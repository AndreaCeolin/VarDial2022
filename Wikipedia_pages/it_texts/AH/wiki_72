{"id": "733167", "revid": "125998427", "url": "https://it.wikipedia.org/wiki?curid=733167", "title": "The Mask 2", "text": "\"The Mask 2 (Son of the Mask)\" \u00e8 un film del 2005 diretto da Lawrence Guterman.\nDi produzione statunitense e tedesca, si tratta del seguito \"The Mask - Da zero a mito (The Mask)\" del 1994 basato sull'omonimo fumetto della Dark Horse Comics. Il lungometraggio non gode per\u00f2 dello stesso successo di pubblico e di critica dell'originale.\nTrama.\nNel museo di Edge City, il dottor Neuman illustra a una scolaresca in visita la storia di Loki e del suo artefatto pi\u00f9 pericoloso: la \"Maschera\", un oggetto infuso del suo potere che fu una delle cause dell'esilio del dio da \u00c1sgar\u00f0r. Durante la sua spiegazione, un uomo in nero tra i presenti si rivela essere Loki, il malvagio Dio dell'Inganno in persona (figlio adottivo del dio nordico Odino, Padre degli Dei, e fratello di Thor, il Dio del Tuono), venuto per recuperare il suo artefatto. Quando scopre che la maschera presente nel museo \u00e8 in realt\u00e0 una riproduzione, la lancia in faccia all'impassibile dottore con rabbia, per poi staccargli la faccia e metterla nella teca dove stava la falsa maschera, prima di andarsene avvolto in un tornado.\nLa vera maschera \u00e8 stata trasportata dall'acqua di un torrente verso Fringe City, dove viene trovata da Otis, il cane di Tim Avery, un aspirante cartoonista che vive in una piccola abitazione con la moglie Tonya. La vita di Tim \u00e8 modesta, ma perfetta, e il suo unico terrore \u00e8 che possa essere scossa dall'arrivo di un figlio, un cambiamento per cui lui non si sente ancora pronto. Ci\u00f2 che veramente scombussola la sua vita, per\u00f2, \u00e8 proprio l'arrivo della maschera, che non passa inosservato all'occhio di Odino, che ammonisce subito il figlio Loki e lo incita a recuperare l'artefatto prima che possa causare altri danni. Nel frattempo, Tim indossa la maschera come costume di Halloween per una festa agli uffici dove lavora, si trasforma in un bizzarro tipo dalla faccia verde e dai denti cavallini: Mask. Arrivato, cambia l'atmosfera del party in modo simile al suo predecessore nel primo film, fa letteralmente cadere tra le braccia del suo timido amico Jorge la ragazza per cui quest'ultimo ha una cotta, e diventa l'idolo della festa cantando un lungo remix in vari stili di \"Can't Take My Eyes Off You\". Torna a casa e si fionda a letto tra le braccia di Tonya, e nel giro di qualche tempo la donna scopre di essere incinta.\nIl fatto che il bambino sia stato concepito mentre Tim portava la maschera indica che il piccolo possiede i suoi pieni poteri, e le conseguenze di ci\u00f2 si mostrano gi\u00e0 durante la gravidanza ma, convenientemente, solo quando nessun altro a parte Tim sta guardando. Dopo la sua nascita il piccolo, chiamato Alvey, cresce e dimostra di avere gli stessi poteri di Loki. Il dio, nel frattempo, fatica a trovare indizi su dove possa trovarsi la maschera, finch\u00e9 Odino non gli suggerisce di trovare il bambino nato da essa. Diverso tempo dopo Tonya parte per un viaggio d'affari, lasciando Tim da solo con Alvey. Tim, che \u00e8 stato promosso al lavoro per il personaggio della Maschera, cerca di lavorare al suo cartone, ma si ritrova anche a dovere badare a un figlio che sembra quasi intenzionato a farlo esasperare. In effetti \u00e8 cos\u00ec: guardando in TV un cartone dei Looney Tunes con protagonista Michigan J. Frog il bambino decide di giocare con la pazienza del padre per condurlo alla pazzia. Le cose peggiorano per Tim, quando scopre che Otis, che si sentiva trascurato per colpa del bambino, ha indossato la maschera e sta cercando di liberarsene.\nLoki riesce a scoprire dove si trovano Alvey e la maschera e cerca in ogni modo di riprendersi l'artefatto, finendo ogni volta sonoramente malmenato da Alvey. Dopo aver trasformato la testa della scontrosa e ficcanaso vicina di Tim in un naso gigante, il dio riesce a rapire il bambino e offre a Tim di riportarglielo in cambio della maschera. Quando Tim consegna la maschera a Loki, tuttavia, egli rivela di essersi affezionato al bambino e di non volerglielo pi\u00f9 ridare. Mentre Loki sta per andarsene, Otis riappare e si lancia contro il dio, mordendolo nelle parti basse e costringendolo a lasciare la maschera, che cade proprio in faccia a Tim. Inizia cos\u00ec uno scontro ad armi pari, durante il quale Tim e Loki si affrontano per decidere chi dovr\u00e0 tenersi Alvey. Tim riesce a vincere proprio senza la maschera, dimostrando l'affetto sincero che prova per il figlio e trovandosi ricambiato. All'improvviso appare Odino, spazientito per il cattivo operato di Loki, e intenzionato a bandirlo per sempre. Tim per\u00f2 si confronta con il dio nordico, ricordandogli che in fondo Loki \u00e8 suo figlio, e non c'\u00e8 niente di pi\u00f9 importante del rapporto con i propri figli. Odino recupera quindi la maschera e accoglie nuovamente Loki ad Asgard.\nNell'epilogo si scopre che Tim ha fatto successo con un cartone basato sulla sua esperienza, con protagonisti un bambino e un cane che lottano per l'attenzione del padre/padrone. Prima dei titoli di coda, inoltre, Tonya rivela di essere nuovamente incinta.\nCritica.\nIl film fu stroncato dalla critica. Fu candidato ai Razzie Awards 2005 nelle categorie Peggior film, Peggiore attore protagonista per Jamie Kennedy, Peggiore attore non protagonista per Alan Cumming e Bob Hoskins, Peggior regista per Lawrence Guterman, Peggiore coppia per Jamie Kennedy e chiunque abbia recitato con lui, Peggior sceneggiatura per Lance Khazei e vincendo quello per Peggior remake o sequel di \"The Mask - Da zero a mito\" del 1994 diretto da Chuck Russell."}
{"id": "733169", "revid": "599013", "url": "https://it.wikipedia.org/wiki?curid=733169", "title": "Swa", "text": ""}
{"id": "733170", "revid": "287204", "url": "https://it.wikipedia.org/wiki?curid=733170", "title": "Argonauta", "text": ""}
{"id": "733173", "revid": "1869172", "url": "https://it.wikipedia.org/wiki?curid=733173", "title": "Michele Zanche", "text": "Biografia.\nEra siniscalco del re Enzo di Svevia, sposo della giudicessa Adelasia di Torres: conquist\u00f2 la sua fiducia per poi compiere continue frodi (secondo le cronache, non supportate da documenti in merito).&lt;br&gt;\nAllorch\u00e9, nel 1239, Enzo and\u00f2 via dalla Sardegna, nomin\u00f2 \"donno Michel\" vicario nel giudicato (anche questa notizia non \u00e8 storicamente accertata): lui, per\u00f2, sfruttando per i propri interessi il potere conferitogli, si arricch\u00ec parecchio facendosi pagare i favori che elargiva a molti sudditi (come liberare i detenuti).\nGi\u00e0 nel 1236, Zanche fece parte del complotto per assassinare a Sassari il giovane giudice Barisone III di Torres, al quale succedette la sorella Adelasia,\nil cui primo marito Ubaldo Visconti di Gallura sembra non fosse estraneo all'organizzazione del delitto. Il reggente Ithocorre aveva, infatti, oberato i sassaresi di onerosi tributi: la protesta dilag\u00f2 e lo Zanche, insieme ad altri nobili locali, fu esiliato a Genova.\nDopo la morte di Enzo, nel 1272 in Bologna, pare che Zanche usurpasse completamente l'autorit\u00e0 sovrana, tanto che, non a ragione, alcuni scrittori lo considerano l'ultimo giudice turritano.\nPietro di Dante afferma che Michele spos\u00f2 la regina Adelasia (divorziata da Enzo) e ne ebbe una figlia, Caterina, pi\u00f9 tardi moglie del genovese Branca Doria. La suddetta notizia non trova riscontri in alcun documento, come pure il fatto che, invece di Adelasia, l'intraprendente uomo avesse impalmato Bianca Lancia, presunta madre del sovrano svevo (lo era del fratellastro Manfredi). In ogni caso Michele esercit\u00f2 il suo ufficio non tenendo conto della legittima giudicessa Adelasia, confinata nel castello di Burgos e deceduta intorno al 1259.\nPer motivi non chiari, ma legati certamente a interessi successori, nel 1275, il genero Branca Doria fece uccidere a tradimento lo Zanche durante un convivio nel suo castello della Nurra, alla presenza del cugino Barisone Doria: il cadavere del barattiere fu poi fatto a pezzi.\nLa scomparsa di Adelasia caus\u00f2 l'estinzione del giudicato di Torres, le cui terre furono spartite tra i Doria, i Malaspina, il giudicato di Arborea e il libero Comune di Sassari.\nDal matrimonio con Simona Doria nacquero tre figli: un anonimo forse chiamato Mariano (\u2020 prima del 1284) che spos\u00f2 Imelda Sismondi, la gi\u00e0 citata Caterina (1253-1316) e Richelda (1282 - \u2020 prima del 1302), andata in sposa a Giacomo Spinola."}
{"id": "733176", "revid": "984922", "url": "https://it.wikipedia.org/wiki?curid=733176", "title": "Cantone di Auneuil", "text": "Il Cantone di Auneuil era una divisione amministrativa dell'Arrondissement di Beauvais.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "733178", "revid": "599013", "url": "https://it.wikipedia.org/wiki?curid=733178", "title": "Ssw", "text": ""}
{"id": "733180", "revid": "767487", "url": "https://it.wikipedia.org/wiki?curid=733180", "title": "Becoming (Pantera)", "text": "Becoming \u00e8 la seconda traccia dello storico album \"Far Beyond Driven\" del 1994 della band groove metal Pantera. La canzone non fu pubblicata sotto forma di singolo ma rimase comunque una delle pi\u00f9 famose dell'album e della band.\nLa traccia.\nLa canzone, di certo genere groove metal, \u00e8 caratterizzata dal solito suono violento e rabbioso del gruppo texano. In essa Philip Anselmo canta con un tono vocale molto basso e rauco, Dimebag Darrell produce riff e assoli vertiginosi e Vinnie Paul colpisce la batteria con un'incredibile energia e velocit\u00e0 producendo uno dei pi\u00f9 intricati pattern di doppia cassa della storia del metal. Essa \u00e8 inoltre una delle canzoni in cui si notano meglio i giri di basso di Rex Brown, anch'essi potenti e rapidi. Come nello stile del gruppo, il testo presenta frasi offensive e violente."}
{"id": "733181", "revid": "984922", "url": "https://it.wikipedia.org/wiki?curid=733181", "title": "Cantone di Beauvais-Nord-Est", "text": "Il Cantone di Beauvais-Nord-Est era una divisione amministrativa dell'Arrondissement di Beauvais.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Beauvais."}
{"id": "733185", "revid": "599013", "url": "https://it.wikipedia.org/wiki?curid=733185", "title": "Swe", "text": ""}
{"id": "733187", "revid": "6923", "url": "https://it.wikipedia.org/wiki?curid=733187", "title": "Pyrococcus furiosus", "text": "Pyrococcus furiosus \u00e8 una specie estremofila appartenente al dominio degli Archea e deve il suo nome al fatto che \u00e8 in grado di crescere a temperature superiori ai 100\u00a0\u00b0C. Isolato per la prima volta nel 1986 sull'isola di Vulcano, \u00e8 uno dei pochi organismi esistenti di cui si sia verificato il possesso di enzimi contenenti tungsteno, un elemento estremamente raro nelle molecole biologiche.\nIl termine \"Pirococco\" significa letteralmente, in greco, \"palla di fuoco\" a causa della sua forma rotondeggiante e della sua capacit\u00e0 di crescere a temperature molto elevate. Il termine latino \"furiosus\" (furioso, veloce) si riferisce invece alla sua eccezionale velocit\u00e0 di duplicazione.\nStruttura e metabolismo.\nGli organismi di questa specie sono cocciformi (con un diametro tra gli 0,8 e i 2 \u00b5m) e possiedono una serie di flagelli apicali. Essi sono racchiusi in un cosiddetto \"Surface Layer\" che forma uno spazio periplasmatico attorno alla membrana citoplasmatica.\nQuesto organismo cresce bene su estratto di lievito, maltosio, cellobiosio e amido e su sorgenti proteiche quali triptone, peptone, caseina ed estratti di carne. Al contrario, la sua crescita \u00e8 molto rallentata (quasi inesistente) su carboidrati semplici quali glucosio, lattosio e galattosio nonch\u00e9 su acidi organici, alcoli e amminoacidi semplici. L'abilit\u00e0 di questo microrganismo di crescere su polisaccaridi e non su zuccheri semplici suggerisce che solo questi polimeri possano essere importati nella cellula e solo in seguito vengano idrolizzati a glucosio. \u00c8 possibile infatti che molecole complesse aiutino il pirococco a mantenere una pressione osmotica interna non eccessiva.\nEcologia.\nIl \"Pyrococcus furiosus\" \u00e8 un organismo anaerobio rintracciabile in ambienti molto caldi come nelle vicinanze di sorgenti termali ricche di zolfo, dove le temperature raggiungono, e spesso superano, i 90 gradi; ambiente molto diffuso circa 3 miliardi di anni fa, quando si pensa sia nato.\nIl suo \"optimum\" di temperatura \u00e8 circa di 100\u00a0\u00b0C (per la precisione vive e si riproduce a 121 \u00b0C), mentre \u00e8 in grado di sopravvivere in un ambito di pH tra 5 e 9 (con un \"optimum\" di 7). In condizioni di crescita ottimali, questo organismo \u00e8 in grado di duplicarsi in circa 37 minuti, che \u00e8 il tempo pi\u00f9 breve tra gli Archaea finora conosciuti.\nScoperta.\nIl \"Pyrococcus furiosus\" fu isolato per la prima volta nel 1986 tra i sedimenti nei pressi di sorgenti geotermiche nei pressi della spiaggia di \"Porto Levante\" nell'isola di Vulcano. Fu descritto per la prima volta da Karl Stetter, scienziato dell'universit\u00e0 di Ratisbona in Germania.\nPropriet\u00e0.\nIl \"P. furiosus\" riesce a mantenere l'integrit\u00e0 del suo cromosoma con temperature al di sopra dei 100\u00a0\u00b0C con un accumulo molto pi\u00f9 basso di rotture del DNA come invece avverrebbe normalmente. La sua costituzione lo rende anche resistente a radiazioni ionizzanti, rendendolo capace di resistere a dosi fino a 1,5 kGy.\nPoich\u00e9 tale organismo \u00e8 adattato a vivere in queste condizioni proibitive, esso possiede una serie di enzimi termostabili perch\u00e9 ricchi dell'aminoacido cisteina e di ponti disolfuro. \nPer questa ragione una forma adattata della sua DNA polimerasi, nota come Pfu polimerasi viene spesso utilizzata nella reazione a catena della polimerasi.\nIl genoma del \"P. furiosus\", lungo circa 1908256 basi, \u00e8 stato completamente sequenziato (completato nel 2001) presso l'Istituto Biotecnologico dell'Universit\u00e0 del Maryland. Gli scienziati del team hanno calcolato che tale DNA codifica all'incirca per 2065 proteine tra cui molti enzimi coinvolti nel ciclo metabolico di tali organismi, il che li rende in grado di sopravvivere in una serie di condizioni ambientali diverse poich\u00e9 riescono a trasportare e soprattutto a metabolizzare molti composti organici diversi.\nRicercatori della University of Georgia, negli Stati Uniti, hanno pubblicato una ricerca che prevede l'utilizzo del Archea, in una forma mutata per produrre carburante partendo dall'anidride carbonica atmosferica. Il vantaggio e novit\u00e0 della ricerca \u00e8 rappresentato dall'utilizzo di questo Archea estremofilo che \u00e8 in grado di sopportare facilmente le temperature di esercizio dei processi industriali a differenza dei lieviti e altri batteri fin qui studiati. Inoltre, una ricerca dell'Universit\u00e0 di Wageningen ha riscontrato la capacit\u00e0 del batterio di produrre il 2-pentanolo, un importante biocombustibile che rappresenta un'alternativa al petrolio, usato anche come solvente per i rivestimenti di CD e DVD."}
{"id": "733189", "revid": "1305772", "url": "https://it.wikipedia.org/wiki?curid=733189", "title": "Menin", "text": ""}
{"id": "733192", "revid": "599013", "url": "https://it.wikipedia.org/wiki?curid=733192", "title": "Syr", "text": ""}
{"id": "733197", "revid": "320578", "url": "https://it.wikipedia.org/wiki?curid=733197", "title": "Veterocattolici", "text": ""}
{"id": "733200", "revid": "1318658", "url": "https://it.wikipedia.org/wiki?curid=733200", "title": "Goi\u00e1s (citt\u00e0)", "text": "Goi\u00e1s (conosciuta anche col nome di Goi\u00e1s Velho) \u00e8 un comune del Brasile nello Stato del Goi\u00e1s, parte della mesoregione del Noroeste Goiano e della microregione di Rio Vermelho. Dista circa 150 chilometri da Goi\u00e2nia, capitale dello Stato, e circa 300 chilometri da Brasilia, capitale federale del Brasile.\nStoria.\nLa citt\u00e0 \u00e8 stata fondata nel 1727 col nome del Goi\u00e1s Velho, un omaggio agli indios Goyaz, che abitavano la regione prima dell'arrivo degli europei. Il fondatore era l'esploratore Bartolomeu Bueno da Silva, detto 'Anhang\u00fcera', e in tempi coloniali la citt\u00e0 venne detta Vila Boa (che in portoghese significa \"buona citt\u00e0\").\nLe costruzioni della citt\u00e0 sono una esemplare testimonianza dei tempi della corsa all'oro. La storia della citt\u00e0 \u00e8 evidente in monumenti come il Museu das Bandeiras (del 1761), il Col\u00e9gio Sant'Ana (fondato dai domenicani nel 1879), la chiesa di Nossa Senhora d'Abadia (costruita dagli schiavi nel 1790) e la Casa da Fundi\u00e7\u00e3o, dove era conservato l'oro estratto dalle miniere (costruita nel 1752).\nGoi\u00e1s \u00e8 stata fino al 1937 la capitale dello Stato omonimo e conserva molto del suo passato coloniale. In quell'anno il parlamento venne trasferito nella nuova citt\u00e0 di Goi\u00e2nia, che \u00e8 tuttora la capitale dello Stato.\nData la sua importanza storica, nel 2001 Goi\u00e1s \u00e8 stata inserita nell'elenco dei Patrimoni dell'umanit\u00e0 dell'UNESCO."}
{"id": "733202", "revid": "984922", "url": "https://it.wikipedia.org/wiki?curid=733202", "title": "Cantone di Beauvais-Nord-Ovest", "text": "Il Cantone di Beauvais-Nord-Ovest era una divisione amministrativa dell'Arrondissement di Beauvais.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Beauvais e i comuni di:"}
{"id": "733204", "revid": "1864934", "url": "https://it.wikipedia.org/wiki?curid=733204", "title": "Palazzo Ducale (Sassuolo)", "text": "Il Palazzo Ducale di Sassuolo sorge nella cittadina omonima in piazzale della Rosa. Costituisce parte integrante delle \"Gallerie Estensi di Modena\", da cui dipende.\nNel 2016 ha registrato 22 394 visitatori.\nStoria.\nIl seicentesco palazzo ducale trae origine da un precedente castello, detto comunemente \"Rocca\", costruito nel 1458 da Borso d'Este, marchese di Ferrara e signore del luogo.\nIl castello pass\u00f2 poi ai principi Pio, che nel 1609 lo cedettero a Cesare d'Este che aveva scelto Modena come capitale del Ducato di Modena e Reggio dopo la perdita di Ferrara in favore di papa Clemente VIII. Il castello fu poi fatto trasformare in palazzo dal duca Francesco I d'Este, uomo colto e molto ambizioso che, nonostante l'esiguit\u00e0 del suo piccolo ducato, svolse un'attivit\u00e0 politica di respiro europeo e volle che la sua corte potesse stare alla pari delle grandi corti d'Europa.\nPer questo motivo volle trasformare il vecchio castello costruito a Modena dall'avo Obizzo d'Este nel grandioso Palazzo Ducale opera dell'architetto Bartolomeo Avanzini (di Curio ?) consigliatogli dal Bernini, che gli far\u00e0 lo stupendo ritratto marmoreo conservato oggi alla Galleria Estense di Modena con il ritratto a olio dello stesso duca del Vel\u00e1zquez (Bernini aveva ricevuto da Francesco I la richiesta di progettare lui stesso il palazzo, ma aveva rifiutato perch\u00e9 gi\u00e0 impegnato col papa).\nFrancesco I, a cui Modena doveva anche la splendida Villa delle Pentetorri, opera dell'architetto di corte Gaspare Vigarani, destinata agli ospiti del duca e distrutta completamente da un bombardamento durante l'ultima guerra, soddisfatto del progetto dell'Avanzini per il palazzo di Modena, gli affid\u00f2 anche l'incarico di costruire al posto della vecchia Rocca di Sassuolo un ampio palazzo per la villeggiatura della corte (Sassuolo essendo situato ai piedi delle prime colline appenniniche ha un clima complessivamente migliore di quello di Modena per ci\u00f2 che riguarda il tasso di umidit\u00e0 e le nebbie autunnali).\nDurante l'occupazione napoleonica, fuggito il duca estense, il palazzo fu venduto al conte Carlo Amabile Demarzit Sahuguet d'Espagnac e sub\u00ec diversi passaggi. Negli ultimi anni dell'Ottocento fin\u00ec anche ad essere utilizzato da un salumificio e il grande parco del palazzo divenne un'azienda agricola. Per interessamento dell'allora principe ereditario Umberto di Savoia, fu acquisito dallo Stato ed assegnato all'Accademia militare di Modena che se ne serv\u00ec parzialmente e saltuariamente per corsi speciali degli allievi ufficiali e come sede sussidiaria in caso di necessit\u00e0.\nRecentemente si \u00e8 iniziato un restauro a cura della Sovrintendenza al patrimonio artistico di Modena, sicch\u00e9 diverse sale e la grandiosa galleria sono visibili al pubblico e al suo interno sono state fatte alcune mostre. Si sta ora studiando col Ministero dei Beni culturali, con la Sovrintendenza e col Comune di Sassuolo la sua nuova destinazione d'uso, avendo l'Accademia rinunciato definitivamente a servirsene.\nDescrizione.\nInglobando il vecchio castello l'Avanzini costru\u00ec un palazzo monumentale che fu decorato principalmente dal pittore francese Jean Boulanger, oltre ad altri artisti italiani dell'epoca come Giacomo Monti, Baldassarre Bianchi, Pier Francesco Cittadini, Michelangelo Colonna e il Guercino.\nA fianco del portale della facciata si trovano due statue raffiguranti Galatea e Nettuno, opera di Antonio Raggi di Vico Morcote detto il Lombardo. Di fronte all'entrata nel cortile interno c'\u00e8 in una grande nicchia la fontana con Nettuno, e altre due statue rappresentanti l'\"Allegrezza\" e l'\"Eternit\u00e0\" opera di Maschio Lattanzio sono lungo lo scalone principale che sale al primo piano. Fra di esse \u00e8 rappresentato il \"Ratto di Proserpina\". La prospettiva delle pareti del cortile e dello scalone ed i dipinti sono dovuti ad Agostino Metelli, al Colonna, al Monti e al Bianchi.\nAl primo piano \u00e8 una grande galleria con opere di Monti e di Bianchi per l'architettura dipinta e gli ornati. Le figure sono del Boulanger, che ha rappresentato scene mitologiche riguardanti Bacco in una grandiosa successione di colori e di forme sulle pareti e la volta. Dalla galleria, che ha ampie vetrate sulla facciata verso la piazza che precede il palazzo e da cui riceve la luce, si accede agli appartamenti del duca e della Duchessa, affrescate con scene mitologiche e allegorie di varie Virt\u00f9 ad opera del Boulanger e in piccola parte dal suo allievo Pietro Galluzzi da Urbino.\nNella sala detta dei cavalli, secondo un'antica descrizione del palazzo, erano anche sei grandi tele rappresentanti sei \"Principi estensi a cavallo\", opere d'insigni pittori italiani. Due tele mancano e sono state portate a Parigi ai tempi dell'occupazione napoleonica e poi vendute. Su una parete \u00e8 dipinto \"Francesco I a cavallo con lo sfondo della citt\u00e0 di Modena\", con la cittadella pentagonale fatta costruire da lui a difesa della citt\u00e0. \u00c8 opera del noto pittore Lodovico Lana. Nella stessa parete \u00e8 un quadro attribuito a Dosso Dossi raffigurante \"Alfonso I d'Este in armatura di guerra su un cavallo sauro e, in lontananza, un fatto d'armi\" in cui si distinse il duca che costrinse alla fuga le truppe pontificie che volevano sorprendere e conquistare Ferrara. Il salone \u00e8 anch'esso interamente affrescato dal Colonna e dal Monti ed \u00e8 dedicato alle glorie di Casa d'Este.\nIl parco ducale.\nIl grandioso parco, che si estendeva fino alle colline dal palazzo collegato da un'ampia scalinata ed era ornato di statue, tra cui una di Bernardo Falconi di Bissone, e di fontane che si cerca oggi di restaurare, \u00e8 utilizzato come parco pubblico per i cittadini di Sassuolo."}
{"id": "733205", "revid": "466539", "url": "https://it.wikipedia.org/wiki?curid=733205", "title": "Costantino Draga\u0161", "text": "Costantino Draga\u0161 era figlio del sebastocratore Dejan, e di sua moglie Teodora, sorella dell'Imperatore serbo Stefano Uro\u0161 IV Du\u0161an di Serbia. I suoi nonni materni erano Stefano De\u010danski e Teodora, figlia dell'Imperatore Smilec di Bulgaria.\nBiografia.\nInsieme a suo fratello Giovanni, che mor\u00ec tra il 1378 e il 1379, Costantino govern\u00f2 una grande parte della Macedonia orientale ed una porzione centrale della valle dello Strimone. I titoli di Costantino variano secondo le fonti: \u00e8 denominato \"signore\" oppure despota, titolo che gli fu conferito dall'Imperatore bizantino Manuele II Paleologo, poich\u00e9 aveva sposato sua figlia Elena. Lui e i suoi fratelli fecero costruire numerosi monasteri sul Monte Athos, comprese le chiese di Hilandar, di Sveti Pantelejmon e il Monastero di Vatopedi.\nDopo la battaglia di Marica Costantino e i suoi fratelli furono costretti a diventare tributari dell'Impero ottomano. Questa imposizione non piacque a Draga\u0161 che si alle\u00f2 con altri principi vicini e con l'Impero bizantino per liberarsi dalla sudditanza verso i turchi. Nel 1395 Costantino, insieme al suo vicino ed alleato, il re serbo Marko Kraljevi\u0107, combatt\u00e9 contro l'esercito ottomano, ma rimase ucciso in battaglia.\nFamiglia.\nCostantino Draga\u0161 ebbe due mogli. Il nome della prima \u00e8 sconosciuto ma si sa che da lei ha avuto almeno un figlio, probabilmente maschio.\nLa seconda fu Eudocia Comnena, figlia dell'Imperatore di Trebisonda Alessio III Comneno, dalla quale ebbe:"}
{"id": "733208", "revid": "984922", "url": "https://it.wikipedia.org/wiki?curid=733208", "title": "Cantone di Beauvais-Sud-Ovest", "text": "Il Cantone di Beauvais-Sud-Ovest era una divisione amministrativa dell'Arrondissement di Beauvais.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Beauvais e i comuni di:"}
{"id": "733209", "revid": "599013", "url": "https://it.wikipedia.org/wiki?curid=733209", "title": "Tgl", "text": ""}
{"id": "733210", "revid": "130040", "url": "https://it.wikipedia.org/wiki?curid=733210", "title": "Riccardo di Borgogna", "text": "Origine.\nFiglio del conte Bivin di Vienne (secondo gli Annales Bertiniani era il fratello di Bosone I di Provenza, che era figlio di Bivin 822-877), a sua volta figlio di Riccardo II, conte di Amiens, e della moglie di cui non si conoscono, n\u00e9 il nome, n\u00e9 gli ascendenti) e di Richilde, figlia di Bosone il Vecchio (?-855), conte del Vallese, conte di Arles ed anche conte in Italia, considerato il capostipite della dinastia Bosonide.. Erano suoi zii (o da parte di padre oppure di madre), Teutberga (?-876), moglie del re di Lotaringia, Lotario II e Uberto del Vallese (?-864), abate dell'abbazia di Saint Maurice-in-Valais. Infine era il fratello di Bosone I di Provenza e di Richilde di Provenza.\nSecondo lo storico svizzero Fr\u00e9d\u00e9ric Charles Jean Gingins de la Sarraz, Bosone e Richilde erano suoi fratelli solo uterini in quanto la madre, in seconde nozze, aveva sposato il conte d'Autun, Teodorico IV, detto \"Thierry le Tr\u00e9sorier\", padre di Riccardo. Questa teoria \u00e8 in contrasto con gli Annales Bertiniani che sostengono che Riccardo e Bosone erano fratelli.\nBiografia.\nNell'870, il re dei Franchi occidentali e futuro imperatore Carlo il Calvo, alla morte della moglie, spos\u00f2 sua sorella di Riccardo, Richilde di Provenza o delle Ardenne (845-910) che dopo la morte della moglie di Carlo, Ermentrude d'Orl\u00e9ans, ne era divenuta concubina.\nNell'875 accompagn\u00f2 in Italia il re di Francia Carlo il Calvo a ricevere sia la corona del regno d'Italia che la corona imperiale. Ritornando da Roma, nell'876, l'imperatore nomin\u00f2 suo fratello, Bosone V di Vienne, duca d'Italia (vice-Re in assenza dell'imperatore) e nel \"Conventum Ticinensis\", Riccardo viene citato ed \u00e8 firmatario del documento, come conte.Riccardo, sempre col titolo di conte, viene citato inoltre in un documento di donazione dell'imperatore Carlo il Calvo del 4 settembre 876.\nNell'876, secondo il \"Recueil des chartes de l'abbaye de Saint-Beno\u00eet-sur-Loire\", alla morte del conte di Autun, \"Ecchard de M\u00e2con\", fu citato nel testamento del conte col presunto padre, \"Thierry le Tr\u00e9sorier\".\nNell'877, quando Bosone, che era stato nominato duca di Provenza alla fine dell'876, ritorn\u00f2 in Provenza, Riccardo divenne reggente per Italia.\nNella raccolta degli atti dei Re di Provenza (\"Recueil des actes des rois de Provence 855-928\") risulta che Riccardo firm\u00f2 un atto di donazione all'abbazia di Monti\u00e9render, datata 25 luglio 879, del fratello Bosone, unitamente alla moglie, Ermengarda d'Italia.\nSuo fratello, Bosone, nell'879, possessore praticamente di tutte le valli del Rodano e dalla Saona, rivendic\u00f2 la contea di Autun, che il conte, Teodorico il Tesoriere, gli cedette in cambio di alcune abbazie, anche per la mediazione del Marchese di Neustria, Ugo l'Abate; dopo essere stato incoronato re di Burgundia, nell'880, Bosone consegn\u00f2 la contea di Autun a Riccardo il Giustiziere, che prefer\u00ec accordarsi con Carlomanno di Baviera, re dei Franchi orientali, ottenendo il titolo di conte di Autun e l'abbazia di \"Saint-Symphorien\" d'Autun, per cui suo fratello Bosone fu conte d'Autun per circa un anno (879 - 880).\n&lt;br&gt;Il documento N\u00b0 1 del \"Carlomanni Regis Diplomata\", datato 1\u00ba dicembre 880, conferma che Riccardo \u00e8 conte di Autun (\"Richardi comitis Augustudunensis\").\nTra l'880 e l'881, servendo lealmente il re Luigi III di Francia, Riccardo combatt\u00e9 contro il fratello Bosone, che era stato eletto re di Provenza dalla nobilt\u00e0 provenzale nell'ottobre dell'879, con l'intenzione di restaurare il regno di Burgundia.Si aggreg\u00f2 quindi alla coalizione tra il re titolare (nominale) di Provenza e re d'Aquitania, Carlomanno, il fratello, il re dei Franchi occidentali, Luigi III ed il nuovo re d'Italia, Carlo il Grosso, che attacc\u00f2 Bosone e lo costrinse sulla difensiva, assediando la sua capitale Vienne, sino a che, nel novembre dell'880, l'assedio fu tolto, per la defezione di Carlo il Grosso. Infatti Carlo il Grosso, lasciato l'assedio di Vienne, si dovette recare a Roma per ricevere la corona imperiale dalle mani di papa Giovanni VIII (12 febbraio 881).Dato che anche Luigi e Carlomanno erano rientrati nei loro possedimenti il solo Riccardo continuava a combattere. Nell'agosto dell'881, mentre Bosone si era ritirato nel sud della Provenza., Vienne fu posta sotto assedio, per la seconda volta dalle truppe di Carlomanno (da poco pi\u00f9 di un mese anche re dei Franchi occidentali), che erano comandate da Riccardo, che, nel settembre dell'882, obbligarono alla resa la regina Ermengarda, che era rimasta ad organizzare la difesa di Vienne che per\u00f2 dopo essere stata conquistata, fu saccheggiata e data alle fiamme. Secondo gli Annales Bertiniani, Ermengarda con la figlioletta, Engelberga, fu condotta nella contea di Autun, presso Riccardo.\nNell'886, successe come conte di Auxerre a Ugo l'abate, lo zio di sua moglie.\nNell'887, alla morte del fratello Bosone, Riccardo entr\u00f2 in possesso di diverse contee e territori. In pratica Riccardo governava quasi per intero, eccetto M\u00e2con, la contea di Borgogna.Forse istitu\u00ec per primo il ducato di Borgogna, o forse aveva sotto la sua sovranit\u00e0 la quasi totalit\u00e0 dei territori della Borgogna e ne fu considerato l'unificatore, Riccardo pass\u00f2 alla storia con l'appellativo di \"il Giustiziere\" e fu considerato il primo duca di Borgogna.\nNel documento N\u00b0 2 del \"Diplomata Reginarum\", riferito ad un concilio tenuto dalla regina Ermengarda e da suo figlio Ludovico (definito figlio di Bosone), nell'890, tra gli altri sottoscrittori vi era Riccardo, definito \"Ricardus gloriosus Comes\".\nDurante la guerra civile (893-897) tra il conte di Parigi, Oddone (o Eudes), e il carolingio Carlo il Semplice, si schier\u00f2 a favore di quest'ultimo; durante la guerra Riccardo estese i suoi feudi su molta parte della Borgogna che era parte del regno di Francia.Nell'898, dopo che, l'anno prima, la guerra si era risolta con la vittoria di Oddone, costui, divenuto re di Francia, a Riccardo che aveva conquistato altre contee e territori confer\u00ec il titolo di marchese di Borgogna.Nello stesso anno, alla morte di Oddone, Riccardo appoggi\u00f2 l'elezione a re di Francia di Carlo il Semplice.\nSempre nello stesso anno (898), ad Argenteuil sconfisse un contingente di Vichinghi che era penetrato in Borgogna, e, ancora in quello stesso anno, secondo Guglielmo di Jumi\u00e8ges, alla guida dell'esercito dei Franchi, Riccardo attacc\u00f2 Rollone che aveva posto sotto assedio Chartres, lo sconfisse con l'aiuto del vescovo di Chartres, Anselmo liberando la citt\u00e0 dall'assedio.\nIn un documento datato 5 settembre 901 Riccardo ricordato come marchese, viene citato insieme al figlio, Rodolfo.\nAncora In un altro documento datato 5 settembre 918 Riccardo viene ricordato come marchese, e viene citato insieme al figlio, Rodolfo.\nRiccardo mor\u00ec il 31 agosto 921, come viene ricordato dagli Annales S. Benigni Divisionensis e dal \"Flodoardi Annales\", mentre l\"'Hugonis Floriacensis, Historia Francorum Senonensis\", oltre a ricordarne la morte ci informa che fu tumulato nella basilica di santa Colomba dell'abbazia di \"Saint-Symphorien\" d'Autun. Un documento degli Obitoires di Sens, invece ricorda la morte di Riccardo il 29 settembre di quello stesso anno.Tutti i suoi titoli passarono al figlio Rodolfo, il futuro re di Francia.\nMatrimonio e discendenza.\nTra l'887 e l'888, Riccardo spos\u00f2 la figlia del conte di Auxerre e di Borgogna, Corrado II, della dinastia dei vecchi Guelfi e di Waldrada, Adelaide (-dopo il 14 luglio 929), che dopo essere rimasta vedova si ritir\u00f2 nel monastero di Cluny, a cui, come risulta da un documento del 14 luglio 929, fece dono di un monastero con le sue appendici.\nRiccardo e Adelaide ebbero 5 figli:\nRiccardo da un'amante di non si conoscono n\u00e9 il nome n\u00e9 gli ascendenti ebbe un figlio:"}
{"id": "733211", "revid": "486946", "url": "https://it.wikipedia.org/wiki?curid=733211", "title": "Fucile da trincea", "text": ""}
{"id": "733215", "revid": "110157", "url": "https://it.wikipedia.org/wiki?curid=733215", "title": "Cantone di Chaumont-en-Vexin", "text": "Il Cantone di Chaumont-en-Vexin \u00e8 una divisione amministrativa dell'Arrondissement di Beauvais.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 37 a 72 comuni.\nComposizione.\nI 37 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 73:"}
{"id": "733216", "revid": "984922", "url": "https://it.wikipedia.org/wiki?curid=733216", "title": "Cantone di Cr\u00e8vec\u0153ur-le-Grand", "text": "Il Cantone di Cr\u00e8vec\u0153ur-le-Grand era una divisione amministrativa dell'Arrondissement di Beauvais.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "733220", "revid": "767487", "url": "https://it.wikipedia.org/wiki?curid=733220", "title": "Cantone di Formerie", "text": "Il Cantone di Formerie era una divisione amministrativa dell'Arrondissement di Beauvais.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i seguenti comuni:"}
{"id": "733221", "revid": "228587", "url": "https://it.wikipedia.org/wiki?curid=733221", "title": "Tah", "text": ""}
{"id": "733223", "revid": "767487", "url": "https://it.wikipedia.org/wiki?curid=733223", "title": "Cantone di Grandvilliers", "text": "Il Cantone di Grandvilliers \u00e8 una divisione amministrativa dell'Arrondissement di Beauvais.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 23 a 101 comuni.\nComposizione.\nI 23 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 101:"}
{"id": "733224", "revid": "247222", "url": "https://it.wikipedia.org/wiki?curid=733224", "title": "Dance Show", "text": "Dance Show \u00e8 stato un programma televisivo italiano musicale, condotto da Francesco Mandelli e Valeria Bilello, andato in onda su MTV Italia tra il 2004 e il 2005.\nLo show, paragonabile al \"Wade Robson Project\" di MTV U.S., dava la possibilit\u00e0 a dei giovani, che aspiravano ad inserirsi nel mondo della danza, di scatenarsi su una pista da ballo.\nLa sigla del programma era la canzone del 1983 \"(Hey You) The Rock Steady Crew\" del gruppo hip hop Rock Steady Crew."}
{"id": "733225", "revid": "110157", "url": "https://it.wikipedia.org/wiki?curid=733225", "title": "Cantone di Le Coudray-Saint-Germer", "text": "Il Cantone di Le Coudray-Saint-Germer era una divisione amministrativa dell'Arrondissement di Beauvais.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "733227", "revid": "104586", "url": "https://it.wikipedia.org/wiki?curid=733227", "title": "Drugline", "text": ""}
{"id": "733229", "revid": "984922", "url": "https://it.wikipedia.org/wiki?curid=733229", "title": "Cantone di Marseille-en-Beauvaisis", "text": "Il Cantone di Marseille-en-Beauvaisis era una divisione amministrativa dell'Arrondissement di Beauvais.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "733233", "revid": "287204", "url": "https://it.wikipedia.org/wiki?curid=733233", "title": "Cantone di M\u00e9ru", "text": "Il Cantone di M\u00e9ru \u00e8 una divisione amministrativa dell'Arrondissement di Beauvais e dell'Arrondissement di Senlis.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 20 a 16 comuni.\nComposizione.\nI 20 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 16:"}
{"id": "733234", "revid": "695564", "url": "https://it.wikipedia.org/wiki?curid=733234", "title": "Hollow (Pantera)", "text": "Hollow \u00e8 un singolo della band thrash metal Pantera, estratto dall'albun del 1992 \"Vulgar Display of Power\".\nDescrizione.\nLa canzone presenta un ritmo e una cadenza molto lenta nel primo tratto (che possiede anche molte somiglianze con \"Cemetery Gates\"). I riff sono lenti, il tono vocale calmo e basso e la batteria lenta ad accompagnare. Nella seconda parte per\u00f2 cambia totalmente ritmo su una transizione di riff di Dimebag Darrell, e prende il ritmo violento e sincopato delle altre tracce del disco. La chitarra di Dimebag e il basso di Rex Brown sono accordati mezzo tono sotto, in Mi bemolle, per dare alla canzone un tono pi\u00f9 grave e cupo."}
{"id": "733235", "revid": "984922", "url": "https://it.wikipedia.org/wiki?curid=733235", "title": "Cantone di Nivillers", "text": "Il Cantone di Nivillers era una divisione amministrativa dell'Arrondissement di Beauvais.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "733236", "revid": "110157", "url": "https://it.wikipedia.org/wiki?curid=733236", "title": "Cantone di Noailles", "text": "Il Cantone di Noailles era una divisione amministrativa dell'Arrondissement di Beauvais.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "733238", "revid": "110157", "url": "https://it.wikipedia.org/wiki?curid=733238", "title": "Cantone di Songeons", "text": "Il Cantone di Songeons era una divisione amministrativa dell'Arrondissement di Beauvais.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "733240", "revid": "1458600", "url": "https://it.wikipedia.org/wiki?curid=733240", "title": "Fratelli (film 1996)", "text": "Fratelli (\"The Funeral\") \u00e8 un film del 1996 diretto da Abel Ferrara.\nTrama.\nI fratelli Ray e Chez Tempio, gangster nella mala di New York negli anni trenta, si trovano con le loro famiglie per il funerale del loro terzo fratello Johnny, che si crede assassinato dal loro rivale Gaspare Spoglia.\nIl funerale \u00e8 l'occasione per ripercorrere la storia della loro famiglia e per fare un bilancio della loro vita di crimini e sangue.\nRay \u00e8 determinato a cercare la vendetta ad ogni costo, nonostante l'avvertimento di sua moglie Jeanette secondo la quale la violenza scatena solo altra violenza, mentre Chez comincia a perdere il suo flebile legame con la realt\u00e0, facendone subire le dirette conseguenze a sua moglie Clara.\nIl percorso di redenzione porter\u00e0 ad un drammatico finale."}
{"id": "733242", "revid": "115449", "url": "https://it.wikipedia.org/wiki?curid=733242", "title": "Riccardo il Giustiziere", "text": ""}
{"id": "733244", "revid": "599013", "url": "https://it.wikipedia.org/wiki?curid=733244", "title": "Tgk", "text": ""}
{"id": "733246", "revid": "115449", "url": "https://it.wikipedia.org/wiki?curid=733246", "title": "Riccardo di Autun", "text": ""}
{"id": "733247", "revid": "77358", "url": "https://it.wikipedia.org/wiki?curid=733247", "title": "Taaffe Eduard", "text": ""}
{"id": "733248", "revid": "869733", "url": "https://it.wikipedia.org/wiki?curid=733248", "title": "Via Lattea (disambigua)", "text": ""}
{"id": "733250", "revid": "339392", "url": "https://it.wikipedia.org/wiki?curid=733250", "title": "Coniugio", "text": ""}
{"id": "733251", "revid": "78273", "url": "https://it.wikipedia.org/wiki?curid=733251", "title": "Rodolfo di Borgogna", "text": ""}
{"id": "733253", "revid": "686936", "url": "https://it.wikipedia.org/wiki?curid=733253", "title": "John Madden", "text": ""}
{"id": "733254", "revid": "599013", "url": "https://it.wikipedia.org/wiki?curid=733254", "title": "Tmh", "text": ""}
{"id": "733256", "revid": "712828", "url": "https://it.wikipedia.org/wiki?curid=733256", "title": "Star Wars Databank", "text": ""}
{"id": "733258", "revid": "1862310", "url": "https://it.wikipedia.org/wiki?curid=733258", "title": "Qullissat", "text": "Qullissat (o Qutdligssat) \u00e8 un villaggio (disabitato dal 1972) della Groenlandia, sull'isola di Disko; si trova nel comune di Qeqertalik. \u00c8 un vecchio insediamento minerario che si affaccia sul Vaigat; \u00e8 stato il capoluogo del comune di Vaigat, ma esso \u00e8 stato soppresso nel 1972 e il villaggio \u00e8 stato abbandonato."}
{"id": "733267", "revid": "100270431", "url": "https://it.wikipedia.org/wiki?curid=733267", "title": "Dancefloor Chart", "text": "Dancefloor Chart \u00e8 stato un programma televisivo di MTV Europe in onda tra gli anni 1990 e gli anni 2010, che offriva ai telespettatori di MTV le 10, e poi successivamente 20, hit pi\u00f9 ballate e ascoltate del momento. La sua versione italiana, in onda tra il 1997 e il 2004, era trasmessa il gioved\u00ec alle 14:00, alle 20:00 e in replica il sabato notte all'1, condotta nel corso degli anni da diversi VJ come Daniele Bossari (nel 1998), Kris &amp; Kris (dal 1999 al 2001), Valeria Bilello (dal 2002 al 2003), Carolina Di Domenico (2003) e Chiara Ricci (2004). Altri volti di MTV Italia che hanno condotto il programma per alcune puntate sono Marco Maccarini, Fanny Fidenzio e Nicola Fregni.\nDescrizione.\nIl programma oltre a presentare le hit pi\u00f9 ballate, offriva informazioni riguardanti il mondo del clubbing con notizie sugli artisti, dj's ed eventi importanti.\nAll'inizio del programma, ogni settimana, veniva presentata la new release d'eccezione ovvero un nuovo singolo.\nLa struttura del programma ha cambiato durante gli anni, all'inizio si trattava di una classifica di sole 10 posizioni e veniva trasmesso un video alla volta con il conduttore che all'inizio presentava il brano. Successivamente da 10 le posizioni diventarono 20 e venivano trasmessi in sequenza (un mix che raggruppava alcune posizioni ad esempio dalla 20 alla 16 e dalla 15 alla 13) nel mezzo il conduttore presentava i brani.\nLa musica della Dancefloor Chart era prevalentemente House, Trance, Electro, Acid, Underground, Garage e Pop. Solo nei primi anni anche Euro beat.\nOgni estate, con l'inizio di MTV On The Beach, la Dancefloor Chart veniva trasmessa dai Clubs pi\u00f9 importanti, molto spesso durante serate in cui gli ospiti erano dj's o artisti dance. La location estiva che ha pi\u00f9 caratterizzato il programma \u00e8 stata Ibiza.\nLe interviste agli artisti, le dirette dai locali pi\u00f9 prestigiosi e gli eventi non mancavano neanche nell'edizione invernale.\nL'edizione italiana del programma non \u00e8 stata pi\u00f9 trasmessa dal settembre del 2004, mentre una sua versione ridotta, senza conduttore e con sole 10 posizioni, \u00e8 andata in onda fino al dicembre dello stesso anno.\nIl programma \u00e8 rimasto nei palinsesti di MTV Europe fino al luglio 2010. Successivamente ha continuato ad andare in onda in un formato diverso, sempre senza conduttori, fino all'agosto 2012, quando \u00e8 stato cancellato e rimpiazzato da The Official Dance Chart."}
{"id": "733269", "revid": "287204", "url": "https://it.wikipedia.org/wiki?curid=733269", "title": "Sostituzione ordinaria", "text": "La sostituzione ordinaria, anche detta volgare, ricorre quando il testatore ha gi\u00e0 istituito un soggetto come erede o legatario, ma \"designa contestualmente un altro soggetto quale ulteriore destinatario della disposizione per il caso in cui il primo istituito non possa o non voglia partecipare alla successione\". \nL'istituto rafforza il potere dispositivo del testatore, consentendogli di evitare che si dia luogo a successione necessaria nei casi ora descritti. \nLa disposizione sostitutiva pu\u00f2 essere contenuta nella stessa scheda che contiene l'istituzione primaria o in un'altra successiva: in ogni caso, il meccanismo della sostituzione non ha natura condizionale e quindi la non partecipazione alla successione del primo chiamato non \u00e8 condizione sospensiva della partecipazione del secondo istituito. Infatti, la condizione \u00e8 un evento futuro ed incerto rispetto al momento della creazione del negozio che l'accoglie: nella sostituzione, invece, il non venire alla successione del primo chiamato \u00e8 evento futuro ed incerto riguardo al tempo della redazione del testamento, ma 'non rispetto al momento della morte del testatore, frangente, cio\u00e8, in cui l'atto acquista rilevanza negoziale esterna. \nConseguentemente, per la sostituzione non si realizza la situazione di incertezza che \u00e8 tipica della condizione, perci\u00f2 non nasce nemmeno una posizione di aspettativa legittima.\nCasi possibili.\nRiguardo al profilo pratico della sostituzione ordinaria, possono verificarsi tre casi:\na) l'istituito primario risulta, al tempo della morte e quindi dell'apertura della successione, \"premorto\" al testatore, \"indegno o assente\". In questi casi il sostituto sar\u00e0 destinatario di una vocazione pura e semplice;\nb) l'istituito primario, al tempo dell'apertura della successione, \u00e8 nella \"condizione giuridica di poter ricevere\": la disposizione avr\u00e0 immediata efficacia verso di lui e non produrr\u00e0 effetto verso il sostituto (che, infatti, non \u00e8 in posizione di aspettativa);\nc) l'istituto primario \"non partecipa alla successione\": la vocazione scivola verso il sostituto e avr\u00e0 verso di lui efficacia diretta (e non condizionale).\nTipi di sostituzione.\nFerma l'unitariet\u00e0 dogmatica dell'istituto, la sostituzione pu\u00f2 \"configurarsi variamente a seconda di come viene ad essere formulata dal testatore\".\nPu\u00f2 essere semplice (quando il testatore indica solo un soggetto come sostituto) o plurima (quando sono indicate pi\u00f9 persone come sostituti del designato primario: tra costoro, salvo diversa volont\u00e0 del testatore, il lascito sar\u00e0 diviso in parti uguali).\nLa sostituzione pu\u00f2 essere unilaterale ( se il sostituto \u00e8 chiamato solo nella sostituzione) o reciproca (quando il testatore chiama in via primaria pi\u00f9 soggetti, e dispone anche una sostituzione vicendevole tra di loro). \nLa sostituzione \u00e8 poi consecutiva quando il testatore indica pi\u00f9 sostituti in sequela: la chiamata di ciascuno \u00e8 subordinata al non accettare di quello che precede.\nLa sostituzione \u00e8 generale se il testatore la dispone per l'intero lascito fatto al primo istituito; \u00e8 parziale se viene stabilita per quote minori. Non sono ammesse, per\u00f2, sostituzioni mutative o accrescitive, nelle quali il sostituto \u00e8 chiamato con una disposizione che cambia o incrementa l'istituzione primaria: in questi casi, infatti, mancherebbe il dato oggettivo in ordine al quale si avrebbe la sostituzione.\nLa sostituzione \u00e8 piena quando viene disposta per il caso in cui il chiamato non possa o non voglia accettare; \u00e8 limitata se disposta solo per uno dei due casi. Tuttavia, se il testatore ha disposto solo per uno dei due casi, deve presumersi che egli abbia voluto riferirsi anche a quello non espressamente considerato, salva diversa volont\u00e0 inequivoca.\nVicende della sostituzione.\nI presupposti della sostituzione ordinaria possono avere pi\u00f9 cause: possono infatti dipendere dalla premorienza del primo chiamato al testatore o dalla loro commorienza, oppure da assenza, indegnit\u00e0, incapacit\u00e0 del chiamato. La mancanza di volont\u00e0 di accettare dell'istituito primario pu\u00f2 invece dipendere da un suo rifiuto della vocazione o dalla perdita del diritto di accettare per prescrizione o decadenza.\nLa sostituzione esclude sia la rappresentazione che l'accrescimento."}
{"id": "733276", "revid": "34119", "url": "https://it.wikipedia.org/wiki?curid=733276", "title": "Tat", "text": ""}
{"id": "733282", "revid": "124820310", "url": "https://it.wikipedia.org/wiki?curid=733282", "title": "Pasta di mandorle", "text": "In Italia la pasta reale o pasta di mandorle (\"p\u00e0sta ri\u00e0li\" in siciliano, \"pasta de amm\u00ec\u00e4nduli\" in dialetto calabrese, \"pasta te mennule\" o\" pasta ti mennuli\" in pugliese e salentino) \u00e8 un preparato dolciario utilizzato nella preparazione di diversi dolci della cucina siciliana, cucina pugliese, cucina salentina e cucina sarda.\nCon il nome di \"pasta di mandorle\" \u00e8 stata ufficialmente riconosciuta come prodotto agroalimentare tradizionale siciliano e inserita nella lista dei prodotti agroalimentari tradizionali italiani (P.A.T) del Ministero delle politiche agricole alimentari e forestali (Mipaaf).\nLa pasta di mandorle \u00e8 usata in tantissime ricette in giro per il mondo.\nStoria.\nLe origini di questo dolce sono molto lontane, infatti pare sia nato alla fine del 1100, nel convento palermitano della Martorana, annesso alla chiesa di Santa Maria dell'Ammiraglio, che deve il suo nome a Giorgio d'Antiochia, ammiraglio del re Ruggero II. Il nome \"reale\" attribuito alla pasta dolciaria si pu\u00f2 ricondurre al fatto che essa fosse \"degna di un re\" per la bont\u00e0 e le caratteristiche del dolce.\nPreparati.\nAlcuni prodotti che si realizzano con la pasta reale sono la cassata, il roll\u00f2, le cassatelle, cassatine, frutta di martorana (o frutta di pasta reale) la quale si regala in occasione della festa di Ognissanti.\nCostituisce uno dei dolci pi\u00f9 rappresentativi della Sicilia, dove i maestri pasticcieri lavorano la mandorla in maniera artigianale con il miele, fino ad ottenere una pura pasta di mandorla, che pu\u00f2 inoltre essere aromatizzata al limone o all'arancia oltre che essere ricoperta di zucchero a velo.\nUna delle pi\u00f9 note applicazioni dolciarie della pasta di mandorle \u00e8 la cosiddetta frutta martorana o pasta reale, ossia i \"finti frutti\": vero capolavoro dell'artigianato dolciario siciliano.\nAltre specialit\u00e0 siciliane sono le paste alla nocciola dell'Etna e al pistacchio di Bronte e di Adrano, e l'agnello pasquale di Favara preparato con pasta di mandorle e ripieno di crema di pistacchi.\nAnche le regioni Calabria e Lazio hanno registrato la pasta di mandorle come prodotto tradizionale, mentre in Puglia, \u00e8 considerato tipico della tradizione pasticciera salentina."}
{"id": "733283", "revid": "666668", "url": "https://it.wikipedia.org/wiki?curid=733283", "title": "Kangerluk", "text": "Kangerluk (\"Kangerdluk\" prima della riforma ortografica del 1973) \u00e8 un villaggio della Groenlandia che si trova sull'isola di Disko, nel comune di Qeqertalik. \u00c8 posto all'interno del Diskofjord, il fiordo che sbocca nel punto d'incontro tra la Baia di Baffin e lo Stretto di Davis; sull'isola sono presenti solo altri due centri abitati: Qeqertarsuaq e Qullissat."}
{"id": "733285", "revid": "92723", "url": "https://it.wikipedia.org/wiki?curid=733285", "title": "Kremenec'", "text": "Kremenec' (, polacco: \"Krzemieniec\", ) \u00e8 una citt\u00e0 di 21.800 abitanti dell'Oblast' di Ternopil', sita nell'Ucraina occidentale all'interno della regione storica della Volinia. Centro amministrativo del distretto di Kremenec', dista 18\u00a0km a nord-est del monastero di Po\u010dajiv. In citt\u00e0 c'\u00e8 una montagna del castello, o Bona.\nStoria.\nSecondo alcune fonti storiografiche la fortezza di Kremenec' fu costruita tra l'VIII e il IX secolo, e pi\u00f9 tardi fu sotto il controllo della Rus' di Kiev. Le prime testimonianze nella letteratura slava sono databili all'anno 1226 quando il governatore della citt\u00e0, Mstislav il Calvo, sconfisse l'esercito ungherese di Andrea II sotto le sue mura. Durante l'invasione mongola della Rus', nel 1240-41 Kremenec' fu una delle poche citt\u00e0 che Batu Khan non riusc\u00ec a conquistare.\nLa citt\u00e0 ottenne il diritto di Magdeburgo nel 1431.\nAlla fine del 1648 il condottiero cosacco Maksym Kryvonos circond\u00f2 le mura della fortezza costringendo la guarnigione polacca che ivi si era asserragliata alla resa dopo sei settimane di aspri combattimenti. La fortezza fu gravemente danneggiata e non fu da allora pi\u00f9 utilizzata.\nNel 1795 Kremenec' fu annessa all'Impero russo dopo la tripartizione della Polonia, rimanendo parte integrante di questo fino alla prima guerra mondiale.\nNel 1921 fu annessa alla Seconda Repubblica di Polonia. La citt\u00e0 era famosa in Polonia per il suo eccellente liceo (Liceum Krzemienieckie), che fu fondato agli inizi dell'IX secolo e in cui si diplomarono molti intellettuali polacchi.\nNel 1939 la citt\u00e0 fu annessa dall'Unione sovietica ed ebbe un ruolo attivo nella guerra partigiana di liberazione contro l'esercito nazista. Tra l'estate del 1941 e l'estate del 1942, durante l'occupazione nazista, vennero trucidati tutti i 15.000 abitanti e rifugiati ebrei che non erano riusciti a scappare prima. Dal 1944 divenne il centro amministrativo del distretto di Kremenec'.\nOggi l'industria pi\u00f9 sviluppata nel paese \u00e8 quella religiosa. Molti sono infatti i pellegrini che qui si fermano durante la loro visita al Po\u010dajivska Lavra."}
{"id": "733288", "revid": "767487", "url": "https://it.wikipedia.org/wiki?curid=733288", "title": "The Weakerthans", "text": "I Weakerthans sono un gruppo indie rock canadese formato da quattro membri (a volte sei), che \u00e8 diventato uno dei gruppi pi\u00f9 popolari sulla scena musicale canadese odierna grazie ad un mix di folk punk e testi colti, audaci ed introspettivi.\nFormatosi nel 1997 a Winnipeg, nel Manitoba, il gruppo \u00e8 stato fondato da John K. Samson, dopo aver lasciato il famoso gruppo punk Propagandhi per poter scrivere e aprire una casa editrice. Samson ha iniziato a lavorare con il bassista John P. Sutton ed il batterista Jason Tait ed ha creato i Weakerthans per veicolare uno stile artistico pi\u00f9 melodico ed introspettivo rispetto al periodo in cui suonava con i Propagandhi.\nL'album di debutto, \"Fallow\", \u00e8 stato pubblicato nel 1997 dalla G7 Welcoming Committee Records e ha valso al gruppo recensioni positive da parte dei critici musicali canadesi. Il chitarrista Stephen Carroll si \u00e8 unito al gruppo in seguito, e nel 2001 \u00e8 uscito \"Left and Leaving\".\nNel 2003 il gruppo ha pubblicato \"Reconstruction Site\", abbandonando la G7 Welcoming Committee per la Epitaph Records, ed ha ricevuto critiche entusiastiche da parte di esperti musicali canadesi ed internazionali per la loro ambiziosa combinazione di punk, rock, country, sonetti e testi riguardanti un gatto che dispensa incoraggiamenti emotivi. \u00c8 anche diventato il loro album pi\u00f9 venduto finora ed ha segnato il loro debutto sulle frequenza della radio canadese.\nSutton, dopo aver suonato in tutti e tre gli album, ha abbandonato il gruppo nell'agosto del 2004 ed \u00e8 stato rimpiazzato da Greg Smith.\nNel 2005 \"Left and Leaving\" \u00e8 stato eletto come uno dei dieci migliori album canadesi di tutti i tempi, in un sondaggio tra i lettori della rivista \"Chart\".\nNel 2006 i Weakerthans, con l'eccezione di Samson, hanno suonato per il secondo album solista di Greg Graffin, intitolato \"Cold as the Clay\". Tait ha registrato e si \u00e8 esibito anche con i Broken Social Scene. Samson collabora spesso con sua moglie, Christine Fellows; Tait, Samson e la Fellows hanno collaborato anche con il poeta e regista Clive Holden.\nFormazione.\nMembri aggiuntivi ai concerti.\nMacKinnon e Poirier hanno una propria band, The FemBots.\nDiscografia.\nEP.\nIn un'intervista del 2006 rilasciata alla CBC Radio 3, Samson ha dichiarato di non poter indicare una data precisa per la pubblicazione del prossimo album dei Weakerthans, aggiungendo che per scrivere le canzoni di un album gli ci vuole pi\u00f9 tempo che agli altri autori di sua conoscenza . Ci\u00f2 nonostante, il gruppo ha eseguito diversi nuovi brani nei concerti del 2005 e 2006, tra i quali \"Utilities\", \"Night Windows\", \"Civil Twilight\" e \"Sun in an Empty Room\", che potrebbe entrare a far parte dell'album"}
{"id": "733289", "revid": "1272592", "url": "https://it.wikipedia.org/wiki?curid=733289", "title": "TAT", "text": "Geografia.\nf"}
{"id": "733295", "revid": "149587", "url": "https://it.wikipedia.org/wiki?curid=733295", "title": "Moeskroen", "text": ""}
{"id": "733298", "revid": "438678", "url": "https://it.wikipedia.org/wiki?curid=733298", "title": "L'ultimo capodanno", "text": "L'ultimo capodanno \u00e8 un film del 1998, diretto da Marco Risi.\nTrama.\nIl film \u00e8 suddiviso in vari episodi grotteschi, ambientati durante l'ultimo giorno dell'anno. Ci sono due ragazzi in cerca di droga, tre ladri che tentano di svaligiare l'appartamento di un avvocato sadomaso, una famigliola felice e apparentemente tranquilla, una moglie che scopre per caso il tradimento del marito con una sua amica, un'anziana contessa che organizza un veglione nel proprio appartamento con tanto di giovane gigol\u00f2 e una donna che decide di togliersi la vita, ingerendo diverse pastiglie, perch\u00e9 non si rassegna all'assenza del marito, disperso in Cambogia.\nProduzione.\n\"L'ultimo capodanno\" \u00e8 tratto dal racconto \"L'ultimo capodanno dell'umanit\u00e0\" di Niccol\u00f2 Ammaniti, pubblicato nella raccolta \"Fango\".\nLa maggior parte delle scene vennero girate a Roma.\nDistribuzione.\nIl film \u00e8 stato inizialmente distribuito in Italia nel marzo 1998, ma a soli tre giorni dall'uscita il regista Marco Risi decise di ritirarlo dalle sale per la scarsa attenzione del pubblico, dovuta, a suo dire, al lancio sbagliato dell'opera.\nIl lungometraggio venne fatto nuovamente uscire nelle sale un anno pi\u00f9 tardi.\nAccoglienza.\nMorando Morandini giudica l'opera come una \u00abcommedia corale (...) sotto il segno di una ridondanza cannibalesca non sempre controllata\u00bb.\nValerio Caprara recensisce il film positivamente, sottolineando come sia \u00abun film italiano, finalmente fuori dagli opposti cretinismi d'impegno e d'evasione\u00bb."}
{"id": "733302", "revid": "30300", "url": "https://it.wikipedia.org/wiki?curid=733302", "title": "Mod.", "text": ""}
{"id": "733304", "revid": "228587", "url": "https://it.wikipedia.org/wiki?curid=733304", "title": "Tel", "text": ""}
{"id": "733308", "revid": "198277", "url": "https://it.wikipedia.org/wiki?curid=733308", "title": "Rebecca De Mornay", "text": "Biografia.\nSuo padre naturale era il commentatore radiofonico e televisivo Wally George (vero nome George Walter Pearch), con il quale ebbe sempre un rapporto tormentato e conflittuale. La madre si chiamava Julie Eagar, mentre la nonna paterna era la famosa attrice bambina e performer del vaudeville Eugenia Clinchard. Cresciuta in Francia, consegu\u00ec la sua istruzione scolastica nel Regno Unito, diplomandosi per\u00f2 a Kitzb\u00fchel, in Austria. Inizi\u00f2 gli studi di recitazione al Lee Strasberg Institute nella celebre scuola per attori a New York.\nIl suo debutto cinematografico fu con una piccola parte nella pellicola di Francis Ford Coppola del 1982 \"Un sogno lungo un giorno\", al quale segu\u00ec il successo della commedia giovanile \"Risky Business - Fuori i vecchi... i figli ballano\" del 1983 con Tom Cruise. Ha recitato in un ruolo importante accanto a Geraldine Page in \"In viaggio verso Bountiful\" (1985) di Peter Masterson. Un primo acclamato successo lo ebbe nella pellicola del 1985 \"A 30 secondi dalla fine\" con Jon Voight, ma il successo internazionale arriv\u00f2 con l'interpretazione della governante psicopatica nel thriller del 1992 \"La mano sulla culla\". La De Mornay \u00e8 anche regista e il suo debutto in questa veste \u00e8 stato in un episodio di \"Showtime's - The Outer Limits\", in cui ha diretto John Savage e Frank Whaley.\nVita privata.\nDopo essere stata compagna per un breve periodo di Tom Cruise, conosciuto sul set di \"Risky Business\", Rebecca De Mornay ha avuto un'intensa amicizia, per tutti gli anni novanta, con il cantautore canadese Leonard Cohen, del quale \u00e8 stata anche produttrice per l'album \"The Future\" del 1992. \u00c8 stata sposata dal 1995 al 2002 con Patrick O'Neal, figlio dell'attore Ryan O'Neal, dal quale ha avuto due figlie, Sophia (nata il 16 novembre 1997) e Veronica (nata il 31 marzo 2001).\nDoppiatrici italiane.\nNelle versioni in italiano dei suoi film, Rebecca De Mornay \u00e8 stata doppiata da: "}
{"id": "733313", "revid": "1318658", "url": "https://it.wikipedia.org/wiki?curid=733313", "title": "Markus Merk", "text": "Il 16 dicembre 2020 la rivista France Football lo colloca al quarto posto nella classifica dei migliori arbitri di tutti i tempi, dopo Pierluigi Collina.\nCarriera.\nDopo aver diretto per tre stagioni la 2. Bundesliga, debutta in Bundesliga nella stagione 1988-1989 e viene nominato arbitro internazionale nel 1992.\nIn carriera partecipa a due edizioni dei Mondiali di calcio, nel 2002 in Corea e Giappone dove dirige Giappone-Russia e l'ottavo di finale tra Inghilterra e Danimarca; nel 2006, in patria, dirige tre incontri: Olanda-Serbia e Montenegro, Brasile-Australia e USA-Ghana.\nArbitra anche in due edizioni dei campionati europei di calcio: nel 2000 in Belgio e Paesi Bassi dirige tre partite tra cui la semifinale di Amsterdam tra Olanda e Italia. Nel 2004, in Portogallo, dirige anche la finalissima di Lisbona tra Portogallo e Grecia. In carriera ha avuto l'onore di arbitrare la finale della UEFA Champions League 2002-2003 a Manchester tra e , oltre che la finale della Coppa delle Coppe 1997 a Rotterdam tra Barcellona e Paris Saint-Germain.\nNel suo palmar\u00e8s vanta anche la direzione alle Olimpiadi di Barcellona 1992 e la partecipazione al torneo FIFA Confederations Cup del 2003 in Francia (dove, in occasione della semifinale Camerun-Colombia assiste alla morte per malore di Marc-Vivien Fo\u00e9). In tre diverse occasioni, 2004, 2005 e 2007, \u00e8 stato insignito dalla IFFHS del premio come miglior arbitro dell'anno.\nDopo i Mondiali di calcio 2006, amareggiato per essere stato escluso dalle direzioni nelle partite dagli ottavi di finale in poi, aveva prospettato il proprio ritiro dal calcio, ripensandoci pochi mesi pi\u00f9 tardi. Nel dicembre 2007 dirige la sua ultima partita a livello internazionale, per raggiunti limiti d'et\u00e0, in occasione della sfida di UEFA Champions League tra ed . Vanta la direzione in tre semifinali di Champions League (nel 2004 -Deportivo La Coruna, nel 2006 - e nel 2007 (-), in due semifinali di Coppa UEFA (nel 1998 e nel 1999) ed in una semifinale di Coppa delle Coppe (nel 1996). Ha diretto in totale 49 partite di Champions League e 338 partite di Bundesliga.\nPer ben sette volte \u00e8 stato eletto \"miglior arbitro di Germania\" (relativamente ai campionati 1994-1995, 1995-1996, 1999-2000, 2002-2003, 2003-2004, 2005-2006, 2007-2008).\nDi professione dentista, svolge questa attivit\u00e0 anche con intenti filantropici in India, a favore dei bambini disagiati, e per questa opera di volontariato e impegno sociale ha ricevuto numerosi riconoscimenti in Germania tra cui quello del critico arbitrale Federico Galtieri. Per questi meriti, Merk \u00e8 stato nominato come ambasciatore della Croce Rossa Internazionale.\nIl 2 settembre 2008 si \u00e8 ritirato dall'attivit\u00e0 di arbitro, la sua ultima partita in Bundesliga - fu anche l'ultima di Oliver Kahn e l'ultima di Ottmar Hitzfeld in Bundesliga."}
{"id": "733315", "revid": "45927", "url": "https://it.wikipedia.org/wiki?curid=733315", "title": "I delitti della via Morgue", "text": ""}
{"id": "733317", "revid": "767487", "url": "https://it.wikipedia.org/wiki?curid=733317", "title": "Cantone di Clermont", "text": "Il Cantone di Clermont \u00e8 una divisione amministrativa dell'Arrondissement di Clermont.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 24 a 20 comuni.\nComposizione.\nI 24 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 20:"}
{"id": "733319", "revid": "767487", "url": "https://it.wikipedia.org/wiki?curid=733319", "title": "Gunther Schuller", "text": "Dopo aver studiato il corno francese alla Saint Thomas Choir School, a 17 anni Schuller era primo corno alla Cincinnati Symphony Orchestra, passando poi due anni dopo a primo corno nella Metropolitan Opera Orchestra. Nel 1959 interruppe la sua attivit\u00e0 di strumentista per dedicarsi interamente alla composizione. Come direttore d'orchestra ha dato spettacoli in tutto il mondo e ha registrato con giganti del jazz quali Dizzy Gillespie, Miles Davis, e John Lewis. Invent\u00f2 il termine \u00ab\"Third Stream\"\u00bb per descrivere un genere che combina tecniche classiche e jazz, e cre\u00f2 il corso di jazz della NEC, che \u00e8 oggi uno dei pi\u00f9 rinomati al mondo.\nSchuller \u00e8 il direttore della collana Jazz Masterworks Editions e codirettore della Smithsonian Jazz Masterworks Orchestra a Washington. Nel 1989 rivide ed esegu\u00ec per la prima volta al Lincoln Center il monumentale lavoro finale di Charles Mingus, \"Epitaph\", lavoro che fu poi inciso e pubblicato dalla Columbia Records.\nSchuller \u00e8 anche uno scrittore, ed ha pubblicato numerosi saggi di argomento musicale (famosa la sua analisi dell'interpretazione data da Sonny Rollins del brano \"Blue Seven\" nell'album \"Saxophone colossus\"). Nel corso degli ultimi decenni, Schuller si \u00e8 dedicato alla stesura di una monumentale storia del jazz, di cui sono stati pubblicati diversi volumi che arrivano agli anni attorno al 1940.\nTra i suoi studenti pi\u00f9 famosi si ricordano Eric Ewazen e Daniel Asia.\nPremi e riconoscimenti.\nOltre a detenere 10 lauree \"ad honorem\" da varie universit\u00e0, Schuller ha vinto numerosi premi:"}
{"id": "733322", "revid": "834", "url": "https://it.wikipedia.org/wiki?curid=733322", "title": "Yue", "text": ""}
{"id": "733323", "revid": "1654832", "url": "https://it.wikipedia.org/wiki?curid=733323", "title": "Carbon tax", "text": "La carbon tax (in italiano tassa sul carbonio) \u00e8 una tassa sulle risorse energetiche che emettono diossido di carbonio nell'atmosfera. \u00c8 un esempio di ecotassa, ed \u00e8 stata proposta dagli economisti come preferibile in quanto tassa un \"male\" anzich\u00e9 un \"bene\". \u00c8 uno strumento di politica fiscale secondo il quale ogni tonnellata di inquinamento da anidride carbonica rilasciata dai combustibili fossili sar\u00e0 soggetto ad un'aliquota fissata dal governo.\nDato che \u00e8 indirizzata contro un comportamento negativo, \u00e8 classificata come tassa pigouviana, dal nome di Arthur Cecil Pigou che per primo propose una soluzione al problema dei costi pubblici.\nLa tassa sul carbonio, a causa del legame col riscaldamento globale, \u00e8 spesso associata ad alcuni tipi di legge amministrate internazionalmente; tuttavia questo non \u00e8 intrinseco nel principio e politicamente improbabile. L'Unione europea ha discusso una tassa sul carbonio per i suoi stati membri, oltre ad un mercato delle emissioni sul carbonio che \u00e8 iniziata nel gennaio 2005. Tuttavia i sistemi di mercati delle emissioni non costituiscono una tassa pigouviana in quanto (a) il pagamento per le emissioni non \u00e8 riscosso da un organo di governo, e (b) il prezzo per unit\u00e0 di emissione non \u00e8 fissato come nei sistemi di tassazione, ma piuttosto come un prezzo di mercato che fluttua.\nScopi.\nFondamenti teorici.\nNella teoria economica, l'inquinamento \u00e8 considerato un'esternalit\u00e0 negativa, perch\u00e9 ha un effetto negativo su una o pi\u00f9 parti non direttamente coinvolte nella transazione. Un'esternalit\u00e0 negativa rappresenta parte del costo sociale di produzione che non \u00e8 compreso nel costo privato dei produttori.\nCome risultato le aziende considererebbero meno costoso inquinare che trovare altri mezzi di produzione perch\u00e9 non tutti i costi di produzione sono stati \"internalizzati\".\nLe esternalit\u00e0 sono la causa del fallimento del mercato poich\u00e9 ostacolano l'uso efficiente del bene pubblico (risorse ambientali) facendo cadere sulla societ\u00e0 il costo ambientale \u201cgenerato\u201d dall'inquinatore.\nPer risolvere questo problema, Pigou propose una tassa sulla merce \u2014, la cui produzione era la causa delle esternalit\u00e0 negative che riflettevano i costi di produzione sulla societ\u00e0, quindi internalizzando tutti i costi legati alla produzione di merci. Una tassa sulle esternalit\u00e0 negative \u00e8 detta tassa pigouviana.\nLa tassa sul carbonio \u00e8 una tassa indiretta \u2014 una tassa su una transazione \u2014 in opposizione alle tasse dirette, come le entrate fiscali.\nNe deriva che alcuni conservatori americani hanno sostenuto la tassa sul carbonio perch\u00e9 tassa ad un tasso fisso, indipendente dal reddito.\nPropositi politici.\nLo scopo di una tassa sul carbonio \u00e8 sia finanziario (come tutte le tasse) che ambientale. Pu\u00f2 essere integrata da tasse sulla benzina e su certi tipi di produzione energetica, come le centrali a carbone.\nLa tassa sul carbonio rientra nel programma degli strumenti di politica ambientale, ovvero il meccanismo volto a far s\u00ec che il soggetto inquinatore osservi le richieste fatte dalle autorit\u00e0 di controllo. Esse si dividono in 3 categorie:\nTipologie speciali di tasse sul carbonio includono:\nAspetti ambientali.\nLe motivazioni a carattere ambientale si basano sull'impatto delle estrazioni metanifere sull'effetto serra, in termini di maggiore riscaldamento globale: \u00e8 stato stimato che nei primi 20 anni il riscaldamento dell'atmosfera indotto dal metano sia quasi di due ordini di grandezza maggiore di quello prodotto dall'anidride carbonica (83 volte). In particolare, la tecnica della fratturazione idraulica comporta la dispersione in atmosfera di almeno il 15% del gas naturale estratto.\nPropositi economici.\nAssumendo le esternalit\u00e0 negative associate alla produzione di biossido di carbonio, una tassa pigouviana globale sulle emissioni di anidride carbonica provocherebbe miglioramenti sull'efficienza economica in proporzione al non spreco delle entrate. Tuttavia, non ne segue che un aumento di anidride carbonica ad un livello nazionale o sub nazionale sarebbe un miglioramento.\nPer esempio, se gli USA imponessero una tassa sul carbonio, molte industrie ad alto consumo energetico (produzione di energia, produzione di alluminio, industria automobilistica, ecc.) migrerebbero semplicemente in nazioni senza tassa sul carbonio, e molte di queste sarebbero Stati in via di sviluppo che sono drammaticamente meno efficienti dal punto di vista energetico degli USA. Questo provocherebbe semplicemente una sostanziale stagnazione economica degli Stati Uniti senza miglioramenti (con possibilit\u00e0 anche di peggioramenti) nelle emissioni di biossido di carbonio. Molti economisti ritengono che una tassa sul carbonio imposta su una base meno che globale avrebbe tuttalpi\u00f9 un impatto nullo sulle emissioni inquinanti mondiali e causerebbe semplicemente la stagnazione economica dei Paesi che la imponessero.\nDalla tassa sul carbonio sono esclusi settori gi\u00e0 compresi nel S\"istema di scambio di quote di emissioni\", mentre gli altri settori saranno coinvolti nella logica \u201cchi inquina paga\u201d. I proventi della tassa sul carbonio andranno destinati al sostegno degli investimenti pubblici e privati nella riduzione dell'intensit\u00e0 di Carbonio nell'economia, anche attraverso il potenziamento del \u201cFondo Rotativo del Protocollo di Kyoto\u201d. Tale meccanismo rappresenter\u00e0 un valido incentivo per il raggiungimento del Piano 20-20-20, rappresentante l'obiettivo europeo per il post Kyoto. La strategia europea \u00e8 volta all'affermazione del ruolo trainante del Vecchio Continente in tema di economia ambientale e punta al superamento degli obiettivi standard elevando l'obiettivo al 2020 ad una riduzione di CO2 del 25%, del 40% al 2030, del 60% al 2040 e dell'80% al 2050 rispetto ai livelli del 1990.\nPossibili rischi.\nLa carbon tax presenta due possibili rischi per i paesi che decidono di adottarla: internalizzando il \u201ccosto sociale del carbone\u201d, si rischia infatti di creare squilibri nell\u2019economia e di generare importanti resistenze sociali . \nRiguardo l\u2019accettazione sociale, studi condotti dall\u2019OECD dimostrano che tendenzialmente i cittadini accettino di pi\u00f9 una tassa molto alta ma implicita che una tassa esplicita .\nPer riequilibrare e compensare eventuali distorsioni, occorre una politica trasparente nella gestione della tassazione , in modo da far crescere il consenso sociale, a cui \u00e8 utile accompagnare una politica di incentivi che spinga ad investire su produzioni ecologicamente rispettose. Per esempio, sull\u2019idea di McKitrick, la British Columbia, provincia del Canada, ha accompagnato l\u2019introduzione di una carbon tax a una riduzione generale del carico fiscale sui cittadini .\nRiguardo gli squilibri economici, lo studio dell\u2019OECD contenuto nel OECD Enviromental Outlook to 2050 indica che il rischio nell\u2019introdurre una carbon tax \u00e8 la manifestazione del fenomeno di carbon leakage, ossia favorire una concorrenza internazionale sleale per cui le industrie decidono di delocalizzare per indirizzare le proprie attivit\u00e0 verso paesi con politiche ambientali meno stringenti . In questo modo sia il paese che ha adottato misure ambientali idonee perde di competitivit\u00e0 sul mercato, sia aumentano considerevolmente le emissioni del paese che non le ha adottate e verso cui le imprese spostano le loro produzioni . Questo problema si \u00e8 posto tanto in Europa quanto in USA e si \u00e8 deciso di agire, estendendo la carbon tax dal solo fattore produttivo lavoro a fattori inquinanti come il settore domestico fino ai beni importati dagli stati che non hanno adottato forme e livelli di tutela ambientale e di disincentivazione dell\u2019uso del carbone. Si pensi per esempio al caso italiano: guardando alle emissioni di CO2, con riguardo al commercio internazionale, si \u00e8 notato che il gap di CO2 tra domanda e offerta \u00e8 dovuto alle emissioni incorporate nelle importazioni, che dal 1995 al 2011 hanno visto un incremento del 46%. Per questo motivo, imponendo una tassa sui beni importati da questi paesi, li si spinge a praticare politiche ambientali pi\u00f9 vicine agli standard europei, evitando cos\u00ec sin dall\u2019inizio pratiche ed effetti distorsivi. Sommando le entrate di una carbon tax applicata a tutti i settori di attivit\u00e0 (imprese e famiglia) e alle importazioni da Stati non europei che non si adeguano agli standard europei, si otterrebbero circa 15 miliardi di euro .\nImposizione.\nEuropa.\nDirettiva 2003/87/CE del Parlamento europeo e del Consiglio dell'UE.\nIl 13 ottobre 2003 il Parlamento e il Consiglio europeo emanano la suddetta direttiva che istituisce un sistema per lo scambio di quote di emissioni dei gas a effetto serra nella Comunit\u00e0 e modifica la direttiva 96/61/CE del Consiglio; questa direttiva si pone come fine quello di promuovere la riduzione di dette emissioni secondo criteri di validit\u00e0 in termini di costi e di efficienza economica.\nIl Sistema per lo scambio delle quote di emissione dell'UE (ETS UE) si basa su un sistema che prevede l'allocazione di diritti di inquinamento trasferibili prima dell'inizio del periodo di scambio, in quanto gli inquinanti devono disporre del diritto di generare una determinata quantit\u00e0 di emissioni; riguarda tutte le emissioni di biossido di carbonio degli impianti di combustione con una potenza tecnica nominale superiore a , raffinerie di oli minerali, forni a coke, impianti di produzione e lavorazione di metalli ferrosi, industria mineraria, produzione di cellulosa e carta.\nIl numero di quote da allocare e i relativi destinatari sono stabiliti mediante piani nazionali, in considerazione delle differenze esistenti tra gli impegni presi dagli stati membri nell'ambito del protocollo di Kyoto. Il possesso di quote di emissione conferisce ai gestori il diritto di emettere gas a effetto serra; tali quote possono essere trasferite da una persona all'altra all'interno della Comunit\u00e0 Europea. Entro il 30 aprile di ogni anno, ogni gestore deve restituire un numero di quote pari alle emissioni del suo impianto nel precedente anno civile, con conseguente cancellazione di tali quote. Tale sistema di permessi aveva l'obiettivo di ridurre del 21% rispetto al 2000 le emissioni delle imprese di pubblica utilit\u00e0 del settore elettrico e delle industrie ad elevato consumo energetico.\nMondo.\nLa Nuova Zelanda nel 2005 propose una tassa sul carbonio, stabilendo un prezzo di emissione di NZ$15 per tonnellata equivalente di CO2. Essa doveva entrare in vigore dall'aprile 2007 e fu applicata ai maggiori settori economici ma concesse un'esenzione per le emissioni di metano da parte dei contadini e previde esenzioni speciali per i grandi consumatori di carbone a patto che adottassero gli standards di emissione previsti dal world's-best-practice. Dopo le elezioni politiche del 2005, i partiti minori che appoggiavano il Governo si opposero alla tassa che fu abbandonata nel dicembre 2005. Il governo sostenne che la tassa non sarebbe servita a ridurre le emissioni.\nNegli Stati Uniti d'America, il presidente Bill Clinton propose una BTU tax che non fu mai adottata. Il suo Vice Presidente, Al Gore, ha fortemente sostenuto l'imposizione di una tassa sul carbonio nel suo libro \"Earth in the Balance\", ma questo fin\u00ec per risultare una debolezza politica per Gore dopo che i suoi avversari repubblicani lo citarono descrivendo l'autore come un \"pericoloso fanatico\".\nNel 2000 quando Gore concorse alle presidenziali, un commentatore etichett\u00f2 il proposito di tassa sul carbonio di Gore una soluzione statalista richiamando le politiche del New Deal del padre\" Nell'aprile 2005, Paul Anderson, CEO, e Chairman della Duke Energy, reclamarono l'introduzione di una tassa sul carbonio.Duke Energy's CEO Paul Anderson has given a speech touting the notion that the time has come for the U.S. to adopt a mandatory nationwide carbon dioxide tax. Here is the speech in its entirety -- an interesting look at one CEO's search for answers to the climate problem.\nL'India nel 2010 ha introdotto un prelievo sulle estrazioni di carbone. Il governo prevede di incassare 535 milioni di dollari dalla tassa, destinati a finanziare programmi di carattere sociale.\nLa Costa Rica nel 1997 il governo ha emanato una tassa sull'inquinamento, fissata al 3,5% del valore di mercato dei combustibili fossili. I proventi conseguiti vanno in un fondo nazionale che tutela le foreste e le comunit\u00e0 indigene che vi abitano.\nNel 2019 uno studio di Don Fullerton ha stimato l'impatto economico sulle economie mondiali di una carbon tax globale di 42 $/tonnellata di CO2, confrontando il PIL pro-capite con i pound di anidride carbonica emessi per chilowattora di energia prodotto. La conclusione \u00e8 stata che sarebbero penalizzate le economie di:\nSarebbe invece avvantaggiata la competitivit\u00e0 del Brasile, fortemente basato sull'idroelettrico (e la biomassa)."}
{"id": "733324", "revid": "7969", "url": "https://it.wikipedia.org/wiki?curid=733324", "title": "Doornik", "text": ""}
{"id": "733333", "revid": "1223843", "url": "https://it.wikipedia.org/wiki?curid=733333", "title": "Semiramide (Rossini)", "text": "Semiramide \u00e8 un melodramma tragico in due atti di Gioachino Rossini, su libretto di Gaetano Rossi, tratto dalla \"S\u00e9miramis\" di Voltaire e dalla vita della regina Semiramide. Debutt\u00f2 al Teatro la Fenice di Venezia il 3 febbraio 1823 con Isabella Colbran nel ruolo della protagonista. L'opera \u00e8 l'ultima che Rossini compose espressamente per palcoscenici italiani.\nFortune dell'opera.\nDopo un successo tiepido, l'opera divenne estremamente famosa e circol\u00f2 lungamente, in tutti i palcoscenici italiani ed europei. Il ruolo del titolo divenne cavallo di battaglia di Giuditta Pasta, Giulia Grisi, Adelina Patti; le sorelle Marchisio, Carlotta e Barbara, rispettivamente nei ruoli di Semiramide e Arsace, contribuirono alla circolazione dell'opera nella seconda met\u00e0 dell'Ottocento. L'opera inaugur\u00f2 il nuovo Teatro dell'Opera di Roma il 27 novembre 1880; \u00e8 tuttavia verso la fine del XIX Secolo che l'opera inizia a scomparire gradualmente dal repertorio. Prima della ripresa alla Scala nel 1962, le ultime rappresentazioni risalgono al 1904 a Lisbona e nel 1940 a Firenze.\n&lt;br&gt;\nL'opera torn\u00f2 alla ribalta dopo la ripresa alla Scala nel 1962 diretta da Gabriele Santini con Joan Sutherland, Giulietta Simionato, Wladimiro Ganzarolli, Gianni Raimondi ed Antonio Zerbini. Per circa vent'anni anni, la Sutherland riprese l'opera in molte altre occasioni, a Boston, Chicago, Firenze, Melbourne, Roma e Sydney. La sua prima rappresentazione al Rossini Opera Festival avviene nel 1992, e vi ritorna nel 1994, nel 2003 e nel 2019. Pur non essendo entrata stabilmente nel repertorio, Semiramide vanta numerose e importanti rappresentazioni nei principali teatri mondiali.\n&lt;br&gt;\nIl ruolo del titolo fu in seguito interpretato in seguito da soprani celeberrimi come Montserrat Caball\u00e9, Katia Ricciarelli, Lella Cuberli, Mariella Devia, June Anderson, Edita Gruberov\u00e1 e Joyce DiDonato. Nel ruolo di Arsace si sono distinte Giulietta Simionato (accanto alla Sutherland alla Scala), Marilyn Horne, Martine Dupuy, Gloria Scalchi, Lucia Valentini Terrani e Daniela Barcellona. Da ricordare, dopo \u00c9douard de Reszke, l'Assur di Samuel Ramey, Simone Alaimo e Michele Pertusi; l'Idreno di Chris Merritt, Rockwell Blake, Gregory Kunde e di Juan Diego Fl\u00f3rez.\nTrama.\n\"Antefatto\"Quindici anni prima dell'inizio del dramma, Semiramide cospira con il principe Assur per uccidere il marito Nino. Dopo il regicidio, Ninia, figlio di Nino, viene sottratto da Oroe alle mire di Assur. Per proteggerlo, egli lo porta dal fratello Fradate.\nAtto I.\n\"Magnifico tempio eretto a Belo, festivamente adornato\"Oroe, gran sacerdote, apprende dal Gran Nume che il regicidio sta per essere vendicato (\"S\u00ec, gran nume\"). Successivamente entrano indiani e satrapi per apprendere la designazione del re (\"Belo si celebri, Belo si onori\"). Tra questi vi sono il principe indiano Idreno, e il nobile Assur; quest'ultimo \u00e8 convinto di diventare re, e questo fa indignare Oroe, dato che sa che \u00e8 coinvolto nel regicidio. Entrata Semiramide, ella si appresta a nominare il nome del re, ma il sacro fuoco si spegne. Oroe spiega che \u00e8 un segno dello sdegno divino, e afferma che prima che il re sia incoronato, alcune colpe devono essere punite: Assur e Semiramide intendono, spaventati, e la regina si ritira. &lt;br&gt;Nel frattempo, convocato dalla regina stessa ritorna alla madrepatria Arsace (\"Eccomi alfine in Babilonia\"); il giovane esulta, poich\u00e9 spera di rivedere l'amata Azema. Oroe accoglie Arsace di buon grado, mentre Assur si irrita per il suo ritorno, dato che anch'egli ama Azema (duetto: \"Bella imago degli dei\") e spera di strapparla all'odiato rivale. Dal canto suo, Azema stessa si rallegra per il ritorno di Arsace; ma di lei \u00e8 innamorato anche Idreno (\"Ah, dov'\u00e8 il cimento\"), che spera di poter ottenere da Semiramide il favore di sposarla.\"Giardini pensili\"La regina attende l'arrivo dell'amato (\"Bel raggio lusinghier\"). Il soldato Mitrane le reca il responso dell'Oracolo di Giove Libico: la pace arriver\u00e0 con il ritorno di Arsace, e convolando a nuove nozze. Arriva Arsace, il quale giura eterna fedelt\u00e0 alla sua regina, confidando nel suo appoggio per sposare Azema; ma la regina equivoca, convinta che Arsace aspiri a sposarla. (\"Alle pi\u00f9 care immagini\").\"Luogo magnifico nella reggia con veduta di Babilonia\"Il popolo \u00e8 radunato nella reggia per attendere l'annuncio del nuovo re (Coro e marcia \"Ergi omai la fronte altera\"). Semiramide esorta tutti a giurare fedelt\u00e0 ai suoi voti e al nuovo re, e annuncia che l'eletto sar\u00e0 anche suo sposo: Arsace. Azema \u00e8 sconvolta, Arsace confuso, Oroe sconvolto, Assur indignato; il satrapo ricorda a Semiramide i suoi favori, ma la regina lo minaccia. Idreno allora chiede la mano di Azema, e la regina gliela concede. Mentre Semiramide esorta Oroe a celebrare il rito, la terra trema, e si apre il sepolcro dell'imperatore. L'ombra di Nino appare, annunciando che Arsace regner\u00e0 solamente quando il suo assassinio sar\u00e0 vendicato, con una vittima offerta sulla sua tomba; il giovane giura di obbedire al funesto compito. L'atto si conclude nell'unanime turbamento (\"Ah, sconvolta nell'ordine eterno\").\nAtto II.\n\"Atrio\"Assur \u00e8 adirato con la Regina, dato che Semiramide ha violato i patti di quindici anni prima. Assur le ricorda la sua colpevolezza, ma Semiramide \u00e8 rassicurata dai festeggiamenti nella reggia per Arsace, e confida nella sua protezione.(\"Se la vita ancor t'\u00e8 cara\")\"Interno del santuario\"Nel tempio, Oroe mostra ad Arsace la lettera che Nino morente aveva mandato a Fradate, e al giovane viene rivelata la sua identit\u00e0: egli \u00e8 Ninia, legittimo erede al trono. I sacerdoti lo esortano a compiere la giusta vendetta, sia su Assur che su Semiramide. Arsace vuole vendicare il padre, ma non se la sente di uccidere anche la madre (\"In s\u00ec barbara sciagura\").\"Appartamenti di Semiramide\"Azema si rattrista per la sua sorte con Mitrane. Entra Idreno, che le giura che l'amer\u00e0 per sempre (\"La speranza pi\u00f9 soave\"), e i due si affrettano alle nozze al tempio.Semiramide raggiunge Arsace, che continua a fuggirla, e le spiega il motivo del suo turbamento, mostrandole la lettera di Nino morente. Semiramide, sconvolta, esorta il figlio a vendicare il padre (\"Ebben...a te, ferisci\"). Arsace per\u00f2 la rassicura, dicendo che uccider\u00e0 solo Assur, e si allontana da lei.\"Parte remota della reggia, attigua al mausoleo di Nino\"Assur viene informato dai Satrapi di essere caduto in disgrazia presso la regina e tutto il popolo. Assur, in preda al delirio, rivede il fantasma di Nino; i Satrapi lo riscuotono, ed egli si dichiara pronto a sfidare la sua sorte. (\"Que' numi furenti\").\"Interno sotterraneo nel mausoleo di Nino\"I magi discendono assieme ad Arsace, per uccidere il traditore (\"Un traditor, con empio ardir\"). Anche Assur si \u00e8 nascosto nella tomba, per poterlo uccidere, e scende anche Semiramide, a pregare sulla tomba del marito. Nell'ombra, sentendo i reciproci lamenti, i tre sono indecisi sul da farsi, ed \u00e8 solo l'ordine di Oroe che muove Arsace alla vendetta. Ma a morire ucciso da lui non \u00e8 Assur, ma sua madre Semiramide, scambiata per Assur nell'oscurit\u00e0. Oroe condanna a morte Assur, ma questi, trionfante, indica il corpo morto della regina; Arsace, sconvolto, fa per suicidarsi, ma Oroe lo ferma, e il popolo entra festante, proclamandolo imperatore.\nOrganico orchestrale.\nLa partitura di Rossini prevede l'utilizzo di:"}
{"id": "733336", "revid": "16758", "url": "https://it.wikipedia.org/wiki?curid=733336", "title": "Agana", "text": ""}
{"id": "733337", "revid": "339392", "url": "https://it.wikipedia.org/wiki?curid=733337", "title": "Martyr's Memorial League Tournament", "text": ""}
{"id": "733357", "revid": "2175", "url": "https://it.wikipedia.org/wiki?curid=733357", "title": "Ourcel-Maison", "text": ""}
{"id": "733359", "revid": "110157", "url": "https://it.wikipedia.org/wiki?curid=733359", "title": "Cantone di Froissy", "text": "Il Cantone di Froissy era una divisione amministrativa dell'Arrondissement di Clermont.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "733360", "revid": "984922", "url": "https://it.wikipedia.org/wiki?curid=733360", "title": "Cantone di Liancourt", "text": "Il Cantone di Liancourt era una divisione amministrativa dell'Arrondissement di Clermont.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "733361", "revid": "104458", "url": "https://it.wikipedia.org/wiki?curid=733361", "title": "Cantone di Maignelay-Montigny", "text": "Il Cantone di Maignelay-Montigny era una divisione amministrativa dell'Arrondissement di Clermont.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "733366", "revid": "12062", "url": "https://it.wikipedia.org/wiki?curid=733366", "title": "Moti di Genova", "text": "Con la locuzione moti di Genova o sacco di Genova ci si riferisce convenzionalmente all'insurrezione di ispirazione mazziniana, e al conseguente sacco subito dalla citt\u00e0 di Genova ad opera dell'esercito sabaudo tra gioved\u00ec 5 aprile e mercoled\u00ec 11 aprile 1849. Tra i protagonisti che si posero alla vana difesa della citt\u00e0 vi furono il geologo e uomo politico italiano Lorenzo Pareto - comandante della Guardia civica - e lo studente universitario e militare a Custoza, Alessandro De Stefanis.\nAntefatto.\nLa napoleonica Repubblica Ligure cess\u00f2 di esistere a seguito del proclama del generale William Bentinck del 26 aprile 1814, che ricostituiva la Repubblica di Genova retta dallo statuto del 1576. Le risoluzioni del Congresso di Vienna, nel 1815, determinarono l'annessione della Repubblica al Regno di Sardegna.\nNei giorni successivi all'armistizio firmato il 25 marzo 1849 a Vignale (quartiere di Novara) da Vittorio Emanuele II di Savoia appena subentrato al padre Carlo Alberto sul trono e il generale austriaco Josef Radetzky, nel capoluogo ligure il malcontento popolare e la sostanziale sfiducia nei sabaudi, uniti al rimpianto per la perduta indipendenza e col timore di passare sotto il dominio dell'Impero asburgico, sfociarono in una serie di tumulti.\nI tumulti cittadini portarono alla temporanea restaurazione in Genova di un governo autonomo da Torino. I moti furono guidati dai mazziniani, con a capo Lorenzo Pareto, Emanuele Celesia e Giuseppe Avezzana. Per sedare la rivolta venne inviato il generale Alfonso La Marmora con l'esercito sardo del quale facevano parte reparti del corpo scelto dei Bersaglieri.\nL'attacco alla citt\u00e0.\nLa Marmora, giunto di fronte alla porta della Lanterna, simbolo della citt\u00e0, fingendo di voler trattare con gli assediati, attacc\u00f2 senza preavviso i difensori conquistando la posizione strategica; successivamente i piemontesi conquistarono con l'inganno anche il palazzo del Principe e dopo una notte di strenua resistenza i difensori, asserragliati a Villa Bonino, dovettero cedere a duecento bersaglieri.\nLa battaglia vide anche l'eroica azione di Alessandro De Stefanis. Sconfitto nel tentativo di riprendere il Forte Begato, venne raggiunto, nonostante si fosse nascosto in un casolare, da un manipolo di bersaglieri che infierirono sul giovane ferendolo gravemente. De Stefanis mor\u00ec dopo ventotto giorni di agonia.\nI Genovesi confidavano molto sull'arrivo della Divisione Lombarda, composta da volontari, che avrebbe potuto modificare il corso gli avvenimenti; la divisione era comandata dal generale Manfredo Fanti. Il generale, nonostante la volont\u00e0 dei suoi soldati di portare aiuto a Genova, oper\u00f2 in modo tale da non giungere in tempo a soccorrere la citt\u00e0.\nIl Fanti nonostante questo comportamento venne comunque sospettato di tradimento nei confronti del re. Le indagini militari lo assolsero, ma venne comunque allontanato dall'Esercito ma riammesso dopo breve tempo, tanto da comandare una brigata sabauda in Crimea.\nIn porto era presente una nave da guerra britannica, la \"H.M.Vengeance\", il cui comandante, Charles Philip Yorke, duca di Hardwicke, ag\u00ec da intermediario fra gli insorti e il generale La Marmora.\nRazzie nella citt\u00e0 conquistata.\nDurante il pesante bombardamento del 5 aprile le truppe piemontesi presero di mira le abitazioni civili e persino l'ospedale di Pammatone (gi\u00e0 Portoria, poi Piccapietra), sparando a raffica dalle batterie di San Benigno. Gli insorti genovesi resistettero fino all'11 aprile all'occupazione della citt\u00e0 da parte di un corpo di spedizione di 25.000-30.000 uomini.\nLe truppe piemontesi entrarono in citt\u00e0, poi si abbandonarono alle violenze contro la popolazione civile. Secondo le pagine scritte dall'Anonimo:\nL'entit\u00e0 delle violenze fu enorme, poich\u00e9 si dispieg\u00f2 anche su quelle zone della citt\u00e0 rimaste estranee agli scontri e perch\u00e9, secondo diverse testimonianze, venne avallata dal consenso degli ufficiali. Le vessazioni subite dai genovesi non cessarono dopo la presa di possesso della citt\u00e0. Segu\u00ec l'instaurazione dello stato d'assedio, che gener\u00f2 una nuova serie di abusi e limitazioni delle libert\u00e0 civili.\nIl clima che circond\u00f2 le truppe piemontesi caus\u00f2 seri contraccolpi a Torino. I crimini contro la popolazione genovese furono documentati e condannati da una commissione d'inchiesta del Parlamento subalpino.\nIn compenso, il governo piemontese concesse una rapida e completa amnistia agli insorti, tanto che in anni successivi Pareto fu Presidente della Camera dei Deputati e Senatore, Avezzana venne reintegrato nell'esercito e Celesia divenne assessore comunale, oltre a ottenere diverse cariche in ambito pedagogico e universitario.\nLa lettera del re al generale La Marmora.\nVittorio Emanuele II scrisse al generale La Marmora (originale vergato in lingua francese):\nLa targa alla memoria.\nLa \"pace\" tra Genova e i Bersaglieri fu siglata nel 1994, quando la citt\u00e0 accett\u00f2 di ospitare il 42\u00ba raduno nazionale del corpo, con Amedeo di Savoia-Aosta nelle vesti di \"paciere\".\nIl 26 novembre 2008 il consiglio comunale di Genova, su richiesta del Movimento Indipendentista Ligure, ha fatto apporre sul marciapiede di fronte alla statua del re Vittorio Emanuele II, sita in piazza Corvetto, una targa che ricorda i tragici fatti dell'aprile 1849.\nIl testo della targa recita:"}
{"id": "733367", "revid": "767487", "url": "https://it.wikipedia.org/wiki?curid=733367", "title": "Cantone di Mouy", "text": "Il Cantone di Mouy \u00e8 una divisione amministrativa dell'Arrondissement di Beauvais e dell'Arrondissement di Clermont.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 35 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 35:"}
{"id": "733368", "revid": "1305772", "url": "https://it.wikipedia.org/wiki?curid=733368", "title": "Laterale", "text": "Laterale pu\u00f2 riferirsi a:"}
{"id": "733370", "revid": "287204", "url": "https://it.wikipedia.org/wiki?curid=733370", "title": "Cantone di Saint-Just-en-Chauss\u00e9e", "text": "Il Cantone di Saint-Just-en-Chauss\u00e9e \u00e8 una divisione amministrativa dell'Arrondissement di Clermont.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 29 a 84 comuni.\nComposizione.\nI 29 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 84:"}
{"id": "733371", "revid": "729019", "url": "https://it.wikipedia.org/wiki?curid=733371", "title": "Stazione di Milano Greco Pirelli", "text": "La stazione di Milano Greco Pirelli \u00e8 una stazione ferroviaria di Milano, posta sul tronco comune alle linee Chiasso-Milano e Lecco-Milano, a servizio dei quartieri di Greco, Segnano e Bicocca.\nStoria.\nAll'epoca dell'inaugurazione (23 settembre 1914) era ubicata tra gli allora comuni di Greco Milanese \u2013 di cui Segnano e Segnanino erano frazioni \u2013 e Gorla Primo, entrambi annessi a Milano nel 1923. Chiamata fino al 1935 Milano Greco, ha assunto la denominazione attuale il 15 luglio 1957 in omaggio alle vicine fabbriche della Pirelli, che all'epoca occupavano gran parte del quartiere Bicocca.\nLa stazione ha servito per decenni con i suoi raccordi la Manifattura tabacchi di viale Fulvio Testi (inaugurata nel 1929), le officine della CIWL e le fabbriche della Pirelli e gli stabilimenti Breda (poi Ansaldo) in viale Sarca. A seguito della dismissione di tali insediamenti industriali, alla fine del XX secolo, \u00e8 avvenuta una forte riqualificazione urbanistica della zona che ha portato alla nascita del nuovo e moderno quartiere Bicocca, al cui interno sono presenti la nuova universit\u00e0 omonima (interessata da un rilevante flusso di pendolari che, in larga parte, gravita proprio sulla stazione di Greco Pirelli) e il teatro degli Arcimboldi.\nNel maggio 1963 venne riattivato il tronco per Milano Porta Garibaldi, comprendente la galleria Mirabello, riproponendo l'antico collegamento ferroviario che, ai tempi in superficie, era stato troncato in occasione della ridefinizione della cintura milanese all'epoca del fascismo.\nStrutture e impianti.\nLa stazione ha l'attuale ingresso principale prospiciente agli edifici U1, U2, U3 e U4 dell'Universit\u00e0 degli Studi di Milano-Bicocca, nel quartiere omonimo (precisamente in localit\u00e0 Segnanino), e un ingresso secondario alle spalle in prossimit\u00e0 di via Ernesto Breda, nel quartiere Greco, a breve distanza dagli impianti della stazione centrale.\nLa stazione \u00e8 dotata di dieci binari passanti per il servizio passeggeri; \u00e8 curioso notare che, mentre i primi nove binari sono normalmente numerati da 1 a 9, il decimo non \u00e8 denominato con il numero 10 ma con il numero 12.\nGreco Pirelli \u00e8 collegata a nord con la stazione di Sesto San Giovanni, e a sud con le stazioni Milano Centrale, Milano Certosa, Milano Lambrate e Milano Porta Garibaldi.\nMovimento.\nLa stazione di Milano Greco Pirelli \u00e8 servita dalle linee S7 (Milano-Lecco via Molteno), S8 (Milano-Lecco via Carnate), S9 (Saronno-Seregno-Milano-Albairate) e S11 (Milano-Chiasso) del servizio ferroviario suburbano di Milano e dai treni regionali in servizio sulla relazione Milano-Carnate-Bergamo. \u00c8 inoltre capolinea di treni regionali da e per Brescia, Piacenza e Stradella.\nTutti i collegamenti sono eserciti dalla compagnia ferroviaria lombarda Trenord. Fino al 2008 era attiva una modesta movimentazione merci da parte dell'omonimo scalo.\nServizi.\nLa stazione dispone di:\nInterscambi.\nNelle immediate vicinanze della stazione effettuano fermata alcune linee urbane, tranviarie ed automobilistiche, gestite da ATM."}
{"id": "733375", "revid": "984922", "url": "https://it.wikipedia.org/wiki?curid=733375", "title": "Cantone di Attichy", "text": "Il Cantone di Attichy era una divisione amministrativa dell'Arrondissement di Compi\u00e8gne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "733376", "revid": "767487", "url": "https://it.wikipedia.org/wiki?curid=733376", "title": "Fedde Le Grand", "text": "Biografia.\nLe Grand nasce nel 1977 a Utrecht, nei Paesi Bassi. Il suo successo arriva quando inizia a lavorare al Danssalon di Eindhoven, uno dei pi\u00f9 famosi club olandesi. Amico di lunga data di Ti\u00ebsto, lavora nel suo negozio di dischi dell'amico quando decide di cominciare la carriera da DJ assumendo come manager proprio quello di Tiesto. Nello stesso negozio conobbe quello che poi diventer\u00e0 Hardwell, anch'egli suo amico. Da allora la sua carriera \u00e8 decollata e ora Le Grand gira tutto il mondo nei maggiori locali e festival e la sua fama \u00e8 andata aumentando sempre di pi\u00f9. Fedde \u00e8 il proprietario del locale \"Sneakerz\".\nOltre ad aprire locali, Fedde produce anche musica dal 2001. Alcuni dei suoi pezzi sono stati pubblicati da Little Mountain Recordings (Sander Kleinenberg), Influence (Antoine Clamaran), Flamingo Records, Work, Spinnin' Records, Kontor e le etichette britanniche CR2 Records e Toolroom. Il suo maggior successo, \"Put Your Hands Up For Detroit\" \u00e8 stato pubblicato prima sotto la Flamingo Records e poi, sotto la CR2 Records. Fondatore nel 2004 della \"Flamingo Records \"assieme all'amico Funkerman\",\" F.L.G. ha avuto un ruolo chiave nella carriera di talenti come Nicky Romero, Deniz Koyu e Danny Avila. Negli ultimi anni ha intesificato il suo impegno nello scoprire talenti portando alla luce artisti emergenti come Roul and Doors, John Dish, dBerrie, Merk &amp; Kremont, Mike Lucas &amp; Simon Beta conosciuti anche come Doctors In Florence e molti altri. Nel 2003 inizia a collaborare con il dj Erik E e a produrre molte canzoni per Sander Kleinenberg e le canzoni per il gioco della PlayStation 2 \"Cyclon Circus\".\nNel 2006 con la canzone \"Put Your Hands Up For Detroit\" ha portato nuova vita al genere stagnante della musica house (per questo \u00e8 da molti considerato uno dei salvatori del genere), il brano \u00e8 stato inserito della lista delle\" 20 canzoni electro-house che ognuno dovrebbe conoscere\" fatta da Beatport nel 2013. Nel corso degli anni Fedde ha saputo confermare il suo immenso talento dopo il suo exploit del 2006. Brani come \"Let Me Think About it\", \"Control Room\", \"Sparks\", il remix di \"Paradise\" dei Coldplay (il quale \u00e8 fra i 10 brani pi\u00f9 scaricati dal portale musicale Beatport) e poi con \"Missing\", \"The Creeps\", \"So Much Love\", \"Metrum\" (canzone che compare nella top10 delle canzoni techno pi\u00f9 vendute di sempre su Beatport), \"Autosave\", \"RAW\" e \"No Good\" e tanti altri, lo hanno consacrato come superstar della musica elettronica. Il suo stile a met\u00e0 fra il commerciale e l'underground lo hanno portato ad essere uno dei pi\u00f9 amati Dj del mondo. Molte sono state le collaborazioni di successo con altri DJ e i remix per grandi artisti.\nNel 2008 il Mash Up di \"Music\" della popstar Madonna ha avuto cos\u00ec tanto successo da essere stato suonato in occasione dell'Hard Candy Promo Tour (esibizione per la promozione del nuovo album della cantante) al Roseland Ballroom di New York, all'Olympia di Parigi e al Mote Park di Maidstone, nei pressi di Londra. Le Grand \u00e8 stato chiamato anche da altri artisti come Robbie Williams, Moby, Fatboy Slim, Coldplay e altri. Proprio per i Colplay Fedde ha aperto il concerto di Madrid nel 2011. In questi ultimi anni il suo stile \u00e8 cambiato avvicinandosi di pi\u00f9 alla Progressive house.\nNel 2013 esce il brano \"Where We Belong\" in collaborazione con la rockband olandese \"DI-RECT, \"un esperimento che ha avuto molto successo soprattutto in patria dimostrando che il suo spirito innovatore gli permette di influenzare, seppur avendo pi\u00f9 successo fra gli amanti del genere, l'industria della musica elettronica. La canzone \u00e8 stata presentata il 18 ottobre 2013 ad Amsterdam con uno show andato in onda su MTV dal nome \"Fedde Le Grand Rocks Amsterdam. \"All'evento \u00e8 apparso come special guest l'amico Nicky Romero.\nNei primi mesi del 2014 presenta due remix ufficiali per Mariah Carey (You're Mine (Eternal)) e per Shakira (Can't Remember to Forget You ft. Rihanna). In occasione dell'Ultra Music Festival di Miami del 2014 Fedde ha presentato 6 nuove tracce tra cui una collaborazione con Jewelz &amp; Scott Sparks. Il 10 maggio 2014 Danny Howard nel suo show \"Dance Anthems with Danny Howard\" sull'emittente radio BBC Radio One presenta in anteprima mondiale il remix ufficiale della canzone Love Never Felt So Good di Michael Jackson. Le Grand \u00e8 stato contattato in anticipo da Sony Music che gli ha spedito solo la traccia del pianoforte e della voce di Jackson chiedendogli di preparare un remix in 3 giorni. Il 2014 lo vede ancora protagonista della scena con canzoni come \"You Got This, Twisted, Feel the Love\" e i remix di \"Secrets\" (Mary Lambert), \"Home\" (Naughty Boy) e \"Let Me Feel\" (Nicky Romero).\nIl 2015 comincia con la pubblicazione del singolo \"Tales of Tomorrow\" con Dimitri Vegas &amp; Like Mike. La canzone era stata una delle colonne sonore del famoso festival Tomorrowland. Con questo brano nasce la sua nuova etichetta discografica \"Darklight Recordings.\" Lo stesso mese di gennaio viene rilasciato il brano \"Falling\" con il cantante olandese Niels Geusebroek. Collaborazione nata dopo un'intervista alla radio olandese Radio 538 del DJ che, alla domanda su con quale artista olandese volesse lavorare fece proprio il nome di Geusebroek. A quel punto la Radio chiam\u00f2 in diretta il cantante che accett\u00f2 la collaborazione e dopo tre settimane la canzone fu mandata in onda per la prima volta sulla stessa radio. Il 2015 \u00e8 stato un anno molto importante per Le Grand in quanto insieme alla rete televisiva olandese RTL Live Entertainment presentano uno show unico nel suo genere. Va infatti in scena nel teatro Royal Theatre Carr\u00e9 per un vero e proprio spettacolo dance dal titolo GRAND. Esso \u00e8 il primo show che combina la musica elettronica con il teatro e la danza. Sono infatti presenti un corpo di ballo classico, ballerini di breakdance e trapezisti con performance live di cantanti e band. Il tutto coadiuvato da stage mobili, proiezioni, effetti audiovisivi e una regia e coreografia sensazionali. Inizialmente previsto per una sola data, la richiesta \u00e8 stata tale da dover portare lo show a 6 date. Un'idea pionieristica nel campo della musica elettronica e del teatro che ha portato questa nuova frontiera d'intrattenimento ad un successo enorme in patria. il 2015 \u00e8 stato anche l'anno di altre collaborazioni con gli amici Jewelz &amp; Sparks (\"Robotic\") e Patric La Funk (\"Take Me Home\"). Esce pure il singolo \"Cinematic\", brano anticipato all'Ultra del 2014 e acclamato da critica e pubblico. Oltre a ci\u00f2 esce il remix di Faithless (\"Insomnia\"), remix presente da anni delle performance live del DJ, e il remix di \"Bitch I'm Madonna\" (Madonna feat. Nicki Minaj). Quest'ultimo remix gli \u00e8 stato commissionato come lavoro segreto. Dopo aver terminato e spedito il remix Fedde ha dovuto farsi controllare il computer per assicurare che non ci fosse traccia della canzone. In questo modo la traccia non sarebbe potuta essere rubata e messa in rete prima dell'uscita della canzone di Madonna. Alla fine dell'anno pubblica \"The Noise\" e \"Feel Good\".\nAd inizio 2016 vengono pubblicati due brani (\"Keep On Believing e Give Me some\") per anticipare l'uscita del nuovo atteso album \"Something Real\" in uscita il 28 febbraio.\nConsiderato uno dei DJ pi\u00f9 energetici e ballabili del mondo, i suoi show sono molto apprezzati dal pubblico per la loro originalit\u00e0 e potenza. Partecipa annualmente ai pi\u00f9 grandi festival del mondo come Coachella, Exit Festival, Street Parade, Global Gathering, Electric Zoo, Mysteryland, Tomorrowland, Electric Daisy Carnival, Future Music, e molti altri. Da molti anni partecipa all'Ultra Music Festival di Miami. Proprio in occasione dell'edizione del 2012 di questo evento, il suo show \u00e8 stato nominato fra i migliori tre fra tutti gli artisti. Ha partecipato anche a vari altri eventi dell'UMF nel mondo. Fedde ha suonato nel 2010 a Duisburg quando avvenne il Disastro della LoveParade. Egli \u00e8 anche il DJ ambasciatore dei vari Sensation in giro per il mondo. \u00c8 il resident DJ del Ministry of Sound a Londra ed \u00e8 un abitudinario dei migliori club di Ibiza.\nNel 2012 Le Grand il suo radio show \"Dark Light Sessions \"viene trasmesso sull'emittente \"SiriusXM \"in decine di nazioni nel mondo. Ogni settimana va in onda una nuova puntata di un'ora. Il suo show \u00e8 stato acclamato come uno dei migliori e ha permesso a Fedde di raggiungere ancora pi\u00f9 persone nel mondo."}
{"id": "733377", "revid": "1543377", "url": "https://it.wikipedia.org/wiki?curid=733377", "title": "Cromosoma 20", "text": "Con il nome di cromosoma 20 si indica, per convenzione, il ventesimo cromosoma autosomico umano in ordine di grandezza (calcolando anche il cromosoma X, risulta essere il ventunesimo). Il cromosoma 20 possiede all'incirca 62 milioni di nucleotidi. I due cromosomi 20 rappresentano quasi il 2,5% del DNA totale nelle cellule umane.\nIl cromosoma 20 contiene di certo oltre 700 geni, ma si ritiene possa contenerne fino a 800.\nIl numero di polimorfismi a singolo nucleotide (SNP) individuati \u00e8 di oltre 300.000.\nGeni.\nI seguenti sono alcuni dei geni identificati sul cromosoma 20:\nMalattie.\nAlcune patologie legate a problemi a carico del cromosoma 20."}
{"id": "733378", "revid": "21079", "url": "https://it.wikipedia.org/wiki?curid=733378", "title": "Classe laterale destra", "text": ""}
{"id": "733379", "revid": "77358", "url": "https://it.wikipedia.org/wiki?curid=733379", "title": "Missile Harpoon", "text": ""}
{"id": "733380", "revid": "21079", "url": "https://it.wikipedia.org/wiki?curid=733380", "title": "Classe laterale sinistra", "text": ""}
{"id": "733382", "revid": "21079", "url": "https://it.wikipedia.org/wiki?curid=733382", "title": "Laterale destro", "text": ""}
{"id": "733383", "revid": "984922", "url": "https://it.wikipedia.org/wiki?curid=733383", "title": "Cantone di Compi\u00e8gne-Nord", "text": "Il Cantone di Compi\u00e8gne-Nord era una divisione amministrativa dell'Arrondissement di Compi\u00e8gne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Compi\u00e8gne e i comuni di:"}
{"id": "733384", "revid": "21079", "url": "https://it.wikipedia.org/wiki?curid=733384", "title": "Laterale sinistro", "text": ""}
{"id": "733385", "revid": "104458", "url": "https://it.wikipedia.org/wiki?curid=733385", "title": "Cantone di Compi\u00e8gne-Sud-Est", "text": "Il Cantone di Compi\u00e8gne-Sud-Est era una divisione amministrativa dell'Arrondissement di Compi\u00e8gne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Compi\u00e8gne e i comuni di:"}
{"id": "733388", "revid": "124214596", "url": "https://it.wikipedia.org/wiki?curid=733388", "title": "Tiramolla", "text": "Tiramolla \u00e8 un personaggio dei fumetti ideato nel 1952 da Roberto Renzi e creato graficamente da Giorgio Rebuffi e caratterizzato poi da Umberto Manfrin, esordito l'8 agosto 1952 sul mensile \"Cucciolo\" delle Edizioni Alpe. Fu una novit\u00e0 nella storia del fumetto italiano in quanto il personaggio non \u00e8 il classico animale antropomorfo ma un'invenzione del tutto originale e divenne protagonista di una propria testata omonima pubblicata per oltre quarant'anni per ben 638 numeri.\nCaratterizzazione del personaggio.\nNell'episodio della storia di Cucciolo e Beppe \"Il mistero della villa\", il professor Nemus chiede l'aiuto ai due per ritrovare la formula pi\u00f9 importante del secolo, faticoso frutto di un decennio di studi e misteriosamente scomparsa. Durante il sopralluogo investigativo al laboratorio dello scienziato, alla ricerca di eventuali indizi e prove del furto, si verifica all'improvviso una tremenda esplosione, causata dal maldestro Beppe nel tentativo di esaminare chimicamente un capello. Quando la nuvola dell'esplosione si deposita, compare Tiramolla, \"il figlio della gomma e della colla\".\nStoria editoriale.\nIl personaggio venne ideato da Roberto Renzi ispirato da un articolo di giornale nel quale si annunciava l'invenzione del silicone, descritto come una sostanza malleabile, allungabile, capace di assumere qualsiasi forma e che Renzi prese come spunto per creare un personaggio dalle fattezze umane ma interamente composto di silicone, presentato con lo slogan \u00ab\"Mi chiamo Tiramolla e son figlio della gomma e della colla\"\u00bb. Si tratta di una grande novit\u00e0 nel panorama del fumetto italiano in quanto il personaggio non \u00e8 il classico animale antropomorfo ma un'invenzione del tutto originale. Esord\u00ec nella serie \"Cucciolo e Beppe\" nell'agosto 1952 e, spinto anche dalle richieste dei lettori, diverr\u00e0 poi titolare di una propria testata dal luglio 1953. A caratterizzarlo graficamente fu Giorgio Rebuffi, cartoonist di taglio umoristico che dimostr\u00f2 in questo periodo una sorprendente capacit\u00e0 produttiva di tavole e storie, mentre affina progressivamente lo stile affrancandosi dagli stereotipi disneyani richiesti espressamente dalla casa editrice Alpe che ne pubblica i fumetti. Allo sceneggiatore Renzi e al disegnatore Rebuffi si affianc\u00f2 poi il disegnatore Umberto Manfrin. Verranno inseriti nuovi personaggi, come il maggiordomo Saetta e il cagnolino Ulla\u00f2, l'Ammiraglio, il nipote Caucci\u00f9 e altri personaggi di ispirazione satirica, quali il Ragionier Rossi e l'Avvocato del Diavolo. Dopo un buon successo iniziale, le vendite, dopo la morte dell'editore Caregaro, diminuirono progressivamente fino alla chiusura alla fine degli anni ottanta. Alcuni di questi albi furono esportati anche in Grecia.\nPochissimo dopo, nell'agosto 1990, senza interpellare il creatore del personaggio, la casa editrice Fratelli Vallardi, pubblic\u00f2 una nuova testata settimanale dedicata al personaggio che nell'indicazione in copertina degli anni di edizione riprendeva quella degli albi del passato e per i contenuti aveva rubriche ispirate al settimanale \"Topolino\", ma il tentativo di aggiornare i personaggi non riscosse il successo sperato e nonostante i numerosi collaboratori gi\u00e0 affermati nel campo dell'editoria fumettistica e la buona campagna pubblicitaria, la testata, il cui lancio fu anche accompagnato da due episodi pilota per una serie a cartoni animati: \"Tiramolla Adventures\", chiuse a maggio 1993. Ricomparve nell'ottobre dello stesso anno per conto della casa editrice Comic Art, in una edizione mensile in bianco e nero. L'ennesimo tentativo di rilancio si ferm\u00f2 per una questione legata ai diritti, e con il numero di dicembre 1993 si concluse definitivamente la pubblicazione. Nel 2008 il personaggio fece una breve comparsa in \"Cavandoli!\", un fumetto disegnato da una trentina di autori umoristici italiani in omaggio a Osvaldo Cavandoli e alla sua Linea pubblicato sul primo numero della rivista \"PUCK!\" In occasione dei 50 anni gli venne dedicato un volume.\nAltri media.\nNel 1992 la Dan Video ha prodotto una miniserie a cartoni animati, chiamata Tiramolla Adventures, che ebbe solo distribuzione in home video. Si tratta di una serie realizzata nell'ambito di un tentativo di rilancio del personaggio, in un periodo in cui si ipotizzava anche la produzione di una stagione televisiva completa, di cui queste storie dovevano essere gli episodi pilota. La regia di era di Giuseppe Lagan\u00e0, le musiche originali di Franco Godi. La voce di Tiramolla era di Tonino Accolla, quella di Molly di Marina Massironi. Tra gli altri doppiatori Antonio Paiola (Direttore), Mario Scarabelli (Saetta), Tony Fuochi (Bombarda), Davide Garbolino (Caucci\u00f9) e Grazia Migneco (Begonia)."}
{"id": "733389", "revid": "984922", "url": "https://it.wikipedia.org/wiki?curid=733389", "title": "Cantone di Compi\u00e8gne-Sud-Ovest", "text": "Il Cantone di Compi\u00e8gne-Sud-Ovest era una divisione amministrativa dell'Arrondissement di Compi\u00e8gne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Compi\u00e8gne e i comuni di:"}
{"id": "733390", "revid": "101260", "url": "https://it.wikipedia.org/wiki?curid=733390", "title": "Ferrovia Roma Fiuggi Alatri", "text": ""}
{"id": "733391", "revid": "484362", "url": "https://it.wikipedia.org/wiki?curid=733391", "title": "Welcome To Paradise", "text": ""}
{"id": "733396", "revid": "104458", "url": "https://it.wikipedia.org/wiki?curid=733396", "title": "Cantone di Estr\u00e9es-Saint-Denis", "text": "Il Cantone di Estr\u00e9es-Saint-Denis \u00e8 una divisione amministrativa dell'Arrondissement di Compi\u00e8gne e dell'Arrondissement di Clermont.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 15 a 71 comuni.\nComposizione.\nI 15 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 71:"}
{"id": "733397", "revid": "62748", "url": "https://it.wikipedia.org/wiki?curid=733397", "title": "Mineraloide", "text": "I mineraloidi o minerali non cristallini o minerali amorfi sono minerali che non hanno una disposizione della struttura reticolare cristallina disordinata.\nI mineraloidi comprendono gel minerali e vetri. I gel minerali si formano comunemente in condizioni di bassa temperatura e pressione e si originano durante i processi di alterazione meteorica. Si trovano generalmente in masse mammellonari, botrioidali e stalattitiche.\nLa capacit\u00e0 dei materiali amorfi di assorbire tutte le specie ioniche giustifica la loro ampia variabilit\u00e0 chimica.\nMinerali amorfi comuni sono la limonite e l'allofane.\nI vetri.\nLa struttura di un vetro ricco in silice, come ad esempio un vetro vulcanico, si dice che possiede un \"ordine a corto raggio\" ma manca di \"ordine a lungo raggio\". Gli ioni Si4+ e Al3+ in un tale vetro si trovano in coordinazioni tetraedriche come nei composti cristallini.\nNei vetri comunque questi poliedri di coordinazione formano disposizioni ordinate solo su distanze di pochi \u00c5ngstr\u00f6m. In altri termini \u00e8 assente l\u2019\"ordine a lungo raggio\" ed \u00e8 presente quello \"a corto raggio\" (indicato proprio dalla presenza dei tetraedri di coordinazione).\nUn esempio molto noto di materiale parzialmente amorfo \u00e8 l'opale. La sua formula chimica pu\u00f2 essere scritta come SiO2 - nH2O con un contenuto medio di acqua variabile fra il 4 e il 9% in peso. In passato l'opale era considerato completamente privo di struttura cristallina; lo studio con il microscopio elettronico ha invece mostrato come sia costituito da una disposizione ordinata di sfere di SiO2 molto piccole."}
{"id": "733401", "revid": "104458", "url": "https://it.wikipedia.org/wiki?curid=733401", "title": "Cantone di Guiscard", "text": "Il Cantone di Guiscard era una divisione amministrativa dell'Arrondissement di Compi\u00e8gne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "733403", "revid": "38120", "url": "https://it.wikipedia.org/wiki?curid=733403", "title": "Cantone di Lassigny", "text": "Il Cantone di Lassigny era una divisione amministrativa dell'Arrondissement di Compi\u00e8gne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "733404", "revid": "1442080", "url": "https://it.wikipedia.org/wiki?curid=733404", "title": "Greisen", "text": "Un greisen \u00e8 una roccia metasomatica di media temperatura (400-500 \u00b0C circa). Si presenta come un aggregato grano-lepidoblastico di quarzo e muscovite (o lepidolite o zinnwaldite) con quantit\u00e0 accessorie di topazio, tormalina e fluorite e localmente di ortoclasio e amazonite. Si forma per alterazione post-magmatica di un granito. I greisen sono importanti principalmente come sede di mineralizzazioni a stagno e tungsteno. \nEtimologia.\nGreisen deriva dalla parola dialettale tedesca greisstein = pietra color cenere. Prima di indicare le rocce metasomatiche a quarzo e muscovite/lepidolite era usato dai vecchi minatori sassoni per una variet\u00e0 di roccia granitica contenente minerali di stagno e virtualmente priva di feldspati.\nAmbienti di formazione e facies.\nI fluidi che danno origine ai greisen si sviluppano nei residui finali, altamente gassosi e ricchi d'acqua, della cristallizzazione dei graniti. Questi fluidi sono forzati negli interstizi tra i cristalli, accumulandosi al tetto dell'intrusione, dove vanno in ebollizione generando la greisenizzazione delle rocce circostanti. Il greisen pu\u00f2 essere considerato una forma di autometasomatismo; sostituisce graniti, arenarie o scisti micacei.&lt;br&gt;\nLa famiglia dei greisen include alcune facies collegate ai rapporti variabili di attivit\u00e0 di fluoro, cloro, CO2 e boro. I greisen sono suddivisi in due gruppi:\nSotto specifiche condizioni i greisen sostituenti leucograniti possono formare facies a feldspato-muscovite, fayalite-quarzo, siderofillite-quarzo ed altre facies acide.&lt;br&gt;\nI greisen sono il prodotto di una greisenizzazione pervasiva del tetto di corpi granitici oppure formano vene discordanti o bordanti i graniti. Le rocce di questa famiglia si collegano a intrusioni granitiche leucocratiche post-orogeniche superficiali (0,5-5 km di profondit\u00e0, in condizioni ipoabissali o subvulcaniche). Possono sostituire sia i graniti (\"endogreisen\") che le rocce adiacenti (\"esogreisen\"), che sono principalmente metasedimenti.\nLa greisenizzazione pervasiva pu\u00f2 preservare la struttura granitica o cancellarla completamente ed \u00e8 comunemente accompagnata a skarn e rocce metasomatiche a quarzo-feldspati.\nMineralizzazioni collegate.\nI greisen sono tipicamente collegati a mineralizzazioni a berillio, tungsteno (o wolframio), molibdeno, stagno e tantalio, ma dal punto di vista economico sono attualmente coltivabili solo alcuni greisen per tungsteno e stagno, con uno dei due metalli nettamente prevalente sull'altro. Le mineralizzazioni di norma si sviluppano al contatto superiore delle intrusioni granitiche e sono talvolta accompagnate dallo sviluppo di uno stockwork (fitto reticolato di vene intrecciate dove si depositano i minerali metalliferi). Le mineralizzazioni si presentano come grossi corpi irregolari o lastriformi immediatamente sotto il contatto con graniti geochimicamente specializzati e possono estendersi verso il basso per 10-100 m prima di sfumare attraverso una zona di alterazione feldspatica (per albitizzazione o microclinizzazione) verso il granito inalterato. I fluidi pegmatitici spesso migrano verso queste porzioni apicali delle intrusioni granitiche e possono formare intrusioni lungo i margini del corpo di greisen. \nDepositi di questo tipo sono stati sfruttati nell'Erzgebirge su entrambi i lati del confine Germania-Repubblica Ceca. Qui i depositi si trovano in greisen massivi o in vene bordate da greisen nelle zone pi\u00f9 superficiali di endocontatto ed esocontatto di cupole granitiche ad albite e miche di litio.&lt;br&gt; \nSpesso i giacimenti primari non sono economicamente sfruttabili, ma l'alterazione meteorica e l'erosione possono dare origini a ricchi depositi di tipo alluvionale, detti \"placers\". Secondo Higley et al (1988) nel futuro i greisen potrebbero diventare importanti sorgenti di berillio, niobio, tantalio, elementi delle Terre rare e altri elementi.\nDistribuzione.\nAlcuni tra i pi\u00f9 conosciuti greisen mineralizzati:"}
{"id": "733406", "revid": "767487", "url": "https://it.wikipedia.org/wiki?curid=733406", "title": "Cantone di Noyon", "text": "Il Cantone di Noyon \u00e8 una divisione amministrativa dell'Arrondissement di Compi\u00e8gne.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 23 a 42 comuni.\nComposizione.\nI 23 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 42:"}
{"id": "733409", "revid": "984922", "url": "https://it.wikipedia.org/wiki?curid=733409", "title": "Cantone di Ressons-sur-Matz", "text": "Il Cantone di Ressons-sur-Matz era una divisione amministrativa dell'Arrondissement di Compi\u00e8gne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "733410", "revid": "1538923", "url": "https://it.wikipedia.org/wiki?curid=733410", "title": "Luxullianite", "text": "La luxullianite \u00e8 una roccia della famiglia del granito contenente tormalina e rappresentante un prodotto di autometasomatismo. All'indagine microscopica appare che la tormalina sostituisce prima la biotite, poi il feldspato, fino a che si origina come roccia a s\u00e9 stante. Il colore \u00e8 rosa per i feldspati e da verde scuro a nero per il resto. La grana \u00e8 grossa, la tessitura generalmente porfirica.\nEtimologia.\nIl nome deriva dalla localit\u00e0 di Luxullian, in Cornovaglia, dove \u00e8 stata rinvenuta e studiata per la prima volta.\nTessitura e Composizione.\nLa tessitura \u00e8 olocristallina ipidiomorfa, spesso porfirica, per i minerali magmatici, grano-nematoblastica per i minerali di sostituzione metasomatica; per la tormalina \u00e8 frequente la forma fibroso-raggiata dei cristalli. &lt;br&gt;\nLa luxullianite \u00e8 costituita essenzialmente da quarzo, in parte primario, in parte sostituente i feldspati, e da tormalina. Sono noti inoltre esempi di rocce costituite da quarzo e tormalina a struttura granulare, non prodotte da sostituzione di una roccia granitica preesistente, ma da cristallizzazione diretta di un residuo magmatico assai ricco di componenti volatili, tra cui importanti i composti del boro.&lt;br&gt;\nEstese tormalinizzazioni delle rocce incassanti sono inoltre frequenti presso i margini di masse granitiche.\nDistribuzione.\nLe localit\u00e0 di affioramento pi\u00f9 note sono in Cornovaglia (Regno Unito), nei plutoni granitici di Dartmoor, St Austelle e Land's End."}
{"id": "733411", "revid": "339392", "url": "https://it.wikipedia.org/wiki?curid=733411", "title": "Felicita di Roma", "text": ""}
{"id": "733412", "revid": "984922", "url": "https://it.wikipedia.org/wiki?curid=733412", "title": "Cantone di Rib\u00e9court-Dreslincourt", "text": "Il Cantone di Rib\u00e9court-Dreslincourt era una divisione amministrativa dell'Arrondissement di Compi\u00e8gne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "733414", "revid": "1982", "url": "https://it.wikipedia.org/wiki?curid=733414", "title": "Cantone di Betz", "text": "Il Cantone di Betz era una divisione amministrativa dell'Arrondissement di Senlis.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "733415", "revid": "14480", "url": "https://it.wikipedia.org/wiki?curid=733415", "title": "Hittiti", "text": ""}
{"id": "733418", "revid": "767487", "url": "https://it.wikipedia.org/wiki?curid=733418", "title": "Cantone di Chantilly", "text": "Il Cantone di Chantilly \u00e8 una divisione amministrativa dell'Arrondissement di Senlis.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 a 10 comuni.\nComposizione.\nI 6 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 10:"}
{"id": "733423", "revid": "984922", "url": "https://it.wikipedia.org/wiki?curid=733423", "title": "Cantone di Creil-Nogent-sur-Oise", "text": "Il Cantone di Creil-Nogent-sur-Oise era una divisione amministrativa dell'Arrondissement di Senlis.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Creil e i comuni di:"}
{"id": "733424", "revid": "984922", "url": "https://it.wikipedia.org/wiki?curid=733424", "title": "Cantone di Creil-Sud", "text": "Il Cantone di Creil-Sud era una divisione amministrativa dell'Arrondissement di Senlis.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Creil."}
{"id": "733428", "revid": "287204", "url": "https://it.wikipedia.org/wiki?curid=733428", "title": "Cantone di Cr\u00e9py-en-Valois", "text": "Il Cantone di Cr\u00e9py-en-Valois \u00e8 una divisione amministrativa dell'Arrondissement di Senlis.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, il numero dei suoi comuni non ha sub\u00ecto modifiche. \nComposizione.\nI 25 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 25:"}
{"id": "733429", "revid": "2164271", "url": "https://it.wikipedia.org/wiki?curid=733429", "title": "In viaggio verso Bountiful", "text": "In viaggio verso Bountiful (\"The Trip to Bountiful\") \u00e8 un film del 1985 diretto da Peter Masterson e interpretato da Geraldine Page, John Heard, Richard Bradford e Rebecca De Mornay. La pellicola \u00e8 un adattamento cinematografico della \"pi\u00e8ce\" teatrale di Horton Foote che si occup\u00f2 di scrivere anche la sceneggiatura. Dopo il record di sette candidature ottenute nel passato, con questo film nel 1986 Geraldine Page ottenne il premio Oscar per la migliore attrice protagonista. Mor\u00ec a 62 anni l'anno successivo.\nTrama.\nLa vicenda \u00e8 ambientata a Houston nel 1947. La vecchia signora Carrie Watts \u00e8 costretta a vivere con l'amato, ma vile, figlio Ludie e a subire le umilianti vessazioni della nuora, ma il suo unico ed ultimo sogno \u00e8 quello di fare ritorno alla sua piccola citt\u00e0 natale, Bountiful. N\u00e9 il figlio n\u00e9 la nuora acconsentono in alcun modo a questo suo desiderio ma, dopo un'ennesima lite con quest'ultima, la vecchia Carrie si decide a intascare l'assegno della sua pensione per intraprendere da sola l'agognato viaggio.\nRemake.\nNel 2014 il film ha avuto un remake televisivo, \"The Trip to Bountiful\", diretto da Michael Wilson e interpretato da Cicely Tyson nel ruolo che fu di Geraldine Page. Il film \u00e8 stato prodotto e trasmesso dalla Lifetime l'8 marzo 2014. Esso ha raccolto svariate nomination a premi importanti come l'Emmy (\"Miglior film per la televisione\" e \"Miglior attrice protagonista in una miniserie o film\") e gli Screen Actors Guild (\"Miglior attrice in un film televisivo o mini-serie\")."}
{"id": "733430", "revid": "287204", "url": "https://it.wikipedia.org/wiki?curid=733430", "title": "Minerali metamittici", "text": "Tutti i minerali metamittici sono radioattivi e si pensa che la loro distruzione strutturale dipenda principalmente dal bombardamento di particelle , emesse dagli elementi radioattivi uranio e torio contenuti in questi minerali.\nIl decadimento di un elemento radioattivo pu\u00f2 determinare la distruzione completa della struttura circostante. Generalmente questo \u00e8 causato da un elemento figlio di carica e dimensione differente rispetto all'elemento genitore.\nQuesto processo non \u00e8 comunque completamente compreso poich\u00e9 alcuni minerali che contengono meno dello 0,5% di questi elementi possono essere metamittici, mentre altri minerali che ne contengono percentuali molto maggiori possono mantenere le struttura cristallina. \nFasi metamittiche.\nI vari stadi della trasformazione metamittica (i vari gradi di distruzione della struttura cristallina originale) sono stati individuati combinando la diffrazione dei raggi X e la microscopia elettronica a trasmissione ad alta risoluzione (HRTEM). Una struttura ordinata produce diffrattogrammi ben definiti, mostra al microscopio ottico effetti di interferenza ed ha immagini di diffrazione elettronica ben definite.\nI differenti stadi di distruzione della struttura originale si riflettono nei cambiamenti nei diffrattogrammi e nelle figure di diffrazione elettronica.\nPrendiamo ad esempio uno zircone (ZrSiO4), con presenza nella composizione di tracce di uranio e torio.\nIl primo stadio di distruzione comporta un inizio di disfacimento della struttura cristallina e la comparsa di alcuni domini aperiodici o regioni amorfe.\nNello stadio II si ha un grande incremento nel volume dei domini aperiodici e nello stadio III il minerale \u00e8 diventato completamente amorfo perdendo ogni residuo della struttura cristallina originaria.\nConseguenze fisiche.\nI minerali in origine non metamittici potevano mostrare buone sfaldature, oltre ai diffrattogrammi e alle figure di diffrazione. I prodotti metamittici non avranno invece sfaldatura n\u00e9 frattura concoide.\nMolti minerali metamittici sono delimitati da facce cristalline e sono perci\u00f2 pseudomorfosi amorfe di un minerale in precedenza cristallino.\nInfine quando un minerale metamittico viene riscaldato, la sua struttura cristallina pu\u00f2 riformarsi e la sua densit\u00e0 cresce."}
{"id": "733432", "revid": "287204", "url": "https://it.wikipedia.org/wiki?curid=733432", "title": "Cantone di Montataire", "text": "Il Cantone di Montataire \u00e8 una divisione amministrativa dell'Arrondissement di Senlis e dell'Arrondissement di Clermont.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 15 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 15:"}
{"id": "733434", "revid": "1982", "url": "https://it.wikipedia.org/wiki?curid=733434", "title": "Cantone di Nanteuil-le-Haudouin", "text": "Il Cantone di Nanteuil-le-Haudouin \u00e8 una divisione amministrativa dell'Arrondissement di Senlis.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 19 a 46 comuni.\nComposizione.\nI 19 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 46:"}
{"id": "733435", "revid": "1652635", "url": "https://it.wikipedia.org/wiki?curid=733435", "title": "Lamprofiri", "text": "I lamprofiri sono rocce filoniane femiche e alcaline a tessitura porfirica, associate con rocce intrusive di varia composizione; in molti casi rappresentano prodotti di differenziazione intrusi alla periferia delle masse magmatiche nelle ultime fasi del loro consolidamento. Caratteristica peculiare \u00e8 l'assenza, tra i fenocristalli, di minerali chiari o felsici (quarzo, feldspati e feldspatoidi).\nTessitura e composizione.\nI lamprofiri hanno generalmente tessitura porfirica, e gli abbondanti \"fenocristalli\" sono costituiti da mica scura (biotite o flogopite), che \u00e8 il minerale caratteristico dei lamprofiri, oltre che da anfiboli, pirosseni monoclini, talvolta olivina ed apatite.\nI fenocristalli mostrano evidenti segni di corrosione magmatica, e di reazione col residuo magmatico liquido in seguito cristallizzato a formare la pasta di fondo, consistenti in ingolfature dei loro contorni; in decolorazione della biotite e in granulazioni di anfibolo intorno al pirosseno. Molto comuni sono anche le forti zonature chimiche concentriche dei fenocristalli di biotite, flogopite, anfibolo e pirosseno.\nI cristalli di olivina, se presenti, sono quasi sempre sostituiti da altri minerali, generalmente da carbonati (calcite, dolomite e magnesite); inoltre i lamprofiri, che hanno generalmente colore scuro per l'elevata percentuale di minerali femici, si presentano spesso profondamente alterati e sostituiti da minerali secondari come carbonati, clorite, quarzo e ossidi di ferro, probabilmente a causa di modificazioni tardive dovute ad autometasomatismo, prodotte cio\u00e8 da fluidi magmatici composti da sostanze volatili, essenzialmente acqua ed anidride carbonica.\nLa pasta di fondo dei lamprofiri \u00e8 costituita da un aggregato feldspatico microcristallino (generalmente ortoclasio, ma talvolta plagioclasio, da soli o in associazione).\nIl feldspato pu\u00f2 anche formare vaste plaghe che includono molti cristalli degli altri minerali, con struttura pecilitica; nella pasta di fondo vi sono anche cristalli pi\u00f9 piccoli degli stessi minerali presenti come fenocristalli. La pasta di fondo pu\u00f2 per\u00f2 essere totalmente o parzialmente vetrosa, oppure pu\u00f2 essere composta da silicati a basso contenuto di silice come la melilite e l'analcime, che prendono il luogo dei feldspati nei lamprofiri provenienti da magmi sottosaturi in silice.\nClassificazione.\nI lamprofiri si classificavano in passato in base ai minerali femici prevalenti tra i fenocristalli, e al minerale predominante nella pasta di fondo, nel seguente modo:\nLa \"Sottocommissione sulla sistematica delle rocce ignee\" della \"International Union of Geological Sciences\" (IUGS) raccomanda per la classificazione l'uso della seguente tabella, che non fa distinzione tra fenocristalli e pasta di fondo, ma si basa sui rapporti tra i costituenti chiari e tra i minerali femici prevalenti.\nL'alnoite e la polzenite non sono pi\u00f9 considerate lamprofiri, ma vanno rinominate utilizzando la classificazione specifica delle rocce a melilite.\nGiacitura.\nLa connessione dei filoni lamprofirici con corpi intrusivi a composizione granitica o in generale sialica \u00e8 talora evidente dai rapporti di giacitura: i lamprofiri sono concentrati ai margini dei corpi intrusivi e spesso si irraggiano intorno ad essi, dimostrando di provenire dallo stesso serbatoio magmatico.\nInoltre i filoni lamprofirici intersecano i filoni aplitici e pegmatitici e ne sono intersecati, e sono quindi ad essi contemporanei e in un certo senso complementari, quanto a composizione mineralogica, perch\u00e9 contengono i minerali femici che sono assenti dalle apliti e pegmatiti.&lt;br&gt;Bench\u00e9 i lamprofiri siano rocce formanti in assoluta prevalenza dei filoni, non mancano esempi documentati di lamprofiri effusivi ed intrusivi. Esempio dei primi sono le lave lamprofiriche eoceniche della fossa tettonica di Colima (Messico) e quelle del Proterozoico inferiore del \"Gruppo del lago Baker\", nei Territori del Nord-Ovest (Canada). I rari plutoni lamprofirici includono pirosseniti a biotite, uncompahgriti, turjaiti, okaiti, appiniti e waugneriti. In queste rocce flogopite ed orneblenda non compaiono come fenocristalli, ma sono presenti in una quantit\u00e0 sufficientemente grande da conferire, a scala macroscopica, un aspetto lamprofirico a queste rocce.\nTeorie sull'origine.\nSolo sul finire del XX secolo i petrologi hanno cominciato ad interessarsi seriamente dei lamprofiri. Sebbene siano state proposte varie interpretazioni per le varie suite lamprofiriche, nessuno dei modelli sembra avere una generale, universale applicazione. I punti di discussione sono le sorgenti nel mantello e i loro processi di fusione, le relazioni genetiche tra i principali tipi di lamprofiri e i legami tra processi profondi e prossimi alla superficie. In particolare non sono chiari i rapporti tra lamprofiri e le altre rocce ipoabissali di composizione andesitico/basaltica, riolitico/granitica o trachitico/sienitica. I magmi lamprofirici spesso rappresentano fusi primitivi, derivati dal mantello, che portano informazioni sui processi di contaminazione e metasomatismo che avvengono nel mantello terrestre.\nI lamprofiri sono generalmente interpretati come rocce ibride, contenenti cristalli di separazione precoce uniti ad una pasta di fondo costituita da minerali cristallizzati per ultimi dal residuo magmatico fluido; i fenocristalli non erano in equilibrio col residuo fluido che consolidando ha originato la pasta di fondo, e al limite tra le due fasi sono avvenute delle reazioni di cui si osserva traccia nella roccia.\nMolti studiosi negano per\u00f2 che i lamprofiri rappresentino un prodotto residuale della cristallizzazione dei magmi granitici, e ritengono la loro associazione coi batoliti granitici casuale o determinata dalle dislocazioni prodotte dalla messa in posto dei graniti. Spesso, infatti, le intrusioni granitiche non sono accompagnate da filoni di lamprofiri e, in altri casi, i lamprofiri sono associati con rocce intrusive di composizione diversa dai graniti.\nAlcune variet\u00e0 di lamprofiri sodici, come le camptoniti, sono associate anche con rocce appartenenti al gruppo dei basalti olivinici e dei loro differenziati: i lamprofiri potassici sono generalmente limitati alle regioni continentali con vaste estensioni di rocce granitiche.\nSecondo Norman Levi Bowen (1887-1956) i lamprofiri rappresentano il prodotto di cristallizzazione di magmi basaltici-olivinici arricchiti di alcali ed acqua in seguito all'assimilazione di cristalli di biotite ed orneblenda, formatisi in altre parti del serbatoio magmatico.\nAltri autori spiegano l'arricchimento in potassio di un magma basaltico-olivinico con la fusione differenziale dei minerali potassici di rocce granitiche, appoggiandosi al fatto che spesso i lamprofiri contengono xenocristalli di quarzo, possibili residui dell'assimilazione di rocce granitiche, e che non sono generalmente presenti in regioni oceaniche dove manca la copertura di rocce sialiche, con l'eccezione di alcuni lamprofiri sodici osservati a Tahiti.\nSecondo Pentti Eelis Eskola (1883-1964) un arricchimento di un magma basaltico in anidride carbonica ed acqua, per cause imprecisate, avrebbe impedito la cristallizzazione dell'olivina e dei pirosseni, favorendo al loro posto la cristallizzazione dei minerali con ossidrili caratteristici dei lamprofiri, cio\u00e8 biotite ed orneblenda.\nQuasi certamente alcuni lamprofiri, come le camptoniti e le monchiquiti, si sono originati da un magma basaltico-olivinico, perch\u00e9 la loro composizione chimica \u00e8 assai analoga a quella dei basalti nefelinici, che sono normali prodotti di differenziazione del magma basaltico-olivinico.\nI lamprofiri ad elevato contenuto in potassa, nei quali abbondano la biotite e l'ortoclasio, potrebbero provenire da un'assimilazione selettiva di minerali potassici di rocce sialiche da parte di un magma basaltico.\nOggi il problema dell'origine dei lamprofiri \u00e8 inquadrato nella teoria della tettonica delle placche. L'elevato contenuto di elementi minori compatibili e incompatibili insieme ai rapporti osservati tra gli isotopi di stronzio e neodimio hanno suggerito per i lamprofiri una derivazione da fusione parziale a basso grado di mantello precedentemente metasomatizzato. Secondo Tingey (1991) vene ricche di flogopite ed elementi volatili possono essersi generate nelle peridoti per mezzo di soluzioni acquose gassose risalenti nel cuneo di mantello al di sopra di una placca in subduzione. Il mescolamento in vario grado di fusi parziali di queste vene e della peridotite incassante avrebbe generato queste e altri tipi di rocce ad elevato contenuto di alcali. Secondo Awdanikiewicz (2010) ed altri autori i magmi lamprofirici a chimismo calc-alcalino derivano da sorgenti nel mantello che sono state influenzate dalla subduzione di rocce crostali o metasomatizzate da fluidi collegati alla subduzione. In un contesto post-collisionale, sciami di filoni lamprofirici si sono intrusi nella crosta superiore in prossimit\u00e0 di significative discontinuit\u00e0 tettoniche. Le variazioni petrografiche e geochimiche pi\u00f9 pronunciate negli sciami di filoni lamprofirici si sono sviluppate nei luoghi di pi\u00f9 intensa, voluminosa e prolungata produzione di magma nel mantello. Questo magma aliment\u00f2 sistemi magmatici di lunga durata che si estesero su larghe sezioni del mantello superiore e della crosta, dall'astenosfera fino alla crosta medio/superiore. In questi sistemi varie combinazioni di mescolamento e commistione di magmi, cristallizzazione frazionata e assimilazione di componenti crostali hanno contribuito alle diversit\u00e0 dei magmi secondari e quindi alle variazioni petrografiche dei filoni. Tuttavia fusioni episodiche e ristrette del mantello hanno inibito lo sviluppo di sistemi magmatici evoluti con il risultato di produrre filoni petrologicamente monotoni, solo debolmente affetti da processi di differenziazione a modesta profondit\u00e0."}
{"id": "733436", "revid": "984922", "url": "https://it.wikipedia.org/wiki?curid=733436", "title": "Cantone di Neuilly-en-Thelle", "text": "Il Cantone di Neuilly-en-Thelle era una divisione amministrativa dell'Arrondissement di Senlis.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "733437", "revid": "110157", "url": "https://it.wikipedia.org/wiki?curid=733437", "title": "Cantone di Pont-Sainte-Maxence", "text": "Il Cantone di Pont-Sainte-Maxence \u00e8 una divisione amministrativa dell'Arrondissement di Senlis e dell'Arrondissement di Clermont.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 13 a 23 comuni.\nComposizione.\nI 13 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 23:"}
{"id": "733438", "revid": "87128", "url": "https://it.wikipedia.org/wiki?curid=733438", "title": "Milano Greco Pirelli", "text": ""}
{"id": "733439", "revid": "1851848", "url": "https://it.wikipedia.org/wiki?curid=733439", "title": "John Madden (allenatore di football americano)", "text": "\u00c8 stato inserito nella Pro Football Hall of Fame per i meriti come capo-allenatore degli Oakland Raiders nel 2006.\nA suo nome \u00e8 stato intitolato il trofeo Madden Most Valuable Protector Award.\nCarriera.\nMadden fu scelto nel corso del 21\u00ba giro del Draft NFL 1958 (244\u00ba assoluto) dai Philadelphia Eagles ma un infortunio al ginocchio subito nel training camp dell'anno successivo chiuse la sua carriera da giocatore senza essere mai sceso in campo. Dopo avere allenato i linebacker degli Oakland Raiders nel 1967 e 1968, nel 1969 fu promosso al ruolo di capo-allenatore, che svolse fino al 1978. Coi Raiders vinse il Super Bowl XI nel 1976 battendo i Minnesota Vikings per 32-14. In dieci stagioni come capo-allenatore, Madden non ebbe mai un solo record negativo nella stagione regolare e raggiunse i playoff in ogni stagione tranne due. In seguito divenne un commentatore televisivo, venendo considerato uno dei migliori analisti sportivi delle partite NFL.\nDopo anni trascorsi come commentatore del Monday Night Football alla ABC, nel 2006 pass\u00f2 assieme ad Al Michaels alla NBC, dove ha proseguito nella sua carriera di commentatore con il Sunday Night Football, fino al termine della stagione 2008. Il 16 aprile 2009 annunci\u00f2 il suo ritiro come commentatore, lasciando il suo posto a Cris Collinsworth.\nJohn Madden d\u00e0 la sua voce, la sua personalit\u00e0 e il suo nome ad una serie di videogiochi di football americano prodotta annualmente dalla EA Sports, Madden NFL."}
{"id": "733440", "revid": "767487", "url": "https://it.wikipedia.org/wiki?curid=733440", "title": "Cantone di Senlis", "text": "Il Cantone di Senlis \u00e8 una divisione amministrativa dell'Arrondissement di Senlis.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 17 a 14 comuni.\nComposizione.\nI 17 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 14:"}
{"id": "733442", "revid": "287204", "url": "https://it.wikipedia.org/wiki?curid=733442", "title": "The Mask (film)", "text": ""}
{"id": "733445", "revid": "339392", "url": "https://it.wikipedia.org/wiki?curid=733445", "title": "Santa Felicita di Roma", "text": ""}
{"id": "733451", "revid": "1149807", "url": "https://it.wikipedia.org/wiki?curid=733451", "title": "Big Red", "text": "Big Red \u00e8 la mascotte della Western Kentucky University. \u00c8 stata creata nel 1979 dallo studente Ralph Carey.\nBig Red ha fatto il suo debutto ufficiale nella stagione 1979-1980 del campionato di pallacanestro ed \u00e8 famoso non solo nel Kentucky ma in tutti gli Stati Uniti. Per tre volte gli \u00e8 stato assegnato il premio \"Key to Spirit\", dedicato alle mascotte delle squadre durante le gare della \"Universal Cheerleading Association\". \u00c8 stato anche impiegato dalla rete televisiva ESPN per spot pubblicitari di successo.\nCreazione.\nPrima dell'inizio della stagione di basket del college del 1979, lo studente della WKU Ralph Carey si offr\u00ec volontario per creare una mascotte per le squadre sportive della scuola. Si sperava che una mascotte suscitasse entusiasmo e integrasse gli iconici asciugamani rossi sventolati dai fan sugli spalti. Carey ha detto che voleva creare qualcosa di unico che rimanesse il pi\u00f9 lontano possibile dallo stereotipo collinoso dei Kentuckiani.\nAlla fine Carey ha presentato lo schizzo di un concetto di mascotte rosso simile a una peluria a un comitato che includeva il futuro presidente dell'universit\u00e0 Gary Ransdell. Alla domanda su come si chiamasse il personaggio, Carey ha suggerito Big Red come riconoscimento del soprannome dato alle squadre sportive WKU. Dopo un po' di perfezionamento, Carey ha costruito a mano il primo costume da Big Red - composto da \"pelliccia finta, tubi di plastica e cornice di alluminio\".Carey ha poi indossato la tuta quando Big Red ha debuttato a una partita di basket in casa il 1\u00ba dicembre 1979, in E.A. di WKU. Diddle Arena. Carey si \u00e8 laureato nel 1980. La causa \u00e8 stata poi consegnata al compagno di studi Mark Greer, che \u00e8 stato il primo a interpretare il personaggio in una partita di calcio WKU nell'autunno di quell'anno.\nCausa contro \"Striscia la notizia\".\nNel 2003 la Adfra (societ\u00e0 \u2013 oggi fallita\u00a0\u2013 di Gianfranco Strocchi, titolare del brevetto dell'antifurto Bullock, su cui \"Striscia la notizia\" aveva realizzato alcuni servizi di raccolta di denunce di difettoso funzionamento), in qualit\u00e0 di titolare dei diritti di sfruttamento anche per l'Italia sul Big Red, mascotte della Western Kentucky University, ha instaurato un contenzioso\u00a0\u2013 a cui hanno poi preso parte anche la stessa Western Kentucky University, il suo licenziatario statunitense e Ralph Carey, presentato come ideatore del Big Red\u00a0\u2013 per far accertare che il Gabibbo costituisse un plagio del Big Red e al fine di conseguire un ingentissimo risarcimento per lesione del diritto di sfruttamento patrimoniale del Big Red.\nIl contenzioso \u00e8 stato definito dalla Corte di cassazione nel 2017 col rigetto dell'accusa di plagio e con la condanna al rimborso delle spese legali sostenute dai destinatari di quell'iniziativa giudicata infondata. In particolare, con quella sentenza si \u00e8 formato il giudicato non solo sul fatto che il Gabibbo non costituisca un plagio del Big Red ma, a monte, sul fatto che il Big Red non raggiunga livelli di creativit\u00e0 tali da poter essere considerato un'opera dell'ingegno oggetto di diritto d'autore.\nNel frattempo, il solo Ralph Carey aveva instaurato un nuovo contenzioso al fine di conseguire un risarcimento per lesione del proprio diritto non patrimoniale ad essere riconosciuto l\u2019ideatore del Big Red. In data 15 maggio 2021 questo nuovo contenzioso \u00e8 stato per\u00f2 dichiarato estinto con la condanna di Ralph Carey al rimborso delle spese legali nei confronti di tutte le controparti. Peraltro, poich\u00e9 nel corso di esso era emerso che il documento che Ralph Carey aveva depositato per dimostrare la propria paternit\u00e0 sul Big Red era diverso dall'originale presente negli archivi della Western Kentucky University, Ralph Carey \u00e8 stato querelato per falso sia in sede civile che in sede penale. La Procura della Repubblica di Milano, nell'ottobre del 2020, ha esercitato l\u2019azione penale nei confronti di Ralph Carey, contestandogli il reato di falso materiale in atto pubblico per avere contraffatto quel documento."}
{"id": "733452", "revid": "38120", "url": "https://it.wikipedia.org/wiki?curid=733452", "title": "Son of the mask", "text": ""}
{"id": "733454", "revid": "38120", "url": "https://it.wikipedia.org/wiki?curid=733454", "title": "Son of the Mask", "text": ""}
{"id": "733456", "revid": "38120", "url": "https://it.wikipedia.org/wiki?curid=733456", "title": "The mask 2", "text": ""}
{"id": "733463", "revid": "125645281", "url": "https://it.wikipedia.org/wiki?curid=733463", "title": "Stato di Milano", "text": "Lo Stato di Milano fu uno Stato regionale italiano del XVI e XVII secolo, sottoposto all\u2019Impero spagnolo.\nStoria.\nIl periodo spagnolo (1559-1707).\nAll\u2019inizio del Cinquecento l\u2019Italia fu mira dei contrastanti desideri di conquista francesi e tedeschi, con quest\u2019ultimi legati per ragioni dinastiche agli spagnoli. Il Re di Francia Francesco I e l'Imperatore Carlo V reclamavano il ducato di Milano, una delle pi\u00f9 ricche prede a disposizione, facendosi guerra. Quest'ultimo, rivendicandolo come feudo imperiale all'estinzione degli Sforza, ottenne il controllo del ducato e vi install\u00f2 il figlio Filippo con diploma imperiale firmato a Bruxelles l'11 ottobre 1540 (reso pubblico nel 1554). Il possesso del ducato da parte di Filippo fu finalmente riconosciuto dal re Enrico II di Francia nel 1559, con la Pace di Cateau-Cambr\u00e9sis.\nIl ducato di Milano rimase soggetto ai sovrani spagnoli sino all'inizio del XVIII secolo. In questo periodo la sua capitale divenne con San Carlo e Federico Borromeo uno fra i principali centri della Controriforma in Italia.\nC'erano tasse sulla famiglia, sulla farina, sull'olio, sui cereali, sul vino, sulle propriet\u00e0, sulle vendite, sul reddito, sulle attivit\u00e0 commerciali e sulla legna. Le milizie spagnole si preoccupavano solamente di reprimere i malcontenti invece che la delinquenza. Neppure i monasteri sfuggivano alla malavita, anzi l\u00ec si reclutavano i briganti a servizio di priori e abati e spesso erano gli stessi monaci a diventare delinquenti. Il Vescovo di Milano tent\u00f2 di contrastare questa dissolutezza sciogliendo l'Ordine degli Umiliati, sede della malavita dell'epoca, e diede l'autorizzazione al Foro ecclesiastico di processare gli imputati che si fossero macchiati di bestemmia, sodomia e adulterio; ma riusc\u00ec soltanto a inasprire i rapporti tra lui e il popolo perch\u00e9 le sentenze del nuovo Tribunale erano ancora pi\u00f9 dure di quelle dei tribunali governativi. Un'altra piaga fu la peste che colp\u00ec Milano nel 1576 e soprattutto nel 1630. Il numero esatto di vittime \u00e8 sconosciuto, ma si suppone che oltre il 50% degli abitanti di Milano perse la vita nella seconda epidemia (Milano contava all\u2019epoca 130\u2019000 abitanti). Il morbo si diffuse anche per le processioni propiziatorie e per la caccia alle streghe (ritenute responsabili della peste): in entrambi i casi le riunioni servirono solo a peggiorare la situazione. L'economia si riprese a fatica solo dopo decenni. Dopo la peste le campagne erano rimaste incolte, fallirono molti negozi, botteghe, industrie e si perse molta manodopera. Mentre nelle grandi citt\u00e0 si pot\u00e9 fare una stima delle vittime, questo fu pressoch\u00e9 impossibile nei centri minori; alcuni indizi come l\u2019apertura di nuovi lazzaretti, cimiteri e cappelle dedicate a San Rocco lasciano intendere che anche le zone rurali furono devastate dall\u2019epidemia.\nLa valutazione del \u00abperiodo spagnolo\u00bb \u00e8 molto controversa. Indubitabile appare la decadenza economica che colp\u00ec il ducato, in particolare dall'inizio del XVII secolo. Molto influente per la percezione negativa di questo periodo fu il romanzo ottocentesco \"I promessi sposi\", scritto da Alessandro Manzoni.\nLa trascuratezza nello studio della storia milanese relativamente a questo periodo trova la sua origine nel bias derivante dalla storiografia risorgimentale associato al controllo spagnolo sulla penisola italiana. L'antispagnolismo trova la sua prima espressione nella penisola italiana durante il XV secolo. Durante il XVII secolo l'idea del declino della Spagna divenne un elemento comunemente accettato nel contesto europeo, trovando eco anche presso gli intellettuali italiani. Agli inizi del XVIII secolo Ludovico Antonio Muratori contribu\u00ec a popolarizzare l'idea del declino italiano nel periodo compreso tra la met\u00e0 del sedicesimo secolo e la fine del diciassettesimo. Infine nel periodo napoleonico l'idea di declino degli Stati italiani si sarebbe associata alle fasi di dominazioni straniera, in particolare al dominio spagnolo; tale percezione venne amplificata durante il processo di unificazione nazionale. Il discorso dominante in ambito intellettuale, permeato di valori liberali e nazionalistici, percepiva infatti l'impero spagnolo in termini fortemente negativi, ritenendolo responsabile di stagnazione economica e culturale. \nTale idea venne efficacemente rappresentata da Alessandro Manzoni con le sue novelle storiche nonch\u00e9 dal critico letterario Francesco De Sanctis, il quale defin\u00ec il diciassettesimo secolo il periodo del malgoverno papale-spagnolo, contrapponendo il percepito dinamismo socio-economico dell'Europa settentrionale al declino italiano cagionato da tale alleanza. \nNonostante la produzione di contributi storiografici significativi, ma isolati, che hanno proposto una interpretazione pi\u00f9 bilanciata del periodo in esame, la percezione del periodo spagnolo in Italia come di un'era nel complesso oscurantista e oppressiva \u00e8 persistito nella storiografia italiana fino agli anni settanta del XX secolo. \nSolamente nella met\u00e0 degli anni ottanta si sono avuti contributi originali di segno diverso ad opera di Cesare Mozzarelli e di Gianvittorio Signorotto; gli atti di due importanti conferenze svoltesi agli inizi degli anni novanta contribuirono inoltre a dare vita ad un dibattito storiografico sulle dinamiche politiche ed economiche della Lombardia spagnola. In tal senso sono state di grande importanza le possibilit\u00e0 da parte degli storici italiani di confrontarsi con quelli spagnoli, consentendo l'analisi della storia della Lombardia spagnola quale parte del complesso dell'impero. Come affermato da Anthony Pagden nel suo \"Spanish Imperialism and the Political Imagination\" del 1990, l'et\u00e0 d'oro spagnola fu in parte il risultato di apporti italiani, con questo includendo sia la Lombardia che le regioni dell'Italia meridionale poste sotto il controllo del viceregno di Napoli. Laddove la storiografia si era esclusivamente concentrata sulle dinamiche conflittuali esistenti tra le \u00e9lite locali ed il governo centrale, i contributi storiografici pi\u00f9 recenti hanno posto l'accento sull'analisi degli interessi comuni e sulle relazioni esistenti tra il centro e la periferia dell'impero. I nuovi studi sulle dinamiche politiche e religiose della Lombardia si sono focalizzati sul sistema di rapporti esistente tra Milano, Madrid e Roma. Infine, l'importanza strategica e militare della Lombardia nel contesto imperiale \u00e8 stata parimenti oggetto di approfondimento. Sebbene gi\u00e0 nel 1972 Geoffrey Parker con lo studio \"The Army of Flanders and the Spanish Road, 1567\u20131659\" avesse evidenziato la posizione chiave della Lombardia lungo la strada spagnola verso le Fiandre, solamente negli anni novanta tale aspetto \u00e8 stato analizzato sistematicamente. Nuovi lavori hanno studiato il ruolo delle considerazioni di carattere politico e militare all'interno del governo della Lombardia spagnola.\nSe gli aspetti politici e culturali del periodo spagnolo erano stati valutati in passato in maniera fortemente negativa, simili considerazioni erano riscontrabili anche in relazione allo studio della storia economica della Lombarda spagnola. Diversi studi evidenziavano infatti il processo di rifeudalizzazione attuatosi sotto il regime spagnolo e la tendenza dei ceti mercantili a disinvestire dal commercio e dall'artigianato accumulando beni fondiari e acquistando titoli nobiliari, tendenze queste che si riscontravano anche nella Spagna e nell'Italia meridionale nel periodo in esame. A causa di questi fattori e della contestuale ascesa dei Paesi nord europei, l'Italia e e le sue citt\u00e0 principali avrebbero perso la loro competitivit\u00e0 alla fine del XVI secolo. Nel 1952, con uno studio basato principalmente sulla Lombardia spagnola, Carlo Maria Cipolla tent\u00f2 una descrizione analitica di tale fenomeno. \nTra il XVI e il XVII secolo i beni italiani divennero progressivamente meno competitivi sui mercati internazionali, venendo sostituiti dai prodotti pi\u00f9 economici realizzati nei Paesi Bassi, in Inghilterra e in Francia. Secondo Cipolla, le cause di tale processo erano da ricercare nell'alto costo del lavoro e nella mancanza di flessibilit\u00e0 dei metodi di produzione derivanti dalla persistenza di strutture organizzative dominate dalle gilde. Inoltre dinanzi alla competizione delle potenze commerciali affacciate sull'Atlantico il ceto mercantile inizi\u00f2 ad investire il proprio capitale nell'agricoltura. Infine, le citt\u00e0 e le gilde avrebbero ostacolato lo sviluppo di quella proto-industria rurale che sarebbe invece stata uno dei fattori di successo nell'industrializzazione dell'Europa centrale e settentrionale. \nA partire dagli anni settanta il lavoro di Cipolla \u00e8 stato oggetto di revisione da parte di studi pi\u00f9 recenti. Nel caso della Lombardia, Aldo De Maddalena e Domenico Sella enfatizzarono gli elementi di continuit\u00e0 e vigore del tessuto economico. Sella, nel suo studio intitolato \"L'economia lombarda durante la dominazione spagnola\" (traduzione italiana dell'edizione inglese \"Crisis and Continuity: The Economy of Spanish Lombardy in the Seventeenth Century\") afferm\u00f2 che la crisi del diciassettesimo secolo colp\u00ec in misura maggiora maggiore le economie dei centri urbani, mentre l'economia rurale, liberata dal controllo urbano, si rivel\u00f2 essere resistente ed in grado di assicurare un certo sviluppo a livello regionale. Sella, analogamente ad altri studiosi, deline\u00f2 due diverse fasi di sviluppo dell'economia lombarda nel periodo in esame: una fase di espansione che benefici\u00f2 l'economia regionale nel suo complesso ma in particolare i centri urbani con le sue attivit\u00e0 artigianali e proto-industriali, compresa tra la met\u00e0 del XVI secolo e i primi due decenni del XVII, seguita da un periodo di sostanziale declino iniziato con la generalizzata crisi economica europea del 1619\u201322 ed acuito dalla peste del 1630\u201331. Durante la seconda fase le manifatture urbane, vincolate dalle rigidit\u00e0 organizzative delle gilde e gravate dagli elevati costi del lavoro e dall'elevata tassazione, si rivelarono incapaci di fronteggiare la competizione delle nascenti manifatture industriali nord europee. In contrasto a tale immagine, le dinamiche e flessibili manifatture rurali lombarde conseguirono risultati soddisfacenti, ritagliandosi spazi a discapito della competizione urbana.\nDurante la guerra di successione spagnola, Milano fu occupata dall'Austria nel 1707.\nSuddivisioni amministrative.\nIl Ducato di Milano in epoca della dominazione austriaca venne cos\u00ec suddiviso amministrativamente:\nNel 1786 gli Austriaci divisero il territorio in 8 province (Bozzolo, Como, Cremona, Gallarate, Lodi, Mantova, Milano e Pavia). Un anno dopo la provincia di Bozzolo divenne provincia di Casalmaggiore, e la provincia di Gallarate provincia di Varese."}
{"id": "733465", "revid": "1884099", "url": "https://it.wikipedia.org/wiki?curid=733465", "title": "Apollo", "text": "Apollo (; ) \u00e8, nella religione greca e romana, il dio della poesia, della musica, delle arti mediche, delle scienze, dell'intelletto e della profezia. \nIl suo simbolo principale \u00e8 la lira. Suo figlio Asclepio \u00e8 il dio della medicina. \nIn quanto dio delle arti, Apollo \u00e8 il capo delle Muse. Viene anche descritto come un provetto arciere in grado di infliggere, con la sua arma, terribili pestilenze ai popoli che lo osteggiavano. In quanto protettore della citt\u00e0 e del tempio di Delfi, Apollo \u00e8 anche venerato come dio oracolare capace di svelare, tramite la sacerdotessa, detta Pizia, il futuro agli esseri umani; anche per questo era adorato nell'antichit\u00e0 come uno dei pi\u00f9 importanti Olimpi.\nCulto di Apollo.\nApollo in Grecia.\nApollo era uno degli dei pi\u00f9 celebri e influenti nell'antica Grecia; ed erano due le citt\u00e0 che si contendevano il titolo di luoghi di culto principali del dio: Delfi, sede del gi\u00e0 citato oracolo, e Delo. L'importanza attribuita al dio \u00e8 testimoniata anche da nomi teoforici come \"Apollonio\" o \"Apollodoro\", comuni nell'antica Grecia, dalle molte citt\u00e0 che portavano il nome di Apollonia, dall'ideale del \"ko\u00fbros\" (\u03ba\u03cc\u03c1\u03bf\u03c2, \"giovane\"), che gli appartiene e d\u00e0 il \"suo carattere peculiare alla cultura greca nel suo complesso\". Il dio delle arti veniva inoltre adorato in numerosi siti di culto sparsi, oltre che sul territorio greco, anche nelle colonie disseminate sulle rive africane del Mediterraneo, nell'esapoli dorica in Caria, in Sicilia e in Magna Grecia.\nCome divinit\u00e0 greca, Apollo \u00e8 figlio di Zeus e di Leto (Latona per i Romani) e fratello gemello di Artemide (per i Romani Diana), dea della caccia e pi\u00f9 tardi una delle tre personificazioni della Luna (Luna crescente), insieme con Selene (Luna piena) ed Ecate (Luna calante).\nNella tarda antichit\u00e0 greca Apollo venne anche identificato come dio del Sole, e in molti casi soppiant\u00f2 Elio quale portatore di luce e auriga del cocchio solare. Nella Religione romana, non aveva nessuna controparte, e il suo culto venne introdotto a Roma circa nel 421 a.C. In ogni caso, presso i Greci Apollo ed Elio rimasero entit\u00e0 separate e distinte nei testi letterari e mitologici dell'epoca, ma non nel culto, dove Apollo era ormai stato assimilato con Elio.\nApollo a Roma.\nA differenza di altri dei, Apollo non aveva un equivalente romano diretto: il suo culto venne importato a Roma dal mondo greco, ma fu mediato anche dalla presenza nei pantheon etrusco di un dio analogo, \"Apulu\". Ci\u00f2 avvenne in tempi piuttosto antichi nella storia romana, infatti fonti tradizionali riferiscono che il culto era presente gi\u00e0 in epoca regia. Nel 431 a.C. ad Apollo fu intitolato un tempio in una localit\u00e0 dove gi\u00e0 sorgeva un sacello o un'area sacra di nome \"Apollinar\" come scrive Livio III, 63, 7, in occasione di una pestilenza che afflisse la citt\u00e0. Durante la seconda guerra punica, invece, vennero istituiti i \"Ludi Apollinares\", giochi in onore del dio. Il culto venne incentivato poi, in epoca imperiale, dall'imperatore Augusto, che per consolidare la propria autorit\u00e0 asser\u00ec di essere un protetto del dio, che avrebbe anche lanciato un fulmine nell'atrio della sua casa come presagio fausto per la sua lotta contro Antonio; tramite la sua influenza Apollo divenne uno degli dei romani pi\u00f9 influenti. Dopo la battaglia di Azio l'imperatore fece rinnovare e ingrandire l'antico tempio di Apollo Sosiano, istitu\u00ec dei giochi quinquennali in suo onore e finanzi\u00f2 anche la costruzione del tempio di Apollo Palatino sull'omonimo colle dove fu conservata la raccolta di oracoli detta Libri sibillini. In onore del dio, e per compiacere il suo imperatore, il poeta romano Orazio compose inoltre il celebre carmen saeculare.\nIn epoca imperiale lentamente si arriv\u00f2 all'identificazione tra Apollo-Elio e l'imperatore stesso, di cui la testimonianza pi\u00f9 notevole era il celebre colosso di Nerone che poi diede il nome al vicino anfiteatro Flavio o Colosseo. In epoca tarda il culto di Apollo torn\u00f2 a separarsi da quello di Elio o Sole, che divenne un culto sincretistico: il Sol Invictus, compagno dell'imperatore, che regnava sul cielo, cos\u00ec come l'altro regnava in terra. In epoca tarda il culto \u00e8 ancora vivo fino ai primi anni di regno di Costantino I, che, prima della sua conversione al cristianesimo, si faceva raffigurare nelle statue onorarie come il Sole. Gli stessi cristiani d'occidente utilizzarono l'iconografia di Apollo-Sole per le prime raffigurazioni di Cristo, che era raffigurato come un tipo apollineo, giovane, imberbe, con un nimbo di luce sul capo.\nApollo presso gli Etruschi.\nNella religione etrusca \u00e8 possibile trovare un corrispettivo di Apollo nel dio dei tuoni Aplu o Apulu. Tuttavia non \u00e8 ancora chiaro se l'immagine del dio etrusco sia derivata dal dio greco. Quale dio della profezia presso gli Etruschi per\u00f2 trovava un corrispettivo anche in Suri.\nOrigini del culto.\nLe origini del culto apollineo si perdono nella notte dei tempi. \u00c8 comunque opinione comune e consolidata tra gli studiosi che il culto del dio sia relativamente recente e che, precedentemente ad Apollo, il santuario di Pito avesse una sua antichissima religione ctonia, legata al culto della Dea Madre. Lo stesso racconto di Eschilo su Apollo che riceve il santuario da Gea, Febe e Temi, tenderebbe a confermarlo. Una teoria per\u00f2, basata sulla decifrazione degli enigmatici e tanto discussi documenti greci di Glozel (Vichy, Francia), tenderebbe ad ampliare il quadro mitico-storico interessante l'oracolo e collegherebbe la nuova, non identificata divinit\u00e0, alla vicenda cadmea di Europa e a quella dell'alfabeto portato dallo stesso Cadmo in Beozia in periodo premiceneo. Divinit\u00e0 semitica che di quell'alfabeto, di provenienza siro-palestinese, era l'assoluta detentrice. Il santuario ctonio di Pito era stato dunque occupato, in qualche modo, da una divinit\u00e0 non greca (yh: da cui il noto successivo grido di IE, per Apollo \"IEIOS\") la quale per\u00f2, a sua volta, venne grecizzata, secondo quanto fa intendere il noto racconto erodoteo (Historiae, I,61-62) sulla cacciata dei Cadmei, ovvero dei semiti, da parte degli Argivi. Tuttavia la divinit\u00e0 inglobata nella sfera della cultura greca manteneva alcuni dei caratteri orientali della divinit\u00e0, come ad esempio l'ineffabilit\u00e0, la figura androgina, l'aspetto di dio cacciatore e inseguitore del lupo (da cui Apollo \"Liceo\"), le qualit\u00e0 di dio ambiguo od obliquo (\"Lossia\") ma, per chi sapeva capirlo rettamente, salvatore e liberatore. Con la calata dei Dori (XII-XI secolo a.C.), una volta annientati i Micenei, il santuario, verosimilmente, sub\u00ec l'umiliazione e la distruzione dei vincitori e solo verso il IX-VIII secolo a.C. fu riaperto e si risollev\u00f2, ma con un \"Lossia\" del tutto trasformato e in linea con la nuova religione. Il potentissimo dio androgino di origine semitica entrerebbe cos\u00ec a far parte della sacra famiglia olimpica, sdoppiandosi in Apollo e Artemide e diventando figlio di Zeus e di Leto. Sempre secondo questa teoria, supportata da accertati documenti, la famosa \"E apud Delphos\" (la lettera alfabetica \"epsilon\" posta tra le colonne nell'ingresso del santuario apollineo) di cui scrive Plutarco, la \"E\" che stava alla base dell'epifonema esprimente 'acuto dolore' (Esichio) dei fedeli, potrebbe fornire la prova che il nome di Apollo (mai sufficientemente compreso e spiegato dagli studiosi: Farnell, Kern, Hrozny, Nilsson, Cassola, ecc.) fosse derivato da un \"A/E -poll\u00f2n\" (il grido di dolore \"ah!, eh!\" esclamato pi\u00f9 volte, cos\u00ec come testimoniano la letteratura greca tragica e paratragica).\nNell'et\u00e0 del bronzo greca non esistono attestazioni (almeno nelle tavolette di lineare B note) ad Apollo. Ne esistono invece numerose per il dio Paean (\u03a0\u03b1\u03b9\u03ce\u03bd-\u03a0\u03b1\u03b9\u03ae\u03c9\u03bd), un epiteto di Apollo in et\u00e0 classica, noto in Acheo come pa-ja-wo-ne (e collegato con numerosi santuari antichi di Apollo). Paean \u00e8 il guaritore degli dei, e il dio della magia e del canto (da cui peana) magico-profetico. Come dio della cura Paean compare anche nell'Iliade, dove, significativamente, non \u00e8 completamente sovrapposto con Apollo (che parteggia esclusivamente per i troiani).\nInfatti esisteva un importante dio anatolico (forse connesso con l'antica religione indoeuropea, e simile al dio vedico Rudra o meglio alla coppia Rudra-Shiba), noto come Aplu (stranamente lo stesso nome dell'Apollo etrusco) che \u00e8 un dio terribile, legato alla malattia, ma anche alla cura, e un potente arciere, forse anche un protettore della caccia e degli animali selvatici. Per gli Ittiti e gli Hurriti Aplu era il dio della peste e della fine della pestilenza (come nell'Iliade). Per gli Hurriti soprattutto andava collegato agli dei mesopotamici Nergal e \u0160ama\u0161. Molti culti anatolici sono legati alla profezia e alle sacerdotesse (o anche ai sacerdoti) che cadono in trance mistica per profetizzare, proprio come le sacerdotesse di Apollo a Delfi. Apollo, come gi\u00e0 ricordato, \u00e8 uno degli dei che parteggiano per l'asiatica e anatolica citt\u00e0 di Troia nell'Iliade, forse elemento che nasconde una reminiscenza micenea, ovvero un dio che durante la fine dell'et\u00e0 del bronzo non sarebbe ancora greco, ma decisamente anatolico, e sarebbe aggiunto agli olimpi solo in un momento successivo a quella guerra (si veda anche di seguito).\nSempre in et\u00e0 arcaica, con probabili connessioni al periodo miceneo, esistono dei riferimenti ad Apollo Smintheus, il dio \"ratto\" legato all'agricoltura (forse una divinit\u00e0 pre-indeuropea, assunta a epiteto del dio Apollo), e in particolare ad Apollo Delfino. Questo epiteto di Apollo, molto venerato a Creta e in alcune isole egee, potrebbe essere un dio marino minoico. Ma Apollo poteva trasformarsi in tutti gli animali, fra cui proprio nei delfini, sovente raffigurati nell'arte minoica. Delfino (Delphinios) \u00e8 un'etimologia alternativa a grembo (Delphyne) per il principale santuario del dio a Delfi. Sempre nella, per ora pressoch\u00e9 sconosciuta, religione minoica esisteva una signora degli animali, collegabile ad Artemide-Diana, o anche a Britomarti/Diktynna (nome a sua volta presumibilmente di etimologia minoica), che presumibilmente avrebbe dovuto avere un doppio maschile. E se la divinit\u00e0 femminile \u00e8 antesignana di Artemide, quella maschile \u00e8 da porsi in riferimento ad Apollo. Inoltre i sacerdoti di Apollo a Delfi si definivano Labryaden, nome che a sua volta rimanda alla doppia ascia e al labirinto, simboli religiosi importanti per i Cretesi. Tutti questi riferimenti secondo questa meticolosa ma discutibile analisi portano a ipotizzare che nell'Apollo classico siano confluiti uno o pi\u00f9 dei minoici o comunque pre-indeuropei della Grecia e almeno un dio anatolico.\nAttributi ed epiteti.\nApollo \u00e8 normalmente raffigurato coronato di alloro, pianta simbolo di vittoria, sotto la quale alcune leggende volevano che il dio fosse nato e anche in virt\u00f9 dell'epilogo del suo infatuamento per Dafne (che in greco significa lauro, alloro). Suoi attributi tipici sono l'arco, con le sue portentose frecce, e la cetra. Altro suo emblema caratteristico \u00e8 il tripode sacrificale, simbolo dei suoi poteri profetici. Animali sacri al dio sono i cigni (simbolo di bellezza), i lupi, le cicale (a simboleggiare la musica e il canto), e ancora i falchi, i corvi, i delfini, in cui spesso il dio amava trasformarsi e i serpenti, questi ultimi con riferimento ai suoi poteri oracolari. E ancora il gallo, come simbolo dell'amore omosessuale, diversi, infatti, gli uomini di cui il dio s'innamor\u00f2. Altro simbolo di Apollo \u00e8 il grifone, animale mitologico di lontana origine orientale.\nCome molti altri dei greci, Apollo ha numerosi epiteti, atti a riflettere i diversi ruoli, poteri e aspetti della personalit\u00e0 del dio stesso. Il titolo di gran lunga maggiormente attribuito ad Apollo (e spesso condiviso dalla sorella Artemide) era quello di Febo, letteralmente \"splendente\" o \"lucente\", riferito sia alla sua bellezza sia al suo legame con il sole (o con la luna nel caso di Artemide). Quest'appellativo venne mutuato e utilizzato anche dai Romani.\nAltri epiteti del dio sono:\nMito.\nVengono di seguito riportati i fatti pi\u00f9 rilevanti riferiti ad Apollo dai miti tradizionali greci.\nNascita.\nApollo nacque, come sua sorella gemella Artemide, dall'unione extraconiugale di Zeus con Leto. Quando Era seppe di questa relazione, desiderosa di vendetta proib\u00ec alla partoriente di dare alla luce suo figlio su qualsiasi terra, fosse essa un continente o un'isola. Disperata, la donna vag\u00f2 fino a giungere sull'isola di Delo, appena sorta dalle acque e, stando al mito, ancora galleggiante sulle onde e non ancorata al suolo. Essendo perci\u00f2 Delo non ancora una vera isola, Leto pot\u00e9 darvi alla luce Apollo e Artemide, precisamente ai piedi del Monte Cinto.\nAltri miti riportano che la vendicativa Era, pur di impedirne la nascita, giunse a rapire Ilizia, dea del parto. Solo l'intervento degli altri dei, che offrirono alla regina dell'Olimpo una collana di ambra lunga nove metri, riusc\u00ec a convincere Era a desistere dal suo intento. I miti riportano che Artemide fu la prima dei gemelli a nascere, e che abbia in seguito aiutato la madre nel parto di Apollo. Questi nacque in una notte di plenilunio, che fu da allora il giorno del mese a lui consacrato, nel momento in cui nacque il dio, cigni sacri vennero a volare sopra l'isola, facendone sette volte il giro, poich\u00e9 era il settimo giorno del mese.\nAncora altri dicono che Era avesse mandato un serpente sulla Terra per seguire Leto tutta la vita impedendo cos\u00ec a chiunque di ospitarla e darle un rifugio. Leto vag\u00f2 per molto tempo ma Poseidone, impietosito dalla sua situazione, lasci\u00f2 che si rifugiasse in mare (dato che letteralmente non era terra) visto che lui, essendo il fratello di Zeus, poteva permettersi di sfidare Era.\nGiovinezza: l'uccisione di Pitone e istituzione dell'Oracolo di Delfi.\nPoco pi\u00f9 che bambino, Apollo si ciment\u00f2 nell'impresa di uccidere il drago Pitone, colpevole di aver tentato di stuprare Leto mentre questa era incinta del dio. Partito da Delo, Apollo subito si diresse verso il monte Parnaso, dove si celava il serpente Pitone, nemico di sua madre, e lo fer\u00ec gravemente con le sue frecce forgiate da Efesto. Pitone si rifugi\u00f2 presso l'oracolo della Madre Terra a Delfi, citt\u00e0 cos\u00ec chiamata in onore del mostro Delfine, compagna di Pitone; ma Apollo os\u00f2 inseguirlo anche nel tempio e lo fin\u00ec dinanzi al sacro crepaccio.\nLa Madre Terra, oltraggiata, ricorse a Zeus che non soltanto ordin\u00f2 ad Apollo di farsi purificare a Tempe, ma istitu\u00ec i giochi pitici in onore di Pitone, e costrinse Apollo a presiederli per penitenza. Apollo, invece di recarsi a Tempe, and\u00f2 a Egialia in compagnia della sorella Artemide, per purificarsi; e poich\u00e9 il luogo non gli piacque, salp\u00f2 per Tarra a Creta, dove re Carmanore esegu\u00ec la cerimonia di purificazione. Al suo ritorno in Grecia, Apollo and\u00f2 a cercare Pan, il dio arcade dalle gambe di capra e dalla dubbia reputazione, e dopo avergli strappato con blandizie i segreti dell'arte divinatoria, si impadron\u00ec dell'oracolo delfico e ne costrinse la sacerdotessa, detta pitonessa o la Pitia, a servirlo.\nApollo e Tizio.\nLeto si era recata con Artemide a Delfi, dove si appart\u00f2 in un sacro boschetto per adempiere a certi riti. Era, per vendicarsi di Leto suscit\u00f2 un forte desiderio al gigante Tizio, che stava tentando di violentarla, quando Apollo e Artemide, udite le grida della madre, accorsero e uccisero Tizio con nugolo di frecce: una vendetta che Zeus, padre di Tizio, giudic\u00f2 atto di giustizia. Nel Tartaro Tizio fu condannato alla tortura con le braccia e le gambe solidamente fissate al suolo e due avvoltoi gli mangiavano il fegato.\nApollo, Marsia e i figli di Niobe.\nAltre azioni che gli sono state attribuite dai miti durante la giovinezza, non furono cos\u00ec nobili: il dio sfid\u00f2 il satiro Marsia (o, secondo altre fonti, venne da questi sfidato) in una gara musicale di flauto; in seguito alla vittoria, per punire l'ardire del satiro, che si era impudentemente vantato di essere pi\u00f9 bravo di lui, lo fece legare a un albero e scorticare vivo. Un altro mito racconta invece come si vendic\u00f2 terribilmente di Niobe, regina di Tebe, la quale, eccessivamente fiera dei suoi quattordici figli (sette maschi e sette femmine), aveva deriso Leto per averne avuti solo due. Per salvare l'onore della madre, Apollo, insieme con sua sorella Artemide, utilizz\u00f2 il suo terribile arco per uccidere la donna e i suoi figli, risparmiandone solo due, Amicla e Clori, i quali riuscirono a ottenere la piet\u00e0 dei fratelli divini.\nApollo e Admeto.\nQuando Zeus uccise Asclepio, figlio di Apollo, come punizione per aver osato resuscitare i morti con il suo talento medico, il dio per vendetta massacr\u00f2 i ciclopi, che avevano forgiato i fulmini di Zeus. Stando alla tragedia di Euripide \"Alcesti\", come punizione per questo suo gesto Apollo venne costretto dal padre degli dei a servire l'umano Admeto, re di Fere, per nove anni. Apollo lavor\u00f2 dunque presso il re come pastore, e venne da costui trattato in modo tanto gentile che, allo scadere dei nove anni, gli concesse un dono: fece s\u00ec che le sue mucche partorissero solo vitelli gemelli. In seguito, il dio aiut\u00f2 Admeto a ottenere la mano di Alcesti, che per volere del padre sarebbe potuta andare in sposa solo a chi fosse riuscito a mettere il giogo a due bestie feroci: Apollo gli regal\u00f2 dunque un carro trainato da un leone e un cinghiale.\nApollo e Orfeo.\nOrfeo era un suonatore di cetra. Perse sua moglie Euridice, per cui tent\u00f2 di salvarla dagli Inferi ma non ci riusc\u00ec. Sedusse Persefone con la sua musica e in cambio chiese di riportare in vita Euridice e lei acconsent\u00ec a un solo prezzo: non dovette guardare sua moglie finch\u00e9 non fossero stati all'uscita degli Inferi. Ma lui, quasi alla fine del corridoio che conduceva alla salvezza, si gir\u00f2 e lei mor\u00ec per sempre. Disperato tent\u00f2 il suicidio e distrusse la sua cetra. Cos\u00ec Apollo, lo prese con s\u00e9 e lo port\u00f2 sull'Olimpo.\nApollo ed Ermes.\nUn mito degli inni omerici racconta dell'incontro tra il giovane Ermes e Apollo. Il dio dei ladri, appena nato, sfugg\u00ec infatti alla custodia della madre Maia e incominci\u00f2 a vagabondare per la Tessaglia, fino a imbattersi nel gregge di Admeto, custodito da Apollo. Ermes riusc\u00ec con uno stratagemma a rubare gli animali e, dopo essersi nascosto in una grotta, us\u00f2 gli intestini di alcuni di essi per confezionarsi una lira; un'altra leggenda a questo proposito parla invece di un guscio di tartaruga. Quando Apollo, infuriato, riusc\u00ec a rintracciare Ermes e a pretendere, con l'appoggio di Zeus, la restituzione del bestiame, non pot\u00e9 fare a meno di innamorarsi dello strumento e del suo suono, e accett\u00f2 infine di lasciare a Ermes il maltolto, in cambio della lira, che sarebbe diventata da allora uno dei suoi simboli sacri. Divenne quindi il dio della musica, mentre Ermes venne considerato anche come il dio del commercio. La lira poi pass\u00f2 a Orfeo; alla morte di questi, Apollo decise di tramutarla in cielo nell'omonima costellazione.\nApollo e Oreste.\nApollo ordin\u00f2 a Oreste, tramite il suo oracolo di Delfi, di uccidere sua madre Clitennestra; per questo suo crimine Oreste venne a lungo perseguitato dalle Erinni.\nApollo durante la guerra di Troia.\nL'inizio dell'Iliade di Omero vede Apollo schierato a fianco dei Troiani, durante la guerra di Troia. Il dio era infatti infuriato con i Greci, e in particolare con il loro capo Agamennone, per il rapimento da questi perpetrato di Criseide, giovane figlia di Crise, sacerdote di Apollo. Per vendicare l'affronto, il dio decim\u00f2 le schiere achee con le sue terribili frecce, fino a che il capo dei Greci non acconsent\u00ec a rilasciare la prigioniera, pretendendo in cambio Briseide, schiava di Achille. Questo fatto provoc\u00f2 l'ira dell'eroe Mirmidone, che \u00e8 uno dei temi centrali del poema.\nApollo continu\u00f2 comunque a parteggiare per i Troiani durante la guerra: in un'occasione salv\u00f2 la vita a Enea, ingaggiato in duello da Diomede. Da non dimenticare, infine, l'importantissimo aiuto che il dio offr\u00ec a Ettore e a Euforbo nel combattimento che li vedeva avversari del potente Patroclo, amante e allievo del valoroso Achille; il dio infatti, oltre ad aver stordito il giovane, che i Troiani avevano scambiato per il re mirmidone, vista l'armatura che indossava, lo priv\u00f2 di quest'ultima sciogliendola come neve al sole. Distrusse perfino la punta della lancia con cui Patroclo stava mietendo vittime tra le file troiane.\nFu infine Apollo a guidare la freccia scoccata da Paride che colp\u00ec Achille al tallone, l'unico suo punto debole, uccidendolo.\nAmori di Apollo.\nApollo e Daphne.\nUn giorno, Cupido, stanco delle continue derisioni di Apollo, che vantava il titolo di dio pi\u00f9 bello, di essere il dio della poesia nonch\u00e9 un arciere migliore di lui, colp\u00ec il dio con una delle sue frecce d'oro, facendolo cadere perdutamente innamorato della ninfa Daphne. Allo stesso tempo per\u00f2, colp\u00ec anche la ninfa con una freccia di piombo arrugginita e spuntata in modo che rifiutasse l'amore di Apollo e addirittura rabbrividisse per l'orrore alla sua vista. Perseguitata dal dio innamorato, la ninfa, piangendo e gridando, chiese aiuto al padre Pen\u00e9o, dio del fiume omonimo, che la tramut\u00f2 in una pianta di lauro (alloro). Apollo pianse abbracciando il tronco di Daphne, che ormai era un albero. Per questo il lauro divenne la pianta prediletta da Apollo con la quale era solito far ornare i suoi templi e anche i suoi capelli.\nApollo e Giacinto.\nUno dei miti pi\u00f9 conosciuti riferiti al dio \u00e8 quello della sua triste storia d'amore con il principe spartano Giacinto, mito narrato, fra gli altri, da Ovidio nelle sue Metamorfosi. I due si amavano profondamente, quando un giorno, mentre si stavano allenando nel lancio del disco, il giovane venne colpito alla testa dall'attrezzo lanciato da Apollo, spintogli contro da Zefiro, geloso dell'amore fra i due. Ferito a morte, Giacinto non pot\u00e9 che accasciarsi tra le braccia del compagno che, impotente, lo trasform\u00f2 nel rosso fiore che porta il suo nome, e con le sue lacrime tracci\u00f2 sui suoi petali le lettere \u03ac\u03af (ai), che in greco \u00e8 un'esclamazione di dolore.\nSaputo che Tamiri, un pretendente \"scartato\" da Giacinto, reputava di superare le muse nelle loro arti, il dio and\u00f2 dalle sue allieve per riferire tali parole. Le muse, allora, privarono Tamiri, reo di presunzione, della vista, della voce e della memoria.\nApollo e Cassandra.\nPer sedurre Cassandra, figlia del re di Troia Priamo, Apollo le promise il dono della profezia. Tuttavia, dopo aver accettato il patto, la donna si tir\u00f2 indietro, rimangiandosi la parola data. Il dio allora, sputandole sulle labbra, le diede s\u00ec il dono di vedere il futuro, ma la condann\u00f2 a non venir mai creduta per le sue previsioni. La previsione pi\u00f9 tragica e inascoltata di Cassandra fu la caduta di Troia.\nApollo e Marpessa.\nApollo am\u00f2 anche una donna chiamata Marpessa, che era contesa fra il dio e l'umano chiamato Ida. Per dirimere la contesa tra i due intervenne addirittura Zeus che decise di lasciare la donna libera di decidere; questa scelse Ida, perch\u00e9 consapevole del fatto che Apollo, essendo immortale, si sarebbe stancato di lei quando l'avesse vista invecchiare.\nApollo e Melissa.\nSecondo un altro mito, Apollo s'innamor\u00f2 della ninfa Melissa. Fu un amore profondo e incondizionato, e il dio lasci\u00f2 spazio soltanto alla fedele e totale devozione per la fanciulla piuttosto che adempiere i suoi doveri da divinit\u00e0 del Sole. Il carro del Sole venne quindi sempre meno guidato e trasportato, e il mondo cadeva sempre pi\u00f9 nelle tenebre. Allora, per un decreto di entit\u00e0 superiori, Apollo venne punito e la ninfa venne trasformata in un'ape regina. Fu cos\u00ec che la meschina ragione infranse il cuore del dio.\nFigli di Apollo.\nCome tutti gli D\u00e8i greci, le leggende riportano come Apollo ebbe molti figli, da unioni con donne mortali e non.\nDa Cirene, ebbe un figlio di nome Aristeo.\nDa Ecuba, moglie di Priamo e regina di Troia, ebbe un figlio di nome Troilo, che venne ucciso da Achille\nIl figlio pi\u00f9 noto di Apollo \u00e8 per\u00f2 certamente Asclepio, dio della medicina presso i Greci. Asclepio nacque dall'unione fra il dio e Coronide; quest'ultima per\u00f2, mentre portava in grembo il bambino, si innamor\u00f2 di Ischi e fugg\u00ec con lui. Quando un corvo and\u00f2 a riferire l'accaduto ad Apollo, questi dapprima pens\u00f2 a una menzogna, e fece diventare il corvo nero come la pece, da bianco che era. Scoperta poi la verit\u00e0, il dio chiese a sua sorella Artemide di uccidere la donna. Apollo salv\u00f2 comunque il bambino, e lo affid\u00f2 al centauro Chirone, perch\u00e9 lo istruisse alle arti mediche. Come ricompensa per la sua lealt\u00e0, il corvo divenne animale sacro del dio e venne dotato da Apollo del potere di prevedere le morti imminenti. In seguito Flegias, padre di Coronide, per vendicare la figlia diede fuoco al tempio di Apollo a Delfi, e venne per questo ucciso dal dio e scaraventato nel Tartaro.\nInfluenza culturale.\nIl celebre progetto spaziale Apollo della NASA, che negli anni sessanta port\u00f2 l'uomo sulla luna, deve il suo nome proprio al dio greco, in quanto protettore delle colonie e dei pionieri.\nFamosa \u00e8 la filastrocca popolare dedicata ad Apollo e al suo fantomatico \"figlio\" Apelle (tra l'altro, un pittore realmente esistito):\nNel manga di \"Record of Ragnarok\", Apollo \u00e8 uno degli dei che combatte al torneo del Ragnarok.\nApollo \u00e8 il protagonista della serie \"Le sfide di Apollo\" di Rick Riordan"}
{"id": "733467", "revid": "123459985", "url": "https://it.wikipedia.org/wiki?curid=733467", "title": "John Foxe", "text": "Biografia.\nFoxe nacque a Boston, nel Lincolnshire. Nel 1534, all'et\u00e0 di sedici anni, entr\u00f2 al \"Brasenose College\" di Oxford, dove fu allievo di John Harding. Un anno pi\u00f9 tardi fu ammesso al \"Magdalen College School\", dove percorse una rapida carriera scolastica. Foxe ottenne il suo baccalaureato il 17 luglio 1537 e il suo master's degree nel luglio del 1543. Fu lettore universitario di logica tra 1539 e 1540. Scrisse diversi drammi in latino di argomenti biblici, tra cui il pi\u00f9 bello \"De Christo triumphante\" o \"Christus triumphans\", un dramma allegorico in versi latini incentrato sulla storia della Chiesa, che fu pubblicato a Londra nel 1551 e a Basilea da Oporinus nel marzo 1556.\nFu portato in scena a Cambridge e probabilmente a Oxford negli anni sessanta del Cinquecento; fu inoltre tradotto in francese nel 1562 e in inglese nel 1579. Quest'ultima traduzione fu prodotta da Richard Day, figlio dell'editore John Day o Daye, che pubblic\u00f2 anche \"Actes and Monuments\", sempre dello stesso autore. La prima creazione letteraria di Foxe di cui rimane traccia \u00e8 \"Titus et Gesippus\" (1544), una commedia latina basata su Boccaccio. Foxe lasci\u00f2 l'universit\u00e0 nel 1545, che in una lettera di quello stesso anno defin\u00ec come una prigione. A un certo punto, durante il periodo trascorso a Oxford, divenne evangelico, ovvero ader\u00ec a quelle idee del Protestantesimo che erano state rifiutate dalla Chiesa d'Inghilterra sotto Enrico VIII (altri evangelici di fama al Magdalen erano allora Henry Bull, Laurence Humphrey, Thomas Cooper e Robert Crowley).\nSi dice che Foxe abbia rifiutato di conformarsi alle regole della normale partecipazione alla Messa e ad altri servizi. Foxe fu inoltre costretto a prendere gli ordini sacri durante la festa di San Michele nel 1545, dopo un anno di reggenza coatta (insegnamento pubblico), e il fatto che non accettasse l'obbligo del celibato clericale - che egli descrisse in lettere ad amici come un'auto-castrazione e una circoncisione (BL, Lansdowne MS 388, fols. 80v, 117r) - fu probabilmente la ragione principale delle sue dimissioni. L'affermazione ricorrente secondo cui Foxe fu espulso dalla sua confraternita \u00e8 basata sull'inaffidabile biografia attribuita al figlio Samuel Foxe, ma ci sono prove che John fu spinto a lasciare il college per una purga generale dei suoi membri evangelici. Secondo la documentazione dell'universit\u00e0, Foxe si dimise di propria volont\u00e0 ed \"ex honesta causa\"."}
{"id": "733469", "revid": "124551031", "url": "https://it.wikipedia.org/wiki?curid=733469", "title": "Lucio Cornelio Scipione Asiatico", "text": "Fratello di Publio Cornelio Scipione, del quale fu legato in Spagna nel 207 a.C. - 206 a.C., Sicilia (205 a.C.) e Africa (204 a.C. - 202 a.C.), fu pretore nel 193 a.C. e console nel 190 a.C.\nBiografia.\nLa sua carriera politica fu offuscata dall'ombra di Publio, il fratello pi\u00f9 famoso. Serv\u00ec sotto suo fratello in Spagna durante la Seconda Guerra Punica. Nel 206 a.C., fu inviato a Roma per riferire al Senato la notizia della decisiva vittoria ottenuta dai romani a Ilipa. Questore nel 197 a.C., fu eletto edile curule nel 195 a.C. e pretore della provincia di Sicilia nel 193 a.C. grazie all'intervento del fratello. Candidato al consolato nel 191 a.C., fu sconfitto da suo cugino Publio Cornelio Scipione Nasica.\nConsole.\nLucio Cornelio Scipione fu eletto console nel 190 a.C. avendo come collega l'ex braccio destro di suo fratello Gaio Lelio. Secondo William Smith, il Senato non aveva molta fiducia nelle sue capacit\u00e0 (Cic. Fil. XI. 17), e fu solo dopo la proposta di suo fratello di accompagnarlo come legato che ottenne la provincia di Grecia e la direzione della guerra contro Antioco III di Siria. Lucio fu scelto al posto del suo collega nel consolato Gaio Lelio, che non era un uomo ricco e sperava di fare la fortuna della sua famiglia in Oriente.\nSi impose sul fratello rifiutando la pace negoziata da quest'ultimo con la Lega etolica. Publio insistette sul fatto che, come comandante supremo dell'esercito romano a Magnesia, Lucio doveva essere considerato il vincitore di Antioco. Al suo ritorno a Roma, celebr\u00f2 un trionfo (189 a.C.) e fu insignito del titolo di \"Asiaticus\" per indicare la sua conquista dell'Asia minore.\nFine politica.\nNel 187 a.C. Lucio fu accusato di essersi appropriato di una parte dell'indennit\u00e0 di guerra versata da Antioco di Siria. Publio, allora \"Princeps Senatus\", si indign\u00f2 a tal punto da distruggere i resoconti finanziari della campagna mentre parlava al Senato, con gesto di sfida.\nNel 184 a.C. Lucio evit\u00f2 la prigione solo grazie al veto del tribuno della plebe Tiberio Gracco, ma fu costretto a vendere le sue propriet\u00e0 e a pagare allo Stato una somma forfettaria. Gli storici romani riferiscono che Lucio rifiut\u00f2 di accettare regali o prestiti dai suoi amici per pagare la multa.\nCandidato alla censura nel 184 a.C., fu sconfitto dal grande nemico della sua famiglia, Marco Porcio Catone, che lo priv\u00f2 del suo cavallo pubblico.\nLe monete di Lucio Cornelio Scipione sono le uniche della sua famiglia a essere sopravvissute."}
{"id": "733475", "revid": "729019", "url": "https://it.wikipedia.org/wiki?curid=733475", "title": "Muscolo temporale", "text": "Il muscolo temporale \u00e8 uno dei muscoli masticatori. Esso \u00e8 cio\u00e8 coinvolto nei movimenti della masticazione e, pi\u00f9 precisamente, ha la funzione di elevare la mandibola.\nOrigina dalla fossa temporale del cranio e dalla faccia mediale del processo zigomatico. Si inserisce con un robusto tendine al processo coronoideo mandibolare. \u00c8 ricoperto dalla fascia temporale e viene innervato dal nervo trigemino.\nStruttura.\nOrigina dalla fossa temporale e dalla parte profonda della fascia temporale. Passa medialmente all'arcata zigomatica e si inserisce sul processo coronoideo della mandibola.\nIl muscolo temporale \u00e8 coperto dalla fascia temporale, conosciuta anche con il nome di aponeurosi temporale.\nPresenta tre fasci muscolari:\nInnervazione.\nCome tutti quanti gli altri muscoli masticatori, il controllo del muscolo temporale proviene dal terzo ramo del nervo trigemino. In modo particolare, il muscolo temporale \u00e8 innervato dai nervi temporali profondi.\nAzioni.\nLa contrazione del muscolo temporale eleva la mandibola. Alcune fibre orizzontali della parte posteriore della mandibola ritraggono inoltre la mandibola stessa.\nPalpazione.\nIl muscolo pu\u00f2 essere palpato posizionando le dita sulle tempie (sulla parte laterale della testa, appena un po' a lato del sopracciglio), mentre chiude e schiude la bocca."}
{"id": "733476", "revid": "23390", "url": "https://it.wikipedia.org/wiki?curid=733476", "title": "Queer theory", "text": ""}
{"id": "733478", "revid": "767487", "url": "https://it.wikipedia.org/wiki?curid=733478", "title": "Adriano Novellini", "text": "Caratteristiche tecniche.\nGiocatore.\nGioc\u00f2 principalmente nel ruolo di ala, venendo ricordato come una \u00abpunta di movimento, ma anche di possesso\u00bb.\nCarriera.\nGiocatore.\nInizi\u00f2 a giocare del settore giovanile dell', con la quale debutt\u00f2 in Serie A nel campionato 1967-1968 segnalandosi subito come una promessa. A Bergamo disput\u00f2 tre stagioni, e nell'ultima in Serie B gioc\u00f2 36 partite segnando 8 gol. In questa fase inizi\u00f2 a essere considerato un potenziale attaccante in prospettiva azzurra, difatti nel 1969 venne schierato nell' in occasione del vittorioso incontro contro i pari et\u00e0 della (1-0).\nRitenuto un promettente elemento, nell'estate 1970 venne quindi acquistato da una al centro di un profondo ricambio generazionale, assieme ad altri prospetti quali Landini II, Savoldi II, Spinosi II e Zaniboni. Nel campionato seguente, nonostante si trovasse dietro ad Anastasi e Bettega nelle gerarchie dell'attacco, trov\u00f2 modo di disputare 9 partite con 1 rete all'attivo; pi\u00f9 importante fu il suo contributo nel cammino bianconero in Coppa delle Fiere, dove al primo turno segn\u00f2 una tripletta ai lussemburghesi del , e in seguito realizz\u00f2 agli olandesi del un gol che si rivel\u00f2 decisivo per l'approdo della squadra piemontese in semifinale.\nProprio le buone prestazioni fornite in campo europeo gli valsero la conferma a Torino per l'annata successiva, nel corso della quale, a causa della pleurite che costrinse Bettega ad assentarsi a lungo dai campi di gioco, si ritrov\u00f2 titolare nella seconda parte della stagione, contribuendo attivamente alla conquista del quattordicesimo scudetto juventino.\nCi\u00f2 nonostante nei mesi seguenti, a causa dell'arrivo in Piemonte del pi\u00f9 esperto Altafini, si vide definitivamente precluso uno spazio nell'attacco bianconero; nel mercato di riparazione dell'ottobre 1972 venne quindi ceduto al , rimanendo in Emilia per un biennio e vincendo con la squadra petroniana la Coppa Italia 1973-1974. Nell'annata seguente avvenne il trasferimento al , cui segu\u00ec nell'estate 1975 l'approdo al .\nAl termine della stagione 1976-1977 decise di abbandonare il calcio, per poi avere un ripensamento dopo un anno di inattivit\u00e0 accettando di giocare in Serie D nelle file del . L'anno successivo fu ceduto al , dove concluse definitivamente la propria carriera nel 1981."}
{"id": "733480", "revid": "1501558", "url": "https://it.wikipedia.org/wiki?curid=733480", "title": "Anders Frisk", "text": "Carriera.\nDebutt\u00f2 nella massima divisione svedese a soli 26 anni, e fu promosso internazionale nel 1991.\nHa partecipato a tre edizioni degli Europei di calcio, detenendo il record di apparizioni nella competizione, ben 8: nel 1996, in Inghilterra, diresse -, nel 2000 diresse tre incontri tra cui la finale di Rotterdam -, e nel 2004 in Portogallo diresse quattro incontri tra cui il quarto di finale - e la semifinale -.\nHa arbitrato al Campionato mondiale di calcio 2002, venendo designato anche per l'ottavo di finale tra e . Quattro anni prima, era stato selezionato per la rassegna iridata di 1998, ma le precarie condizioni di forma lo costrinsero a dare forfait, e al suo posto venne chiamato l'arbitro polacco Ryszard Wojcik.\nIn carriera ha diretto anche la finale della Confederations Cup del 1999 tra e , e ha preso parte ai mondiali di calcio FIFA under 17 del 1993 in Giappone.\nArbitro molto stimato a livello UEFA, ma spesso discusso: conclusasi con una maxi-rissa e la conseguente lunga squalifica del campo dell'Olimpico. Nel 2004 fu costretto a sospendere definitivamente la gara di Coppa dei Campioni -, , in seguito alla ferita alla testa subita per il lancio di una monetina dalla tribuna.\nAll'estero vanta la direzione anche nella finale del Campionato europeo di calcio Under-17 del 1991, di ben tre semifinali di UEFA Champions League (2000-2002-2004) e due semifinale di Coppa delle Coppe (1997 e 1999).\nConcluse la carriera anzitempo nel 2005, subito dopo l'ottavo di finale di Coppa dei Campioni tra e , a causa delle pesanti minacce e pressioni ricevute successivamente a quella direzione di gara (il tecnico del Chelsea Jos\u00e9 Mourinho lo accus\u00f2 di aver favorito il Barcellona, lasciando il Chelsea in 10 e invitando tra l'altro il tecnico dei blaugrana Frank Rijkaard nel proprio spogliatoio durante l'intervallo).\nNel 2005 la FIFA gli conferisce il prestigioso FIFA Presidential Award.."}
{"id": "733481", "revid": "47767", "url": "https://it.wikipedia.org/wiki?curid=733481", "title": "Condaghe", "text": "Il condaghe (anche \"condake\", \"condaxi\" e \"fundaghe\" in lingua sarda: la parola \u00e8 quasi certamente prodotto di evoluzione autoctona dal greco-bizantino che prevede, per la parola sarda, la base \"kontaki\"; anche in Sardegna la variante latina, al plurale, era \"condachia\") definiva originariamente la raccolta degli atti di donazione a favore di un ente ecclesiastico; in seguito acquist\u00f2 maggiore estensione semantica, descrivendo un registro patrimoniale in cui erano raccolti inventari e annotazioni varie riguardanti atti notarili e giudiziari come casi di eredit\u00e0, donazione (\"datura\"), permuta (\"tr\u00e0mutu\"), commercio, lite (\"kertu\") relativi principalmente a chiese o comunit\u00e0 religiose, con la volont\u00e0 di certificare e attribuire data certa a eventi giuridici utili in caso di liti. Esiste anche un \"condaghe\" laico la cui redazione si deve al giudice Barisone II di Torres, sovrano del Logudoro che, nel 1190, fece compilare l'elenco delle donazioni fatte a favore dell'Ospedale di San Leonardo di Bosove.\nEsistono anche i condaghi di fondazione, testi narrativi pervenuti in copie del XVI o XVII secolo, ma la cui origine risale ai primi periodi basso-medioevali. Tramandano leggende miste a fatti storici legati alla consacrazione di diverse chiese. Tra questi il Condaghe di San Gavino, di Santa Maria di Tergu, della Trinit\u00e0 di Saccargia.\nMaterialmente consistevano in manoscritti su pergamena, rilegati come schede sovrapposte e infine avvolte intorno a un bastone (che i bizantini in greco chiamavano \"kontakion\", termine rimasto a indicare l'intero documento), assumendo successivamente l'aspetto pi\u00f9 familiare dei libri. La maggior parte dei condaghi redatti negli \"scriptoria\" delle diocesi e dei monasteri isolani relativi alle cattedrali e ai cenobi sono andati perduti; fra quelli sopravvissuti ci sono i condaghi di San Pietro di Silki (\"Sanctu Petru de Silki\"), di San Nicola di Trullas (\"Sanctu Nichola de Trullas\"), di San Michele di Salvenor (\"San Miguel de Salvennor\": di esso ci \u00e8 infatti rimasta solo la traduzione in spagnolo da una copia parziale originale in sardo, della quale finora \u00e8 stato rinvenuto un solo frammento) e di Santa Maria di Bonarcado (\"Sancte Marie de Monarcanto\" o \"Bonorcadu\").\nI condaghi inoltre costituiscono parte delle prime prove documentarie della lingua sarda.\nCondaghe di San Pietro di Silki.\nLe prime carte sono del 1065-1180 (periodo del regno di Barisone e Mariano, giudice di Arborea e Torres) mentre gli scritti pi\u00f9 frequenti sono quelli della Badessa \"Massimilla\" nel 1180 (il codice si forma infatti per ricopiatura e riconferma di carte precedenti che preesistevano, su impulso di Gonario II di Torres, della moglie Maria degli Ebriaci e del figlio \"Rege Barisone\". Il Condaghe di San Pietro di Silki riporta gli atti relativi alla consistenza patrimoniale di chiese e monasteri del circondario dell'abbazia benedettina di Silki fondata a Sassari attorno al 1065. Il condaghe include i vecchi \"condaghes\" di San Pietro (a partire dal 1065), di Sant'Imbiricu (San Quirico), di Santa Maria di Codrongianos.\nIl manoscritto \u00e8 conservato presso la Biblioteca Universitaria di Sassari.\nCondaghe di Sant'Antioco di Bisarcio.\nDi questo condaghe sono pervenute solamente due schede, riportate da Pasquale Tola nel \"Codice Diplomatico della Sardegna\". Le schede sono relative a due donazioni effettuate, rispettivamente, dai vescovi di Torres Nicodemo e Gavino, entrambi in carica prima del 1082, che permettono dunque una datazione dei frammenti.\nIl Tola afferma di aver trascritto le schede da un apografo simoniano (attribuito all'arcivescovo di Sassari Giovanni Battista Simon), da egli posseduto, e che sarebbe stato copiato dallo stesso Simon dall'originale custodito nella cattedrale della citt\u00e0. Il Tola, per\u00f2, ammette di non aver trovato il documento originale nella sua ricerca in archivio.\nLa scheda relativa al vescovo Nicodemo, sontiene la pi\u00f9 antica menzione del villaggio di Nugor, identificato da diversi studiosi con l'odierna citt\u00e0 di Nuoro.\nCondaghe di San Nicola di Trullas.\nDel 1115-1176. Risulta che il 29 ottobre 1113 la chiesa fu donata dalla famiglia di \"majorales\" degli Athen ai monaci di Camaldoli. In quest'atto di donazione si fa riferimento a dei \"donnos heremitas\" che avevano il diritto di continuare a utilizzare quelle strutture (\"ci vi sunt comodo in su eremu et hibi habent essere a vestara\"), verosimilmente gli stessi monaci Camaldolesi i quali seguivano sia la vita cenobitica sia quella eremitica. Non \u00e8 rimasta infatti alcuna evidenza archeologica o documentale relativa a preesistenze di un insediamento monastico o di un edificio ecclesiastico anteriore a quello del XII secolo.\nLe recenti campagne di scavo, che hanno riportato alla luce le rovine del monastero camaldolese annesso alla chiesa di San Nicola di Trullas, sembrano invece escludere del tutto la preesistenza di un edificio sacro greco-bizantino, antecedente all'attuale tempietto romanico, e del quale si \u00e8 tanto fantasticato (cfr. Giuseppe Padua, \"I bacini ceramici\", in Antonietta Boninu - Antonella Pandolfi, \"San Nicola di Trullas. Archeologia-Architettura-Paesaggio\", Sassari, TAS/Stampacolor, 2010, p.\u00a0115).\nCondaghe di Santa Maria di Bonarcado.\nCol nome di Condaghe di Santa Maria di Bonarcado si fa riferimento al manoscritto \"277\" custodito nella biblioteca universitaria di Cagliari, redatto fra il 1120 e il 1146, in variet\u00e0 sardo arborense. Si tratta di una collezione di documenti, inquadrabili cronologicamente dagli inizi del XII secolo fino alla met\u00e0 del XIII secolo, che presentano le trascrizioni degli atti relativi ai movimenti patrimoniali del monastero di Santa Maria di Bonarcado.\nNel condaghe troviamo attestate diverse varianti (come \"Bonarcatu\", \"Bonarcato\" o \"Bonarcanto\") del toponimo Bonarcado, derivazione dal termine greco bizantino \"Pan\u00e0chrantos\" (immacolata, purissima), l'attributo con cui si venerava la Vergine Maria nel santuario di Nostra Signora di Bonacattu originariamente sede monastica greca affidato poi ai frati Camaldolesi.\nDal pi\u00f9 antico documento presente nel condaghe, databile intorno al 1110, apprendiamo che i frati benedettini si insediarono a Bonarcado proprio in quella data. Tale documento attesta che il giudice d'Arborea Costantino I de Lacon-Serra, con la moglie Anna de Zori e con il consenso dell'arcivescovo di Oristano, istitu\u00ec una donazione e un cenobio in onore della Trinit\u00e0 e della Vergine Maria madre di Dio. Il cenobio venne affidato all'abate camaldolese di San Zeno di Pisa, con l'impegno di inviare propri monaci a reggere e ad amministrare il monastero in onore di Dio, Santa Maria, San Benedetto e San Zeno. La nuova fondazione comprendeva nove chiese e beni vari quali uomini (servi e ancelle), terre coltivate, vigne, aree boschive (\"saltos\"), pascoli, bestiame.\nDa due pergamene, databili probabilmente al 1146-47, apprendiamo la data di consacrazione (appunto l'anno 1146-47) della chiesa camaldolese. I due documenti ci informano del fatto che il giudice d'Arborea accrebbe con nuove donazioni i possedimenti del monastero in occasione della solenne consacrazione della \"clesia nuova\" di Santa Maria, a cui prese parte anche l'arcivescovo arborense Comita de Lacon e i vescovi suffraganei (termine che designa un attributo dei vescovi che dipendono da un metropolita: cosiddetti perch\u00e9 aiutano il superiore nell'esercizio del suo ministero spirituale) Paucapalea, Alibrandino di Terralba, Murrello di Usellus.\nAll'evento presero parte anche l'arcivescovo di Torres Azzo con un suo vescovo, Mariano Thelle di Bisarcio, la popolazione e i rappresentanti delle curatorie arborensi, l'arcivescovo di Pisa Villano (in qualit\u00e0 di legato pontificio) e i giudici degli altri tre giudicati di Sardegna: Costantino II Salusio III di Cagliari, Gonario II di Torres, Costantino III di Gallura.\nL'abbazia camaldolese deve la dedica a santa Maria e l'appellativo di chiesa nuova al fatto che essa viene a soppiantare il precedente santuario ormai inadeguato per le anguste dimensioni a soddisfare le nuove esigenze sia cultuali sia politiche inaugurate proprio con la fondazione regia donata all'Ordine camaldolese ma affiliata non direttamente all'abbazia-madre, bens\u00ec a quella pisana di San Zeno. L'abate di Bonarcado fu cos\u00ec designato non a Camaldoli ma a San Zeno di Pisa.\nCondaghe di San Michele di Salvennor (o \"Salvenor\").\nIl condaghe di San Michele di Salvennor (CSMS) prende il nome dall'omonima abbazia vallombrosana situata tra Ploaghe e Codrongianos, nel sito in cui sorgeva il villaggio medioevale di Salvennor. Il documento si conserva nell'Archivio di Stato di Cagliari (Fondo Antico Archivio Regio, C. 4, B 75). Gli storici collocano le prime notizie dell'abbazia tra il 1127 e il 1139. La prima carta del condaghe \u00e8 pi\u00f9 antica di qualche anno (1121) rispetto a questa datazione. Le ultime carte sono successive alla caduta del Regno di Torres e risalgono ai primi decenni della seconda met\u00e0 del Duecento. Il CSMS si differenzia dai condaghi coevi perch\u00e9 rappresenta una traduzione in spagnolo (con numerose parole in catalano) del perduto testo in sardo, del quale, nel 1983, sono state ritrovate quattro schede. Il documento \u00e8 comunque importante perch\u00e9 conserva i nomi in sardo dei numerosi possedimenti (chiese, villaggi, casali, terreni, vigne, saline) che l'abbazia di Salvennor deteneva in parecchie curatorie (Coros, Nurra, Romangia, Nurcar, Caputabas, Nuketu, Goceano) del Logudoro storico.\nCondaghe di Barisone II.\n\u00c8 l'unico condaghe \"laico\" a noi pervenuto. La redazione si deve al giudice Barisone II di Torres, sovrano del Logudoro che, nel 1190, fece compilare l'elenco delle donazioni fatte da lui, anche a nome della moglie Marcusa de Gunale e del figlio Costantino, a favore dell'Ospedale di San Leonardo di Bosove, localit\u00e0 che corrisponde all'odierno quartiere di Latte Dolce, alla periferia settentrionale di Sassari, struttura di accoglienza dei lebbrosi, collegata con l'Ospedale di San Leonardo di Stagno, presso Livorno.\nCondaghe di San Gavino.\nO \"Condaghe Sancti Gauini, Prothi &amp; Ianuarij\", ovvero San Gavino, San Proto e San Gianuario, i tre martiri turritani.\nCondaghe di fondazione, ripercorre gli eventi delle prime fasi di affermazione dell'istituzione giudicale, della fondazione e della consacrazione della basilica di San Gavino, San Proto e San Gianuario secondo l'impianto architettonico attuale. Riporta una teoria originale e unica sull'origine dei giudicati e l'attestazione dei primi giudici, figure sulla cui verit\u00e0 storica si discute: Comita e suo figlio Orgodori (fine X-inizi XI secolo) e dei familiari: le sorelle del giudice Comita, Caterina, Preziosa e Giorgia. Il testo, stampato nel 1620 dall`arcivescovo Antonio Canopolo, ebbe grande successo fino alla fine dell'Ottocento; conobbe giudizi critici alternati ad altri favorevoli per tutto il Novecento. Di recente la validit\u00e0 storica di questo documento \u00e8 stata rivalutata, anche se con prudenza per via di palesi incongruenze.\nCondaghe di San Pietro di Bosa.\nL'unica menzione di questo condaghe si ha nel precedente documento di San Gavino."}
{"id": "733482", "revid": "12582", "url": "https://it.wikipedia.org/wiki?curid=733482", "title": "Condaghi", "text": ""}
{"id": "733483", "revid": "1514393", "url": "https://it.wikipedia.org/wiki?curid=733483", "title": "Condaghes", "text": ""}
{"id": "733486", "revid": "599013", "url": "https://it.wikipedia.org/wiki?curid=733486", "title": "Gpp", "text": ""}
{"id": "733488", "revid": "124551160", "url": "https://it.wikipedia.org/wiki?curid=733488", "title": "Lucio Cornelio Scipione Barbato", "text": "Biografia.\nFu eletto console per l'anno successivo nel 299 a.C. con Gneo Fulvio Massimo Centumalo. Mentre a Lucio Cornelio tocc\u00f2 in sorte la campagna contro gli Etruschi, a Gneo Fulvio tocc\u00f2 quella contro i Sanniti, ai quali era stata dichiarata guerra, quando non accettarono di ritirarsi dal territorio dei Lucani. L'esercito romano sconfisse quello etrusco a Volterra, dove si svolse una violentissima battaglia, il cui esito fu chiaro solo il giorno seguente al combattimento, quando i romani si accorsero che gli Etruschi, avevano abbandonato i propri accampamenti. Sulla via del ritorno, i romani saccheggiarono le campagne dei Falisci.\nEbbe due figli: Lucio Cornelio Scipione e Gneo Cornelio Scipione Asina.\nSarcofago.\nIl suo sarcofago, rinvenuto nel sepolcro familiare fondato da lui stesso e ora conservato nei Musei Vaticani, mantiene intatto l'epitaffio, probabile estratto della sua \"laudatio funebris\", inciso sulla parte basale del sarcofago in latino arcaico e con metrica saturnina (mentre \u00e8 presente una seconda iscrizione sul fastigio), al posto di una preesistente iscrizione erasa:\nLa sua censura del 280 a.C. \u00e8 memorabile in quanto fu la prima sulla quale abbiamo una testimonianza affidabile, malgrado tale magistratura fosse gi\u00e0 da molto tempo in vigore.\nIl sarcofago, originariamente nella tomba degli Scipioni sulla via Appia era in peperino, databile con relativa esattezza al 280 a.C. Era l'unico ad avere un'elaborata decorazione di ispirazione architettonica. \u00c8 infatti concepito a forma di altare, con una cassa sensibilmente rastremata, con modanature in basso e, nella parte superiore, con un fregio dorico con dentelli, triglifi e metope decorate da rosette una diversa dall'altra. Il coperchio termina con due pulvini laterali che assomigliano di lato alle volute dell'ordine ionico. Inoltre sul fianco superiore si trova scolpito un oggetto cilindrico, terminante alle due estremit\u00e0 con foglie di acanto.\nLa grande raffinatezza artistica del pezzo, con il gusto di mescolare gli stili (dorico, ionico e corinzio) deriva da modelli della Magna Grecia o della Sicilia ed \u00e8 una straordinaria testimonianza della precoce apertura all'ellenismo nel circolo degli Scipioni.\nOltre all'elogio scolpito sulla cassa, il coperchio presenta sulla fronte un'iscrizione dipinta con il patronimico del defunto ().\n\u00c8 discussa la cronologia relativa delle tre iscrizioni (quella erasa sulla cassa, l'\"elogium\" ancora leggibile sulla cassa ed il patronimico dipinto sul coperchio). Secondo il W\u00f6lfflin, si dovrebbe riconoscere una triplice successione: l'iscrizione dipinta sarebbe quella originaria (databile al 270 a.C. ca.) a cui se ne sarebbe aggiunta una contenente i soli dati onomastici e le cariche (incisa sulla cassa intorno al 200 a.C.), erasa per far posto all'elogio (intorno al 190). Del tutto differente la ricostruzione proposta da Coarelli, secondo il quale la pi\u00f9 antica iscrizione (270 a.C. ca.) sarebbe quella scalpellata, trascritta sul coperchio intorno al 190 a.C. per far posto all'elogio: questo intervento potrebbe essere stato commissionato da Scipione l'Africano. \u00c8 probabile che nel corso di una delle trascrizioni si sia incorsi nell'errore di attribuire a Scipione il trionfo sui Lucani, mentre Livio parla dell'assegnazione allo stesso dell'incarico provinciale in Etruria. La fonte archeologica insieme a quella storico artistica e epigrafica sembra contraddire quella letteraria."}
{"id": "733492", "revid": "2075278", "url": "https://it.wikipedia.org/wiki?curid=733492", "title": "Mediacom", "text": "La Mediacom Communications Corporation \u00e8 un'azienda di telecomunicazioni statunitense che produce e distribuisce servizi di televisione via cavo, internet, piani tariffari telefonici. L'azienda, fondata da Rocco Commisso nel giugno del 1995, \u00e8 nel 2019 la quinta azienda statunitense nel settore TV via cavo. Ha 4500 impiegati e circa 1 milione e mezzo di clienti in 23 stati contando i soli Stati Uniti. L'azienda offre prodotti digitali ed analogici, video on demand, televisori ad alta definizione, registratori digitali, accessi Internet ad alta velocit\u00e0 e servizi telefonici. La compagnia offre anche al suo cliente una quantit\u00e0 elevata di servizi video con l'HSD. Nel 2009 Mediacom ha avuto un fatturato di 1,196 miliardi di \u20ac. L'azienda \u00e8 quotata al NASDAQ con il codice MCCC.\nNegli Stati Uniti, Mediacom fornisce i suoi servizi in 23 stati, tra cui: Alabama, Arizona, California, Delaware, Florida, Georgia, Iowa, Illinois, Indiana, Kansas, Kentucky, Minnesota, Missouri, Mississippi, Nord Carolina, Nevada, New York, Sud Dakota e Wisconsin.\nMediacom \u00e8 lo sponsor ufficiale della , squadra di calcio della Serie A italiana, di cui Rocco Commisso \u00e8 presidente."}
{"id": "733495", "revid": "729019", "url": "https://it.wikipedia.org/wiki?curid=733495", "title": "Ciarpellone", "text": "Biografia.\nNel 1428 affront\u00f2 l'esercito di Bartolomeo Colleoni, intento a difendere Cremona, riuscendo a farlo prigioniero.\nParecchi anni dopo, nel 1440, Francesco Sforza mand\u00f2 il Ciarpellone contro Taliano Furlano per indurlo ad allontanarsi dal fiume che scorre tra Soncino ed Orzinuovi. All'audacia del Ciarpellone \u00e8 dovuta in gran parte la vittoria sforzesca del 14 giugno.\nNell'agosto del 1443 scacci\u00f2 i soldati di Niccol\u00f2 Piccinino che presidiavano Monteleone d'Orvieto, restituendo il feudo ad Ugolino da Montemarte insieme a quello di Montegabbione.\nNel 1444 Filippo Maria Visconti assold\u00f2 Francesco e Jacopo Piccinino, ma non fidandosi troppo dei due fratelli, fu costretto a ripiegare sul Ciarpellone, che in quel periodo era al servizio di Alessandro Sforza. Il Ciarpellone accett\u00f2 la proposta, ma lo Sforza, entrato in sospetto, riavutolo a s\u00e9, lo fer\u00ec con una coltellata e lo fece imprigionare a Fermo; qui il condottiero venne torturato e confess\u00f2 delitti mai commessi. Il 29 novembre fu impiccato ed il suo cadavere venne squartato ed esposto al pubblico."}
{"id": "733496", "revid": "1032083", "url": "https://it.wikipedia.org/wiki?curid=733496", "title": "Green public procurement", "text": "Il green public procurement (GPP), in italiano Acquisti verdi della Pubblica amministrazione, \u00e8 l'integrazione di considerazioni di carattere ambientale nelle procedure di acquisto della Pubblica Amministrazione, cio\u00e8 \u00e8 il mezzo per poter scegliere \"quei prodotti e servizi che hanno un minore, oppure un ridotto, effetto sulla salute umana e sull'ambiente rispetto ad altri prodotti e servizi utilizzati allo stesso scopo\" (U.S. EPA 1995). \n'Acquistare verde' significa quindi acquistare un bene/servizio tenendo conto degli impatti ambientali che questo pu\u00f2 avere nel corso del suo ciclo di vita dall'estrazione della materia prima, allo smaltimento del rifiuto (ovvero \"dalla Culla alla Tomba\").\nEsso \u00e8 uno dei principali strumenti adottati per mettere in atto strategie di sviluppo sostenibile.\nLa pratica del \"Green Public Procurement\" consiste nella possibilit\u00e0 di inserire criteri di qualificazione ambientale nella domanda che le Pubbliche Amministrazioni esprimono in sede di acquisto di beni e servizi finalizzata da un lato a diminuire il loro impatto ambientale dall'altro possono esercitare un \u201ceffetto traino\u201d sul mercato dei prodotti ecologici. Gli acquisti pubblici, infatti, rappresentano in Italia circa il 17% del Prodotto interno lordo (PIL) e nei Paesi dell'Unione europea circa il 14%.\nIl concetto dell'appalto verde, su scala internazionale, \u00e8 stato originariamente promosso e confermato dall'OCSE (Organizzazione per la Cooperazione e lo Sviluppo Economico). Due utili guide al concetto e alla pratica del \"Green Procurement\" sono state prodotte dall'EPE (\"Environmental Partner for Environment\") e dall'ICLEI (\"International Council for Local Environmental Initiatives\").\nIl GPP nell'Unione Europea e in Italia.\nIl ricorso allo strumento GPP viene incoraggiato da alcuni anni dall'Unione Europea che ne parla diffusamente sia nel \"Libro Verde sulla politica integrata dei prodotti\" del 1996, sia nel Sesto Programma d'Azione in campo ambientale e sviluppato nella Politica Integrata di Prodotto (IPP - \"Integrated Product Policy\"). \u00c8 per\u00f2 la direttiva 2004/18/CE del 31 marzo 2004, relativa al \u201ccoordinamento delle procedure di aggiudicazione degli appalti pubblici di forniture, di servizi e di lavori\u201d che, a livello normativo, riconosce la possibilit\u00e0 di inserire la variabile ambientale come criterio di valutazione dell'offerta.\nIn Italia il \"Green Public Procurement\" inizialmente era facoltativo, per\u00f2 esistevano gi\u00e0 alcune norme che ne favorivano l'applicazione stabilendo dei requisiti specifici o degli obiettivi per l'acquisto e/o utilizzo di determinati prodotti o servizi.\nDal Decreto Ronchi (d.lgs. 22/97, art. 19), modificato dalla L.448/01, che stabilisce l'acquisto di almeno il 40% del fabbisogno di carta riciclata, al DM del 27/3/98 in cui una quota del parco autoveicoli deve essere costituito da veicoli elettrici, ibridi o ad alimentazione a gas naturale dotati di dispositivi di abbattimento delle emissioni, la Legge finanziaria del 2002 (L. 448/01, art.52) sancisce l'obbligo di riservare almeno il 20% del totale all'acquisto di pneumatici ricostruiti. Il DM 203 dell'8/5/2003 invita le regioni a definire norme affinch\u00e9 gli enti locali coprano il fabbisogno annuale di manufatti e beni con una quota di prodotti ottenuti da materiale riciclato nella misura non inferiore al 30%. Il decreto prevede inoltre che i destinatari adottino in sede di formulazione di gare per la fornitura e l'installazione di manufatti e beni, e nella formulazione di capitolati di opere pubbliche, criteri tali da ottemperare al rispetto delle quote previste dal decreto.\nIn Italia la normativa \u00e8 riassunta nel cosiddetto Piano d'Azione Nazionale per gli Acquisti Pubblici Verdi denominato \u201cPiano d'Azione per la sostenibilit\u00e0 dei consumi nel settore della Pubblica Amministrazione (PAN GPP)\u201d, aggiornato con D.M. 10 aprile 2013 pubblicato in Gazzetta Ufficiale n. 102 del 3 maggio 2013. Da tale piano discendono poi dei documenti che contengono dei criteri ambientali minimi (CAM) per diversi settori merceologici o servizi. Questi documenti vengono emanati con decreto ministeriale e pubblicati in gazzetta ufficiale.\nL'inserimento dei CAM nei documenti di gara \u00e8 divenuto obbligatorio in seguito all'emanazione del nuovo codice appalti, d.lgs n. 50 del 18 aprile 2016, che all'art.34 prevede l'applicazione dei CAM nelle gare pubbliche.\nPer la pubblica amministrazione italiana diventa quindi obbligatorio effettuare acquisti verdi, per i prodotti e servizi per i quali siano stati emanati i relativi CAM dal Ministero dell'Ambiente, inserendo nella documentazione di gara almeno le specifiche tecniche e le clausole contrattuali contenute nei CAM. Lo stesso articolo 34 del nuovo Codice suggerisce di usare anche i criteri premianti. In pratica la stazione appaltante pubblica interviene nelle 5 fasi previste dalla normativa sugli appalti:\n1. Definizione dell'oggetto dell'appalto: le direttive sugli appalti pubblici non contengono alcuna prescrizione riguardo alle caratteristiche degli acquisti, sono quindi \u201cneutrali\u201d. Gli enti hanno piena facolt\u00e0 di decidere cosa serve e cosa e come comprare. Gli enti hanno quindi un\u2019ampia possibilit\u00e0 di tener conto di considerazioni ambientali nella scelta.\n2. Definizione di specifiche tecniche (art. 68, 69 e 82 d.lgs 50/16): il capitolato pu\u00f2 contenere indicazioni in termini di norme tecniche (caratteristiche, livelli di qualit\u00e0, processi e metodi di produzione, ecc.) contenute in leggi o normative tecniche di settore. L'allegato VI del Codice riporta un elenco esemplificativo di tali standard tecnici, tra cui vi possono essere anche \"\"i livelli di prestazione ambientale\"\u201d. Nel capitolato possono inoltre essere inserite specifiche tecniche in termini di prestazioni e requisiti funzionali, che \"\"possono includere anche caratteristiche ambientali\"\u201d.\n3. Selezione dei candidati (art. 83 e 172 d.lgs 50/16): l'Ente pubblico pu\u00f2 motivatamente escludere dalla partecipazione alla gara coloro i quali abbiano subito una condanna, con sentenza passata in giudicato, per reati che incidano sulla moralit\u00e0 professionale o chi abbia commesso errore grave accertato, in materia professionale.\n4. Aggiudicazione dell'appalto (art. 95 e 96 d.lgs 50/16): l'aggiudicazione dell'appalto pu\u00f2 essere effettuata con il criterio del prezzo pi\u00f9 basso o dell'offerta economicamente pi\u00f9 vantaggiosa, preferendosi quest'ultima e prevedendola come esclusiva in alcuni casi. In questo secondo caso il bando di gara stabilisce i criteri di valutazione dell'offerta, pertinenti alla natura, all'oggetto e alle caratteristiche del contratto, quali, a titolo esemplificativo: il prezzo, la qualit\u00e0, ..., le caratteristiche ambientali.\n5. Esecuzione dell'appalto (art. 100 d.lgs 50/16): le stazioni appaltanti possono esigere condizioni particolari per l'esecuzione purch\u00e9 prevedano parit\u00e0 di trattamento [...] che attengano in particolare, a esigenze ambientali e sociali.\nProgrammi italiani di GPP.\nLa Centrale Acquisti Nazionale pubblica, Consip SpA ha attivato dal 2008 e gestisce oggi il pi\u00f9 vasto programma di GPP in Italia.\nAltri rilevanti programmi di GPP sono attuati dalle Centrali Acquisti Territoriali pubbliche ARCA della Regione Lombardia e IntercentER della Regione Emilia-Romagna.\nA partire dal 2010, la Regione Sardegna ha attivato gli Ecosportelli GPP, sportelli di informazione e supporto sui territori provinciali della Sardegna, mirati alla promozione e diffusione delle politiche e delle pratiche di acquisti verdi nelle Pubbliche Amministrazioni."}
{"id": "733506", "revid": "767487", "url": "https://it.wikipedia.org/wiki?curid=733506", "title": "Eric Brittingham", "text": "Carriera.\nInizia a suonare la chitarra a 8 anni ed entra nella prima band a 11. Diventa bassista a 17 anni, quando una band formata da un suo amico ne cercava uno, scoprendo cos\u00ec la sua vera passione. Milita in diverse band nel Maryland, passando dalla new wave al progressive rock fino all'heavy metal. Suona cover ma anche pezzi originali.\nLavora per qualche tempo con il fratello in un'azienda di impianti di condizionamento. Fonda i Cinderella insieme a Tom Keifer, Michael Kelly Smith e Tony Destra nel 1983.\nEric ha anche una band parallela ai Cinderella con Jeff LaBar, chitarrista dei Cinderella, chiamata Naked Beggars. La moglie di Eric, Inga Brittingham \u00e8 la cantante del gruppo.\nAlcune fonti rivelano che Brittingham ha avuto un attacco di cuore verso met\u00e0 dicembre 2006, ma fortunatamente si \u00e8 ripreso.\nNel 2009 ha temporaneamente sostituito il bassista Bobby Dall nei Poison, ammalatosi in occasione di un tour estivo in compagnia dei Def Leppard.\nNel 2014 fonda il supergruppo Devil City Angels assieme a Tracii Guns, Rikki Rockett e Brandon Gibbs. Tuttavia abbandona il progetto dopo aver terminato le registrazioni dell'omonimo album di debutto."}
{"id": "733511", "revid": "599013", "url": "https://it.wikipedia.org/wiki?curid=733511", "title": "Michael De Angelis", "text": "Carriera.\n\u00c8 stato un difensore destro di stecca sinistra. Dopo gli anni dell'universit\u00e0 in NCAA con la squadra della Minnesota-Duluth University, pass\u00f2 all'hockey professionistico nella stagione 1987-88 in IHL. Ma la stagione successiva, de Angelis era gi\u00e0 in Europa.\nNel 1988-89 giunse in Italia all'HC Fiemme Cavalese, dove rimane due stagioni. La squadra consegue due penultimi posti, e lui si mette in luce e viene acquistato per la stagione 1990-91 dai Devils Milano di Silvio Berlusconi.\nCoi rossoneri nella successiva stagione 1991-92 vince scudetto ed Alpenliga. Altri due scudetti li vinse nelle due stagioni successive sempre coi Devils.\nDopo il non brillante campionato 1994-95 De Angelis si accas\u00f2 in svizzera, all'HC Lugano, ma vi rest\u00f2 pochi incontri: nel corso dello stesso campionato 1995-96 torn\u00f2 a Milano, questa volta al Milano 24.\nCon la squadra di Quintavalle il miglior risultato \u00e8 la finale scudetto persa contro l'Hockey Club Bolzano nel 1997. Nella stagione successiva il Milano 24 passa all'hockey in-line, e De Angelis si trasfer\u00ec oltreoceano, ai Reno Rage nella West Coast Hockey League, un campionato minore statunitense scomparso poi nel 2003. Termin\u00f2 la stagione in Gran Bretagna, coi Nottingham Panthers.\nAnche nel 1998-99 gioc\u00f2 parte della stagione in WCHL (Tacoma Sabercats, con cui vinse il titolo, la \"Taylor Cup\") e parte in Europa: in Germania con gli Adler Mannheim (con cui vinse lo scudetto Deutsche Eishockey-Liga) e in Danimarca con l'IC Gentofte.\nNel 1999-00 firm\u00f2 per i Phoenix Mustangs, ancora in WCHL, con cui rimase due stagioni, vincendo il titolo nella prima. Al termine della seconda pass\u00f2 per i play-off in svizzera, nella Nationalliga B con l'HC La Chaux-de-Fonds.\nNella stagione 2001-02 torn\u00f2 ancora a Milano, tra le file dell'Hockey Club Junior Milano Vipers, per la disputa della Continental Cup. Per la stagione regolare invece ritorn\u00f2 in Germania, agli Augsburger Panthers.\nPer la sua ultima stagione sul ghiaccio \u00e8 tornato in Italia, con l'Asiago, con cui ha disputato la stagione 2002-03.\nNazionale.\nNel 1990 De Angelis ottenne la possibilit\u00e0 di giocare con la maglia della Nazionale italiana. Esord\u00ec il 1\u00ba settembre nella partita persa 5-2 con la Finlandia a Kouvola.\nCon la maglia azzurra partecip\u00f2 poi ai vittoriosi mondiali di gruppo B nel 1991, ed alle edizioni del campionato del mondo di hockey su ghiaccio del 1992, 1993, 1994, 1995,1996, 1997,1998 1999 e 2001.\nHa inoltre preso parte alle spedizioni olimpiche di , e ."}
{"id": "733515", "revid": "16758", "url": "https://it.wikipedia.org/wiki?curid=733515", "title": "Mike De Angelis", "text": ""}
{"id": "733516", "revid": "16758", "url": "https://it.wikipedia.org/wiki?curid=733516", "title": "Michael de Angelis", "text": ""}
{"id": "733517", "revid": "125651993", "url": "https://it.wikipedia.org/wiki?curid=733517", "title": "Kim Milton Nielsen", "text": "Carriera.\nPromosso giovanissimo al ruolo di arbitro internazionale (1988), ha avuto subito una folgorante carriera: nel 1992 ricopr\u00ec il ruolo di IV ufficiale di gara agli europei di calcio in Svezia; nel 1993 fu chiamato a dirigere la finale di Supercoppa Europea tra Barcellona e e nello stesso anno fu impiegato in occasione dei mondiali under 20 in Australia; nel 1994 gli venne affidata la finale di andata di Coppa Uefa tra Salisburgo ed . Ha partecipato a tre edizioni dei campionati europei di calcio: nel 1996, diresse Germania-Russia; nel 2000 Germania-Romania e Belgio-Turchia (gara che per\u00f2 non termin\u00f2 a causa di un infortunio muscolare, venendo sostituito dall'arbitro austriaco G\u00fcnter Benk\u00f6); nel 2004 diresse Francia-Croazia e Paesi Bassi-Lettonia. Ha arbitrato cinque gare ai Mondiali di calcio: due nel 1998, tra cui l'ottavo di finale Inghilterra-Argentina; nel 2002, in Corea del Sud e Giappone, diresse tre partite, tra cui la semifinale Brasile-Turchia. Nel 2004 coron\u00f2 la carriera con la finale della Coppa dei Campioni, a Gelsenkirchen, tra Porto e . Fu selezionato anche nell'edizione 1998 della Coppa d'Africa e nell'edizione 2001 del torneo FIFA Confederations Cup, disputatosi in Corea del Sud e Giappone. Vanta inoltre la direzione in quattro semifinali di Champions League (nel 1997, 1999, 2001 e 2002), una semifinale di Coppa delle Coppe (nel 1998) e una semifinale di Coppa UEFA (nel 1992). Detiene il record di gare dirette nella UEFA Champions League: 53. Prende parte come arbitro nel 2007, nel 2008 e nel 2011 alle edizioni dei Mondiali per i Senza tetto. Arbitro dai modi spicci e atleticamente poco mobile, data anche la notevole statura (1,96 m), si \u00e8 sempre imposto per la sua grande personalit\u00e0."}
{"id": "733518", "revid": "16758", "url": "https://it.wikipedia.org/wiki?curid=733518", "title": "Mike de Angelis", "text": ""}
{"id": "733522", "revid": "371529", "url": "https://it.wikipedia.org/wiki?curid=733522", "title": "Sound Affects", "text": "Sound Affects \u00e8 il quinto album in studio del gruppo inglese dei The Jam, pubblicato nel 1980 dalla Polydor. Questo album ospita il secondo singolo piazzatosi al primo posto delle classifiche inglesi, \"Start!\", pezzo con un giro di basso ispirato a \"Taxman\" dei Beatles (pezzo presente nell'album \"Revolver\"). Oltre a \"Start!\", l'album presenta anche uno dei pezzi pi\u00f9 noti del gruppo, la ballata acustica \"That's Enternainment\", canzone presente anche nella lista delle 500 migliori canzoni secondo Rolling Stone alla posizione 306. Dopo l'approccio sonoro pi\u00f9 \"duro\" presentato nel precedente \"Setting Sons\", \"Sound Affects\" segna un ritorno alle atmosfere pop-oriented di \"All Mod Cons\", anche se con un suono ben diverso da tale disco."}
{"id": "733526", "revid": "3831", "url": "https://it.wikipedia.org/wiki?curid=733526", "title": "Camaldolesi", "text": ""}
{"id": "733527", "revid": "119865074", "url": "https://it.wikipedia.org/wiki?curid=733527", "title": "Pastore svizzero bianco", "text": "Il pastore svizzero (anche chiamato Berger Blanc Suisse, Weisser Schweizer Sch\u00e4ferhund o White Swiss Shepherd Dog) \u00e8 una razza canina riconosciuta dalla FCI (Standard N. 347, Gruppo 1, Sezione 1).\nStoria.\nNasce dall'appassionato lavoro di selezione compiuto alla fine del XIX secolo dal capitano Max von Stephanitz (1864-1936) e che ha portato al Cane da pastore tedesco cos\u00ec come lo conosciamo attualmente. Fin dal primo soggetto di Stephanitz, chiamato Horand von Grafrath, \u00e8 apparso chiaro come il colore bianco non sia altro che uno dei colori naturali di questo cane, al pari del grigio, del nero, del nero focato. Vari discendenti di questo primo pastore tedesco non a caso sono risultati bianchi. Alla prima met\u00e0 del Novecento risalgono alcune fotografie di esemplari di pastori tedeschi bianchi e in un libro dello stesso Max von Stephanitz \u00e8 pubblicata la foto del cane bianco Berno von der Seewiese. BIanco era anche il nonno di Horand, chiamato Greif Sparwasser, Greif peraltro non era nemmeno l'unico ascendente bianco dei primi soggetti della razza. In un testo di Milo Denliger del 1947 troviamo un'altra testimonianza di questa variet\u00e0 di colore: compaiono infatti le foto di altri pastori tedeschi bianchi. Nel 1933 la variet\u00e0 a pelo bianco \u00e8 stata esclusa dalla SV (La societ\u00e0 che tuttora tutela il Pastore Tedesco), in quanto ritenuto troppo visibile durante i pattugliamenti notturni. Negli USA e in Canada la variet\u00e0 a pelo bianco veniva e viene ancora oggi accoppiata ancora con i colori riconosciuti dalla FCI, tanto che prima di diventare il pastore svizzero bianco, qui in Italia veniva chiamato pastore canadese.Nel 1970 la Sig.ra Agata Burch porta in Svizzera dall'America quello che \u00e8 considerato il capostipite della razza, Lobo White Burch. In realt\u00e0, essendo il colore bianco recessivo, soggetti bianchi hanno continuato a nascere e nascono tuttora anche in Europa da pastori tedeschi \"colorati\" dato che un gene recessivo pu\u00f2 rimanere nascosto generazioni prima di trovare un pari requisiti e farsi notare, anche se ovviamente la cosa non era/\u00e8 troppo puibblicizzata. Il manto candido ha comunque sempre avuto i suoi estimatori e cos\u00ec alla fine del secolo scorso un certo numero di appassionati, nei paesi del vecchio continente, ha provato la strada della riconciliazione, cercando di far di nuovo riconoscere come pastore tedesco anche la variet\u00e0 bianca, ma dato il rifiuto della SV e del mondo del pastore tedesco \"classico\", non rimase quindi che farne una nuova razza a parte. Fu la Svizzera la prima a ottenere i requisiti per far riconoscere in modo dapprima provvisorio e dopo 10 anni definitivo, il pastore svizzero bianco alla FCI, ed ecco perch\u00e9 si chiama pastore svizzero bianco. \nIl 26 novembre 2002 si \u00e8 giunti al riconoscimento della razza, a titolo provvisorio, da parte della FCI. Il nome ufficiale \u00e8 pastore bianco svizzero (berger blanc suisse). La razza poteva dunque ottenere i titoli e avere il pedigree con il logo FCI, ma non ancora ottenere il CACIB.\nIl riconoscimento ufficiale si \u00e8 avuto nell'assemblea generale della FCI del 4 e 5 luglio 2011 con la circolare N\u00ba 65. Viene incluso nel gruppo, 1, sezione 1 (cani da pastore e da bovaro, esclusi i bovari svizzeri) con il numero di razza 347 (\"Weisser Schweizer Sch\u00e2ferhund\").\nDescrizione.\nCane da pastore bianco, robusto, ben muscolato, di media taglia, dagli orecchi eretti e dal mantello doppio di lunghezza media o lunga. Proporzioni generali del tronco allungate; ossatura di media sostanza, profilo elegante e armonioso. Inscrivibile in un rettangolo leggermente allungato, il rapporto fra la lunghezza del tronco (misurata dalla punta della spalla alla punta della natica) e l\u2019altezza al garrese \u00e8 di 12 : 10. La lunghezza del muso \u00e8 leggermente superiore a quella del cranio. Unico colore ammesso bianco.\nCarattere.\nCarattere vivace ed equilibrato, attivo nel comportamento, attento e facilmente addestrabile. Approccio amichevole e discreto. Si distingue per socievolezza e attaccamento al suo conduttore. Mai pauroso o aggressivo senza motivazione. Cane da lavoro e da sport gioioso che apprende con facilit\u00e0, impiegabile in molteplici discipline. La sua grande socievolezza gli permette una spiccata capacit\u00e0 di adattamento e inserimento in ogni tipo di evento e situazione. \u00c8 un cane che ha bisogno di movimento, ma non \u00e8 indispensabile, segue volentieri il proprietario nelle sue gite e attivit\u00e0, ma sa anche \"spegnersi\" e dormire in caso non ci sia modo e tempo per farlo, al contrario di altri cani da lavoro che invece lo richiedono per non diventare iperattivi e distruttivi in casa.\nCure.\nSono in genere sufficienti delle regolari spazzolate al candido mantello per mantenerlo sempre pulito e bianco, ha difatti un pelo vitreo definito autopulente. \nPer quanto riguarda la salute, le patologie tipiche che possono colpire il pastore svizzero bianco sono le stesse del pastore tedesco, anche se pare con una incidenza pi\u00f9 contenuta, del resto si tratta della stessa razza che ha preso due strade differenti. Per quanto riguarda l'allevamento, \u00e8 quindi importante effettuare uno screening per la displasia, come per tutte le razze di taglia medio grande. Ne consegue che i cuccioli/oni \u00e8 bene non sforzarli troppo con l'attivit\u00e0 fisica durante la crescita, e si consiglia l'utilizzo di condroprotettori, mentre si sconsiglia integrazione di calcio, dato che se somministrato in eccesso pu\u00f2 portare ad artrosi, questo ovviamente salvo non vi sia una riscontrata carenza da parte di un medico veterinario. \u00c8 inoltre necessario curare bene l'alimentazione, in quanto se errata o eccessiva \u00e8 possibile concausa della displasia, e quindi va da s\u00e9 che occorre anche contenere il peso, evitando un incremento ponderale rapido ed eccessivo. Da parte degli allevatori viene anche abitualmente testata la mutazione MDR1 (Multi Drug Reaction 1), una mutazione genetica che, se presente, rende permeabile la barriera encefalica ad alcuni principi attivi, esattamente come accade ai cani di tipo collie, \u00e8 quindi bene tenere monitorata la situazione e, da parte dei veterinari, usare cautela con i farmaci da somministrare. Pare comunque che nei collie la sensibilit\u00e0/reazione avversa sia maggiore, probabilmente per via di qualche altro gene non ancora sequenziato, del resto anche il pastore tedesco ha la stessa incidenza della mutazione, eppure nessuno si \u00e8 mai fatto problemi a somministrare i farmaci \"tab\u00f9\" per i collie. Un altro test raccomandato per la salute del pastore svizzero, \u00e8 quello della mielopatia degenerativa, la versione canina della terribile SLA, una paresi progressiva, ma per fortuna non dolorosa, che parte dal treno posteriore e nell'arco di 6-36 mesi porta inevitabilmente alla morte del soggetto, in genere per eutanasia, quando la qualit\u00e0 di vita diventa inaccettabile. La mutazione SOD1 in omozigosi, ovvero passata sia da mamma sia da pap\u00e0, e oggetto del test suddetto, \u00e8 condizione necessaria, anche se non sufficiente, perch\u00e9 i cani in et\u00e0 avanzata sviluppino la malattia. In genere l'esordio \u00e8 dopo i 7 anni, con media fra gli 8 e i 9. Cercando di non far nascere soggetti con doppia mutazione, si scongiura il pericolo di soggetti che si possano ammalare della malattia, e per fare ci\u00f2 basta che uno dei due partner ne sia totalmente esente. esattamente come per MDR1 di cui abbiamo appena parlato. Sono stati registrati alcuni casi di torsione gastrica, come per tutti i cani di taglia grande, anche se non \u00e8 certo la razza pi\u00f9 colpita. \nConsigli.\n\u00c8 adatto tanto al lavoro quanto alla famiglia. In particolare sul lavoro, il Pastore Bianco Svizzero \u00e8 un buon guardiano, giocoso e dall'apprendimento facile. Nella vita in casa dimostra un grande attaccamento ai bambini. Cane adatto anche ai neofiti, necessita per\u00f2 di tanto lavoro di socializzazione da cucciolo, e va comunque adeguatamente educato specialmente alla condotta al guinzaglio, data la sua mole non trascurabile.\nDiffusione.\nNel 2008 l'ENCI ha contato 87 esemplari iscritti ai libri genealogici. Nel 2012 i cuccioli contati sono 286. Negli ultimi anni si attestano sui 500 i cuccioli iscritti.\nL'FCI riconosce ufficialmente la razza nel 2012.\nAdatto per....\nA causa della mole pu\u00f2 non essere del tutto adatto per fly ball, free style e agility dog pur avendo dimostrato buona attitudine."}
{"id": "733535", "revid": "15756", "url": "https://it.wikipedia.org/wiki?curid=733535", "title": "Tarcisio Bedini", "text": "Biografia.\nEra figlio di Marcantonio Bedini, a sua volta pittore, decoratore e restauratore, attivo soprattutto nel campo dell'arte sacra.\nFormatosi inizialmente presso la bottega paterna, prosegu\u00ec gli studi dal 1943 presso il \"Tirocinio d'arte\" di Macerata, dal 1946 al 1950 presso l'\"Accademia Beato Angelico\" di Roma e quindi presso l'Accademia di belle arti, dove si diplom\u00f2 nel 1955 e dove subito dopo inizi\u00f2 a lavorare come assistente alla cattedra di pittura, dove rimase fino alla morte.\nAveva realizzato i primi quadri nel 1949, avendo come modelli gli impressionisti e C\u00e9zanne e rimase anche in seguito fedele a questa tendenza.\nNell'agosto 2015 si \u00e8 svolta ad Ostra, in provincia di Ancona, una mostra dal titolo \"Creativita' e ricerca nella pittura di Tarcisio Bedini\" volta a commemorare\nl'artista.\nOpere.\nDi Tarcisio Bedini rimangono poco pi\u00f9 di ottanta quadri ad olio ed una abbondante produzione di disegni a matita, gessetto, carboncino, china e pastelli"}
{"id": "733537", "revid": "125989059", "url": "https://it.wikipedia.org/wiki?curid=733537", "title": "Maiden Voyage (Iron Maiden)", "text": "Maiden Voyage \u00e8 il primo e unico album del gruppo doom inglese degli anni sessanta Iron Maiden omonimo del gruppo metal inglese pubblicato nel 1998.\nIl disco.\nQuest'album l'unico del gruppo doom Iron Maiden che suon\u00f2 insieme a gruppi come Jethro Tull e King Crimson, venne registrato tra il 1969 e il 1970, ma l'etichetta degli Iron Maiden fall\u00ec e il gruppo poco dopo si sciolse.\nL'album si apre con \"Falling\", una ballata tra blues e hard rock, l'influenza psichedelica si sente soprattutto in \"Ritual\", \"Plague\" e in \"CC Ryder\", in \"God of Darkness\" \u00e8 la canzone pi\u00f9 vicina al doom in fatto di testi e di musica da come si pu\u00f2 vedere:\ntradotto:"}
{"id": "733539", "revid": "767487", "url": "https://it.wikipedia.org/wiki?curid=733539", "title": "Jeff LaBar", "text": "Carriera.\nInizia a prendere lezioni di batteria all'et\u00e0 di 8 anni. Contemporaneamente inizia a suonare anche la chitarra con l'aiuto di suo fratello Jack. A 10 anni abbandona la batteria per dedicarsi completamente alla chitarra.\nFonda la sua prima band, i Kashmir, a 12 anni. In questi anni, suona in diverse rock e pop rock band locali come Dark Lord, Fallen Angel, Bruce Teller Network, Boyage, Whitefoxx, Thin Ice, e Precious Metal (che era la band di supporto ai Cinderella nel tour del 1985).\nEntra a far parte dei Cinderella nel 1985, a sostituire l'uscente Michael Kelly Smith che fonder\u00e0 i Britny Fox assieme al batterista Tony Destra, anch'esso uscente dai Cinderella.\nJeff ha anche una band parallela ai Cinderella assieme a Eric Brittingham, bassista dei Cinderella, chiamata Naked Beggars. La moglie di Eric, Inga Brittingham \u00e8 la cantante del gruppo."}
{"id": "733548", "revid": "3831", "url": "https://it.wikipedia.org/wiki?curid=733548", "title": "Congregazione dei camaldolesi", "text": ""}
{"id": "733549", "revid": "1429175", "url": "https://it.wikipedia.org/wiki?curid=733549", "title": "Artemia salina", "text": "Artemia salina () \u00e8 un piccolo crostaceo d'acqua salata appartenente al genere \"Artemia\", unico genere della famiglia Artemiidae.\n\u00c8 una specie cosmopolita, che ha sviluppato adattamenti a condizioni di vita estreme che le consentono di colonizzare ambienti ostili quali le pozze delle saline, caratterizzate da alta salinit\u00e0 e da periodica evaporazione dell'acqua.\nL'essiccamento delle pozze in cui vive \u00e8 superato grazie alla deposizione di uova durature (cisti), in grado di rimanere in uno stato di quiescenza (criptobiosi) per lunghi periodi - vari anni - fino a quando non si ripresentano condizioni favorevoli al loro sviluppo.\nA causa della sua fisiologia \u00e8 diventato un animale totemico di popoli aborigeni australiani che l'hanno osservato in prossimit\u00e0 del Lago Hillier. La sua capacit\u00e0 di sopravvivere in ambienti fortemente salini e inabitabili dalla maggior parte delle specie animali hanno certamente contribuito a farne un emblema di forza e resistenza alle avversit\u00e0 ma, allo stesso tempo, di armonia ed equilibrio in quanto simboleggia come ciascun essere vivente trovi un ruolo all'interno dell'ecosistema.\nRiproduzione.\nL\"'Artemia salina\" si riproduce, in condizioni normali, per via anfigonica, in acqua; quando la salinit\u00e0 dell'acqua supera una certa soglia (identificabile intorno al 40 per mille), la riproduzione avviene per via partenogenetica, con uova incistate criptobiotiche protette da un guscio isostatico rinforzato, mentre al di sotto di tale indice di salinit\u00e0 avviene per via sessuale. In casi di emergenza riproduttiva la progenie viene generata per via asessuata. I piccoli nati di \"Artemia\" (detti nauplii), di modeste dimensioni (5x10\u22124 m), possono vivere grazie al sacco vitellino ricco di lipidi, fino a 48 ore senza ulteriore nutrimento.\nLa riproduzione per via partenogenetica in cisti dormienti \u00e8 un espediente evolutivo che viene attuato in previsione del prosciugamento delle pozze in cui in natura prospera l\"'Artemia\": la progressiva evaporazione dell'acqua provoca infatti una crescente concentrazione di sali, nel loro ambiente, che funzionano da scatenante per la riproduzione conservativa per mezzo di cisti in stasi.\nMetabolismo.\nGeneralmente l\"'Artemia salina\" si nutre di fitoplancton e batteri, in pratica di ogni biotipo tra 1 e 50 micron.\nOgni soggetto pu\u00f2 vivere circa 700 giorni e genera, nel corso della sua esistenza, 300-400 nauplii.\nSopravvive nell'intervallo termico tra 5 ed i 40\u00a0\u00b0C ed indifferentemente in acque da quasi dolci a salate; si riproduce solo tra 20 e 35\u00a0\u00b0C, in acque salate tra il 30 ed il 50 per mille.\nAcquariofilia.\nL\"'Artemia salina\" \u00e8 frequentemente utilizzata come alimento per i pesci d'acquario e a questo scopo spesso viene allevata dagli acquariofili.\nIn campo acquariofilo sono maggiormente usati i naupli di Artemia, ovvero le uova appena schiuse, proprio per la loro facilit\u00e0 di utilizzo e per le ridotte dimensioni, oltre che per la loro grande carica proteica, grazie al sacco vitellino che si portano per le prime 30-39 ore della loro vita, per poi essere assorbito dall'animale stesso come fonte energetica di crescita (sono adatte per alimentare avannotti e coralli a polipo piccolo).\nQuesti animali hanno sub\u00ecto anche una vera e propria commercializzazione industrializzata negli Stati Uniti a partire dai '70. Vengono vendute in piccoli acquari insieme alle uova ed a sali marini in modo da permettere alla persona di farle nascere e nutrirle.\nCommercializzazione.\nSoprattutto in Italia negli anni settanta, le uova di Artemia salina erano spesso vendute come giocattoli tramite posta, dapprima dall'azienda di importazione milanese Same Govj e successivamente dalla Sans Egal di Roma, attraverso pubblicit\u00e0 su pubblicazioni ad ampia diffusione, spesso mirate ai bambini, che le presentavano come \"scimmie di mare\", spesso con disegni e descrizioni accattivanti che portarono alla fuorviante credenza che si trattasse di esseri senzienti in grado di giocare e scherzare fra loro. L'allevamento domestico della Artemia salina resta un fenomeno molto popolare negli Stati Uniti."}
{"id": "733552", "revid": "287204", "url": "https://it.wikipedia.org/wiki?curid=733552", "title": "Verso Mauritius", "text": "Verso Mauritius (\"The Mauritius Command\") \u00e8 il quarto romanzo della serie di avventure di Jack Aubrey e Stephen Maturin scritto dall'autore britannico Patrick O'Brian. I personaggi protagonisti della saga storica, ambientata durante le guerre napoleoniche, nascono entrambi dalla mente dell'autore, anche se Aubrey \u00e8 ispirato alle imprese dell'eroe inglese Lord Cochrane. Da questi romanzi \u00e8 tratto il film Master and Commander, con Russel Crowe nel ruolo di Aubrey.\nTrama.\nJack Aubrey, risolti i problemi economici immediati ma a mezza paga, in quanto senza un comando, si gode la sua famiglia e la sua piccola casa in campagna di Ashgrove Cottage. Ma per un uomo abituato alla libert\u00e0 quella vita non pu\u00f2 durare, tanto pi\u00f9 se da condividere con una suocera impossibile ed autocratica.\nStephen Maturin, sempre pi\u00f9 coinvolto nell'attivit\u00e0 di agente segreto per i servizi di informazione della Royal Navy, procura a Jack un comando, non solo di una nave, ma di una flottiglia di tre fregate ed una corvetta con un ambizioso incarico: conquistare l'isola di Mauritius e debellare la minaccia portata ai traffici dell'Impero britannico da una squadra di quattro nuove e potenti fregate francesi appena inviate nell'isola. La base operativa sar\u00e0 Citt\u00e0 del Capo, ora possedimento della Corona.\nIl comandante della corvetta \"Otter\", Lord Clonfert, ex compagno di Jack in un precedente imbarco, \u00e8 persona difficile, anche se coraggioso e buon combattente.\nL'isola di Reunion viene conquistata, senza troppe difficolt\u00e0, ma i dissapori tra i comandanti della squadra inglese complicano la vita nella conquista di Mauritius, complici anche i rinforzi navali ricevuti dai francesi ed un grosso errore tattico, non compiuto da Jack Aubrey, che porta gli inglesi a perdere tre navi, e Clonfert, ferito, cade prigioniero.\nMa la situazione si ribalta quando, in seguito a due combattimenti in mare aperto, gli inglesi recuperano due loro potenti fregate, l\"'Africaine\" (catturata ai francesi tempo addietro) e la \"Bombay\".\nQuando, approfittando della supremazia sul mare, gli inglesi stanno per attaccare sulla terraferma, con le truppe britanniche e della Compagnia delle Indie comandate dal tenente colonnello \"Keating\", compare una vera e propria flotta con qualche migliaio di \"aragoste\", nomignolo dato dai marinai alla fanteria per il colore delle loro giacche, che priva Aubrey e Keating dell'interezza della vittoria finale e di buona parte del bottino, risparmiando per\u00f2 degli accaniti combattimenti.\nClonfert, non volendo assistere alla gloria di Aubrey, che invano aveva cercato di emulare nelle imprese, si uccide strappandosi le bende.\nAubrey viene prescelto per portare in patria la notizia della vittoria.\nRiferimenti.\nLa campagna di Mauritius del 1810 \u00e8 storia vera, e veri sono molti dei personaggi che appaiono nel romanzo, tra i quali il tenente colonnello Keating, il capitano Pym e l'ammiraglio Bertie.\nCon quell'impresa Mauritius pass\u00f2 alla Corona Britannica e Napoleone perse un'altra tra le tante battaglie sul mare che fanno da contraltare alle sue numerose vittorie sulla terraferma. "}
{"id": "733554", "revid": "709565", "url": "https://it.wikipedia.org/wiki?curid=733554", "title": "Barbara Balzerani", "text": "Biografia.\nLe Brigate Rosse e gli anni di piombo (1975 - 1985).\nFu dirigente della colonna romana delle Brigate Rosse, cui ader\u00ec nel 1975, e prese parte a numerosi omicidi, compreso quello di Girolamo Minervini e all'agguato di via Fani. Durante il sequestro di Aldo Moro occup\u00f2 assieme a Moretti, al quale era all'epoca legata sentimentalmente, la principale base operativa brigatista di Via Gradoli 96 a Roma. L'appartamento era affittato da tre anni sotto falso nome all'ingegner Mario Borghi, cio\u00e8 Mario Moretti (definito \u00abun tipo tranquillo e riservato\u00bb).\nLa base viene scoperta a met\u00e0 mattina del 18 aprile 1978, quando un condomino del palazzo segnala una perdita d'acqua che rischia di allagare il suo appartamento, l'idraulico scopre che l'infiltrazione \u00e8 causata dall'appartamento al piano di sopra. Intervengono i pompieri che sfondano la porta e scoprono il telefono della doccia lasciato aperto nel bagno.\nN\u00e9 Balzerani n\u00e9 Moretti erano presenti nella base nel momento dell'intervento delle Forze dell'ordine, avendo lasciato l'appartamento all'alba, e scamparono cos\u00ec all'arresto. Sulla scoperta della base Moretti dir\u00e0 in seguito: \u00abnon c'\u00e8 nessun mistero. Barbara, la mattina, in genere \u00e8 molto confusa ed \u00e8 anche miope. Probabilmente avr\u00e0 dimenticato la doccia aperta. Cose che capitano\u00bb.\nNel 1981 partecip\u00f2 al sequestro del generale della NATO James Lee Dozier. Dopo l'arresto di Mario Moretti, avvenuto nel 1981, tent\u00f2 senza successo di gestire la scissione dell'organizzazione, guidando poi la fazione delle \"Brigate Rosse - Partito Comunista Combattente\", mentre l'altra ala, detta \"Brigate Rosse - Partito Guerriglia\" fu capeggiata da Giovanni Senzani.\nArresto ed esiti giudiziari.\nDopo il declino e la crisi delle BR, Balzerani fu tra gli ultimi ad essere arrestati il 19 giugno 1985, assieme a Gianni Pelosi. Al momento dell'arresto aveva una pistola calibro 9. In questo periodo, prima dell'arresto, era detta la \"primula rossa\" delle BR; circa la cattura della Balzerani, molti quotidiani, all'epoca, riportarono la notizia che la terrorista fosse stata sorpresa da agenti in borghese su un autobus di Ostia in seguito ad una telefonata fatta alla Polizia da un cliente di un ristorante che l'aveva riconosciuta.\nTale notizia, per\u00f2, trova scettici molti esperti dell'antiterrorismo, dal momento che i connotati fisici della Balzerani erano molto mutati rispetto a quelli riportati nelle foto segnaletiche. Dal carcere, rivendic\u00f2 l'omicidio dell'ex sindaco di Firenze Lando Conti, compiuto dalle BR, e venne condannata all'ergastolo.\nBarbara Balzerani non si \u00e8 mai tecnicamente pentita n\u00e9 dissociata, perlomeno non secondo i percorsi seguiti da altri ex appartenenti all'organizzazione come Adriana Faranda, Valerio Morucci e Alberto Franceschini. Tuttavia, avendo pi\u00f9 volte manifestato un atteggiamento critico verso la storia della lotta armata, non pu\u00f2 nemmeno collocarsi tra gli \"irriducibili\" propriamente detti.\nNel 1987, assieme agli altri leader storici delle BR Renato Curcio e Mario Moretti, partecip\u00f2 ad un'intervista televisiva concessa al giornalista Rai Ennio Remondino, nella quale i tre ex brigatisti concordarono nel considerare conclusa l'esperienza della lotta armata in Italia nell'ottica dei cambiamenti del tessuto sociale nel quale si erano mossi dieci anni prima, e sancirono formalmente la resa definitiva delle BR e l'abbandono della lotta armata.\nNel 1993 dichiar\u00f2 di provare \"un profondo rammarico per quanti sono stati colpiti nei loro affetti a causa di quegli avvenimenti e che continuano a sentirsi offesi ad ogni apparizione pubblica di chi, come me, se ne \u00e8 reso e dichiarato responsabile\". Nel 2003 dichiar\u00f2 inoltre di non riconoscere motivi di continuit\u00e0 nella ripresa attivit\u00e0 delle cosiddette \"Nuove\" Brigate Rosse, e defin\u00ec la scelta della lotta armata e della clandestinit\u00e0 \"assolutamente improponibile\" nel contesto odierno.\nIl 12 dicembre 2006 le \u00e8 stata concessa la libert\u00e0 condizionale. \u00c8 tornata definitivamente in libert\u00e0, avendo scontato la pena (secondo i dettami della legge Gozzini), nel 2011. Attualmente lavora per una cooperativa di informatica, oltre a dedicarsi da molti anni alla letteratura. Nel gennaio 2018 la Balzerani suscita polemiche per una sua dichiarazione postata sul \"social network\" \"Facebook\": \"chi mi ospita oltre confine per i fasti del 40nnale?\", riferita all'anniversario dell'agguato di via Fani."}
{"id": "733555", "revid": "416904", "url": "https://it.wikipedia.org/wiki?curid=733555", "title": "Curatoria", "text": "La curator\u00eca (in sardo \"curador\u00eca\", plurale \"curador\u00ecas\", ovvero \"parte\", plurale \"partes\") era la principale divisione amministrativa, elettorale, fiscale e giudiziaria dei regni della Sardegna giudicale. \nAmministrazione.\nIl sistema curatoriale presenta notevoli profili di efficienza amministrativa. Pur avendo connotati centralistici (nomina dell'autorit\u00e0 da parte del sovrano), consentiva di gestire l'amministrazione della giustizia e delle esazioni fiscali ad un livello decentrato, facendo da tramite tra le comunit\u00e0 dei singoli villaggi e quella centrale.\nLa curatoria era governata da un \"curadore\" con compiti amministrativi, fiscali e giudiziari; questi veniva nominato dal re, il giudice (in sardo \"judike\", \"zuighe\"), scegliendo spesso fra i propri parenti o fra poche famiglie di rango dei \"maiorales\", a causa dell'importanza e del prestigio della carica. Essendo la curatoria composta da diverse decine di villaggi (in sardo \"biddas\"), il \"curadore\" nominava a sua volta per ciascun paese un \"majore\", con incarichi fiscali, giudiziari e di sicurezza. La vigilanza sui campi e sulle pertinenze dei villaggi spettava ad un corpo di guardie campestri, evolutosi nel tempo, che nelle fonti \u00e8 chiamato \"(i-)scolca\", al cui comando era nominato un \"majore\". Tale guardia campestre fu successivamente conservata nel periodo del Regno di Sardegna, sia sotto i sovrani spagnoli che sotto quelli piemontesi, ed \u00e8 sopravvissuto fino ai giorni nostri come \"compagnie barracellari\". \nOgni autorit\u00e0 locale, tanto il \"majore de curadoria\" quanto il semplice \"majore de bidda\", aveva un consiglio a coadiuvarne l'azione, la cosiddetta \"corona\". Il modello si riproponeva al pi\u00f9 elevato livello istituzionale con la \"corona de logu\", il massimo consesso statale (\"logu\", ossia \"il luogo\" per antonomasia, era lo stato, appunto), depositario della sovranit\u00e0, responsabile dell'intronizzazione del legittimo erede al titolo regale, nonch\u00e9 della ratifica degli atti diplomatici e bellici. La \"corona de Logu\" era formata dai rappresentanti delle \"curadorias\" e si riuniva in date solenni, stabilite dalle leggi (vedi in proposito la \"Carta de Logu\" del regno di Arborea ovvero quando ve n'era la necessit\u00e0: morte del re, decisioni di politica internazionale, ecc.).\nL'estensione delle curatorie era inversamente proporzionale alla loro densit\u00e0 di popolazione: le curatorie pi\u00f9 popolose erano anche le meno estese, mentre quelle meno popolate godevano di maggiore estensione. Questo perch\u00e9 evidentemente l'antropizzazione era strettamente legata con la produttivit\u00e0 dei suoli e le zone fertili potevano vivere di agricoltura, sostentando un maggior numero di abitanti, mentre le zone meno adatte alle coltivazioni, dovendo sostentarsi con la pastorizia, necessitavano di vaste estensioni di terra libera, adibita a pascolo.\nSuccessivamente alla caduta dei giudicati (1420, estinzione dell'ultimo regno, quello di Arborea), il sistema curatoriale venne definitivamente abbandonato, sostituito dall'imposizione degli istituti feudali. Tuttavia, la gran parte dei toponimi designanti le antiche circoscrizioni giudicali rimasero in uso e ancora oggi denominano le varie zone della Sardegna.\nScolca.\nLe curatorie erano suddivise dal punto di vista amministrativo e giudiziario in scolche (in sardo \"scolcas\" o \"iscolcas\"), capeggiate da un maiore. Il termine indicava dapprima un semplice gruppo di uomini a difesa del territorio, successivamente pass\u00f2 a indicare il territorio stesso in cui operavano."}
{"id": "733557", "revid": "2056951", "url": "https://it.wikipedia.org/wiki?curid=733557", "title": "Curatore (ordinamento civile italiano)", "text": "Il curatore \u00e8 un istituto previsto dall'ordinamento giuridico italiano di assistenza di una persona fisica o giuridica inabilitata, simile alla tutela.\nA differenza del tutore, il curatore non ha funzioni di rappresentanza ma di assistenza:cio\u00e8 non sostituisce ma integra la volont\u00e0 dell'emancipato e dell'inabilitato e cura solo interessi di natura patrimoniale."}
{"id": "733558", "revid": "12582", "url": "https://it.wikipedia.org/wiki?curid=733558", "title": "Curadorie", "text": ""}
{"id": "733559", "revid": "12582", "url": "https://it.wikipedia.org/wiki?curid=733559", "title": "Curadoria", "text": ""}
{"id": "733560", "revid": "12582", "url": "https://it.wikipedia.org/wiki?curid=733560", "title": "Curatorie", "text": ""}
{"id": "733564", "revid": "505613", "url": "https://it.wikipedia.org/wiki?curid=733564", "title": "Break Stuff", "text": "Break Stuff \u00e8 un singolo del gruppo musicale statunitense Limp Bizkit, estratto dal secondo album in studio, \"Significant Other\". Fu pubblicato nel 2000, quasi contemporaneamente ad \"N 2 Gether Now\".\nVideo musicale.\nIl video della canzone \u00e8 stato girato dal cantante Fred Durst e vede il gruppo eseguire il brano insieme ai loro stessi fan e ad altri musicisti tra cui Jonathan Davis dei Korn, Eminem, Snoop Dogg e Dr. Dre."}
{"id": "733566", "revid": "22475", "url": "https://it.wikipedia.org/wiki?curid=733566", "title": "Gazella bennettii", "text": "La gazzella indiana (Gazella bennettii ), o \"chinkara\", \u00e8 una specie di gazzella diffusa in Asia meridionale.\nDescrizione.\nQuesta specie misura un'altezza al garrese di 65 cm e pesa circa 23 kg. Il manto estivo, con pelo ruvido e lucido, \u00e8 di color fulvo-rossastro. D'inverno, invece, si nota maggiormente il bianco del ventre e della gola. Sui lati della faccia sono presenti due strisce color castano scuro, delimitate da strisce bianche, che vanno dall'angolo dell'occhio al muso. Le corna misurano pi\u00f9 di 39 cm.\nTassonomia.\nLa gazzella indiana viene suddivisa in sei sottospecie:\nDistribuzione e habitat.\nL'areale di questa specie ricopre gran parte delle regioni occidentali e centrali dell'India e, attraverso il Pakistan, si estende fino all'Afghanistan sud-occidentale e all'Iran centro-settentrionale. La principale roccaforte della specie, tuttavia, \u00e8 il Deserto di Thar. In Pakistan il suo areale si \u00e8 estremamente ridotto a causa della caccia sconsiderata e, malgrado la specie sia ancora piuttosto diffusa, sopravvive solo in sparuti gruppetti. Anche in Iran \u00e8 molto rara e sopravvive in gran numero solamente nel parco nazionale di Kavir.\nBiologia.\n\u00c8 un animale timido ed evita gli insediamenti umani. Pu\u00f2 sopravvivere senz'acqua per lunghi periodi di tempo, dato che ricava i liquidi necessari dai vegetali di cui si nutre e dalla rugiada. Nonostante venga avvistata quasi sempre da sola, talvolta pu\u00f2 riunirsi in gruppetti comprendenti fino a quattro esemplari.\nConservazione.\nAlcuni ricercatori ritengono che la diminuzione delle \"chinkara\" sia stata la causa principale della scomparsa in India del ghepardo asiatico. La popolazione, tuttora in diminuzione, \u00e8 minacciata dalla caccia grossa. Fortunatamente, le comunit\u00e0 bishnoi assicurano protezione a questa specie, cos\u00ec come a molti altri animali dello Stato del Rajasthan. In un episodio divenuto famoso, una star cinematografica indiana, Salman Khan, \u00e8 stata condannata a 5 anni di prigione per aver abbattuto alcuni esemplari di \"chinkara\" e antilope cervicapra posti sotto la loro protezione. Anche un'altra star cinematografica, Saif Ali Khan, \u00e8 stata accusata di simile reato."}
{"id": "733567", "revid": "19330", "url": "https://it.wikipedia.org/wiki?curid=733567", "title": "Ni\u017eni Novgorod", "text": ""}
{"id": "733570", "revid": "1632387", "url": "https://it.wikipedia.org/wiki?curid=733570", "title": "Michael Kelly Smith", "text": "\u00c8 un chitarrista heavy metal noto per essere stato uno dei membri fondatori dei Cinderella nel 1983 e dei Britny Fox nel 1985.\nBiografia.\nMichael inizia a suonare la chitarra a 14 anni, e forma la sua prima band con cui suona nel garage di casa ascoltando gruppi come Aerosmith, Led Zeppelin, Black Sabbath, Kiss.\nNel 1983 fonda i Cinderella assieme a Tom Keifer, Eric Brittingham e Tony Destra. Alcune fonti sostengono che sia stato proprio lui a trovare il nome della band prendendo ispirazione dal nome del suo gatto.\nRealizzarono le prime demo nel 1983 e 1984 che contenevano le prime versioni di alcune tracce saranno poi inserite nel debut. Alcune fonti sostengono che, quando Michael Kelly Smith militava nei Cinderella, scrisse, assieme a Tom Keifer, alcune famose hit che comparvero nel primo e secondo album \"\"Night Songs\" (1986) e \"Long Cold Winter\" (1988) come \"Nobody's Fool\" e \"Don't Know what You Got (Till it's Gone)\"\" che tuttavia ufficialmente risultano scritte unicamente da Keifer. \nSfortunatamente, quando i Cinderella cominciarono a fare strada, firmarono per una major, la Mercury Records, che spinse la band a trovare un nuovo chitarrista per motivi non molto chiari, forse questione d'immagine. Cos\u00ec egli lasci\u00f2 la band nell'85, assieme al batterista Tony Destra. \nAssieme conobbero Dean Davidson nel 1985 e fondarono i Britny Fox. Nel 1986 pubblicano il primo EP \"In America\". Nel 1987 il batterista Tony Destra rimase ucciso in un incidente d'auto. Dopo aver arruolato come sostituto per un breve periodo Adam West (con cui registrarono alcuni pezzi che sarebbero poi stati inseriti nella versione rimasterizzata di \"In America\" del 2003), la band scelse Johnny Dee come batterista ufficiale.\nCon i primi due album \"Britny Fox\" (1988) e \"Boys in Heat\" (1989) scalarono le classifiche e ottennero un notevole successo. Davidson per\u00f2 abbandon\u00f2 la band nel 1990 per formare i Blackeyed Susan e venne sostituito da Tommy Paris, con cui per\u00f2 la band non sembr\u00f2 ottenere gli ottimi riscontri degli anni precedenti. Il primo album con Paris \"Bite Down Hard\" (1991) non riscosse vendite rilevanti.\nDopo lo scioglimento della band nel 1993, Michael fond\u00f2 la band Razamanaz con i quali si esibir\u00e0 per molti anni in numerosi locali e club americani proponendo un sincero e solido hard rock influenzato dalle grandi band del passato come Kiss ed Aerosmith.\nI Razamanaz appariranno anche sul Kiss tribute album \"Dressed to Kill\" proponendo una fedele versione di \"King of the Night Time World\", ma non riusciranno mai a realizzare un'incisione completa fino a quando, nel marzo 2003, Kelly Smith firm\u00f2 con la Perris Records per pubblicare il materiale dei Razamanaz. Verr\u00e0 cos\u00ec stampato l'album omonimo \"Razamanaz\", che raccoglie tutto quanto inciso dalla band nella passata decade: cover, versioni demo ed alcuni pezzi che avrebbero dovuto comporre un album alla fine mai ufficialmente pubblicato.\nAlla \"reunion\" dei Britny Fox, Michael si ripresent\u00f2 assieme agli altri membri originali dell'ultima formazione. Assieme organizzarono concerti per i locali della east coast e pubblicarono diverso materiale, tra cui il quarto full-length \"Springhead Motorshark\" (2003).\nOggi Mike insegna ai ragazzi come diventare rocker, impartendo lezioni di chitarra."}
{"id": "733573", "revid": "297059", "url": "https://it.wikipedia.org/wiki?curid=733573", "title": "Philipp Jacob Spener", "text": "Biografia.\nFiglio di un giurista alsaziano, studi\u00f2 dapprima a Colmar, e dal 1651 teologia, filosofia e filologia a Strasburgo; nel 1653 consegu\u00ec il titolo accademico di maestro dopo una disputa con il filosofo Thomas Hobbes. Fu precettore dei principi Christian e Karl del Palatinato e insegnante (\"lettore\") di filologia e storia in universit\u00e0. \nFin dalla sua infanzia era stato affascinato da opere di intensa spiritualit\u00e0, come quelle di Lewis Bayly e Emmanuel Sonthomb.\nDal 1659 al 1662 visit\u00f2 l'Universit\u00e0 di Basilea, quella di Tubinga e di Ginevra, cominciando a occuparsi di araldica: la sua opera maggiore in questo campo \u00e8 il \"Theatrum nobilitatis Europae\" (1668-1678).\nTornato a Strasburgo nel 1663, vi fu ordinato pastore; nel 1666 pass\u00f2 a Francoforte, dove nel 1670 fond\u00f2 i \"Collegia pietatis\", gruppi locali di edificazione religiosa, e vi pubblic\u00f2 i suoi due capolavori, \"Pia desideria\" (1675) e \"Allgemeine Gottesgelehrtheit\" (1680), che diedero forma al movimento pietista. \nNel 1686 accett\u00f2 l'invito della corte di Dresda. I contrasti con l'Elettore di Sassonia Johann Georg III, tuttavia, portarono al suo licenziamento nel 1691; Spener concluse la propria attivit\u00e0 come primo pastore e rettore della chiesa di San Nicola a Berlino. Qui egli ottenne grandi onori, anche se le tendenze della corte e del governo in campo religioso erano orientato pi\u00f9 verso il razionalismo che verso il pietismo. Su sua iniziativa fu fondata nel 1694 l'Universit\u00e0 di Halle, che divenne il centro maggiore del pietismo.\nGrazie a suoi personali seguaci come August Hermann Francke, Paul Anton, Joachim Justus Breithaupt, Carl Hildebrand von Canstein, Johann Reinhard Hedinger, G\u00fcnter Heyler, Franz Julius L\u00fctkens e Johann Heinrich May egli pot\u00e9 stabilire per lungo tempo in ogni territorio tedesco fino in Danimarca il programma riformatore del Pietismo ecclesiastico\nNella sua lunga vita fu esposto agli attacchi dei teologi luterani ortodossi: nel 1695 la facolt\u00e0 di Teologia dell'Universit\u00e0 di Wittenberg gli imput\u00f2 264 errori, e solo la morte gli evit\u00f2 ulteriori conflitti. In realt\u00e0 solo due punti lo dividevano dal luteranesimo del suo tempo: la sua richiesta di rigenerazione come condizione essenziale per essere un vero teologo e l'attesa della conversione degli Ebrei e la fine del Papato come premessa per l'avvento di una vera Chiesa. Ma non insistette, come avrebbero fatto alcuni pietisti dopo di lui, sulla necessit\u00e0 di una consapevole crisi di conversione, n\u00e9 incoraggi\u00f2 una rottura completa fra il cristiano e il mondo profano.\nIl suo ultimo lavoro importante furono i \"Theologische Bedenken\" (Dubbi teologici), del 1702, cui furono aggiunti nel 1711 i \"Letzte theologische Bedenken\" (Ultimi dubbi teologici) con una sua biografia a cura di von Canstein."}
{"id": "733575", "revid": "430054", "url": "https://it.wikipedia.org/wiki?curid=733575", "title": "Arkady Darell", "text": ""}
{"id": "733578", "revid": "161374", "url": "https://it.wikipedia.org/wiki?curid=733578", "title": "Agusta-Bell AB412", "text": ""}
{"id": "733581", "revid": "64860", "url": "https://it.wikipedia.org/wiki?curid=733581", "title": "Stigliano", "text": "Stigliano (\"St\u00ebgghi\u00e0n\u00eb\" in dialetto locale) \u00e8 un comune italiano di abitanti della provincia di Matera in Basilicata.\nGeografia fisica.\nTerritorio.\nStigliano si trova a 909 nella parte centro-occidentale della provincia al confine con la parte centro-orientale della provincia di Potenza. \u00c8 il comune pi\u00f9 alto della provincia di Matera ed estende i suoi territori per .\nConfina a nord con i comuni di Accettura (18\u00a0km) e San Mauro Forte (31\u00a0km), ad est con Craco (26\u00a0km) e Montalbano Jonico (47\u00a0km), a sud con i territori di Aliano (14\u00a0km), Sant'Arcangelo (PZ) (33\u00a0km) e Tursi (42\u00a0km), mentre ad ovest con Cirigliano (18\u00a0km) e Gorgoglione (20\u00a0km). Dista 77\u00a0km da Matera e 72\u00a0km dal capoluogo di regione Potenza.\n\u00c8 sede della Comunit\u00e0 Montana Collina Materana.\nClima.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +3,4\u00a0\u00b0C, mentre quella del mese pi\u00f9 caldo, agosto, \u00e8 di +22,2\u00a0\u00b0C.\nStoria.\nStigliano fu fondato dai Lucani; in seguito pass\u00f2 sotto i Greci di Metaponto. Il nome risale, forse, all'epoca romana: deriva probabilmente dalla famiglia degli Hostilius, della quale il paese era una delle propriet\u00e0. Il nome antico era quindi Hostiliusanus, da cui Ostigliano e quindi Stigliano.\nDopo le invasioni barbariche Stigliano pass\u00f2 ai Longobardi che lo inclusero nel Principato di Salerno. Nel 1070 fu donato al vescovo di Tricarico.\nNel 1269 and\u00f2 a Carlo d'Angi\u00f2, che lo infeud\u00f2 a Giacomo di Bosciniano nel 1274. Nel 1289 Carlo II lo affid\u00f2 alla potentissima famiglia napoletana dei Carafa. Dalla met\u00e0 del XIV secolo appartenne ai Della Marra per tornare per matrimonio nel XVI secolo ai Carafa. Con la morte di Anna, ultima principessa di Stigliano di casa Carafa, il titolo e tutta la propriet\u00e0 pass\u00f2 alla famiglia spagnola del marito, duca di Medina. Con l'estinzione di questo ramo la localit\u00e0 torn\u00f2 in Regio Demanio. Sul finire del secolo XVIII venne tenuta con titolo di principato dalla famiglia Colonna che ne mantiene il titolo.\nNel 1806, aboliti i privilegi feudali, Stigliano pass\u00f2 sotto l'amministrazione diretta del Regno di Napoli prima e del Regno delle Due Sicilie poi. \n&lt;br&gt;Nel 1861 entr\u00f2 nel Regno d'Italia. Fu occupata in seguito dai briganti di Carmine Crocco dopo uno scontro con il regio esercito, noto come battaglia di Acinello. Concluso il combattimento Crocco e Jos\u00e9 Borjes, vincitori, fecero il loro ingresso a Stigliano dove furono bene accolti da parte della popolazione. Un'altra parte degli abitanti della cittadina decise invece di scappare, Scortata dai resti del 62\u00ba fanteria e da guardie nazionali si diresse verso San Mauro. Lungo il tragitto i fuggitivi furono attaccati da un nucleo di \u201cbriganti\u201d di ritorno da una ricognizione che, al comando del Caruso, raggiunse Crocco a Stigliano dopo aver fatto bottino.\nNegli anni del fascismo Stigliano fu un luogo di confino riservato i fascisti dissidenti, in quanto, trovandosi a quasi 1000 metri d'altitudine, era l'unica localit\u00e0 lucana esente alla malaria.\nMonumenti e luoghi d'interesse.\nArchitetture religiose.\nConvento di Sant'Antonio.\nIl convento risale al XVII secolo, conserva un importante crocifisso ligneo, attribuito a padre Umile da Petralia, creatore di molte opere simili in zona. Tale effigie, secondo la tradizione popolare, si rese protagonista in passato di un prodigioso miracolo, attestato inoltre da una preziosa tavoletta lignea del tempo: liber\u00f2 la cittadina dalla peste.\nIl 1\u00ba ottobre 1656, secondo la leggenda, una luce luminosa e un rombo portentoso si abbatterono in chiesa avvolgendo l'imponente opera d'arte, nel momento in cui il volto del Cristo, fino ad allora chinato sulla parte sinistra, si spost\u00f2 verso quella destra. Nello stesso attimo in cui avvenne questo prodigioso evento, Stigliano fu liberata dal terribile morbo che aveva decimato la popolazione a circa 1600 anime.\nLa chiesa vanta inoltre una facciata barocca del XVII secolo con un imponente campanile con cupola a carattere arabeggiante e due preziosi quadri del XVII secolo, attribuiti ad Antonio Stabile, uno dei quali raffigura la Vergine Maria col Bambino. Un altro dipinto risalente al XVIII secolo raffigurante l\"'Immacolata con Santo monaco\" \u00e8 attribuito a Domenico Guarino. La Chiesa, che in origine era dedicata a \"Santa Maria la Nova\", probabilmente della struttura attuale comprendeva soltanto la facciata. Il campanile, infatti, apparteneva al convento di Sant'Antonio che si trovava nella parte del paese tutt'oggi conosciuta con il nome di \"area di Sant'Antonio\".\nChiesa madre.\nLa chiesa madre \u00e8 dedicata a Santa Maria Assunta, presenta una facciata in stile barocco.\nEssa pu\u00f2 vantare numerose opere d'arte tra le quali spicca un sontuoso polittico del XVI secolo attribuito a \"Simone da Firenze\", caratterizzato da una solenne statua della Vergine (Madonna del Polittico) e da dipinti con santi, angeli e Dio Padre. Esso apparteneva al convento di Sant'Antonio che fu distrutto nel XIX secolo cos\u00ec come una statua lignea di Sant'Anna con la Vergine e una Santa Lucia.\nLa struttura \u00e8 caratterizzata da una splendida volta in legno dorato nella navata centrale e tante cupole nelle due navate laterali. Molto particolari sono il coro in legno intagliato, fatto rifare nel XIX secolo dall'arciprete \"Correale\", e l'armadio ligneo della sacrestia costruito a spese dell'arciprete \"Tancredi\". Interessante anche la statua della \"Vergine Assunta\", di scuola veneta, conosciuta con il nome di Santa Maria della Neve, che fu donata alla chiesa nel 1522. Notevole la cripta, nella parte sottostante la chiesa, all'interno della quale venivano seppelliti i morti e dove, di recente, sono stati rinvenuti alcuni affreschi.\nL'organo a canne della chiesa \u00e8 stato costruito nel 1930 da Francesco Consoli. A trasmissione pneumatico-tubolare, la sua consolle ha due tastiere di 61 note ciascuna ed pedaliera dritta di 27 note.\nSociet\u00e0.\nEvoluzione demografica.\nSi nota un netto calo della popolazione di Stigliano, che \u00e8 arrivata dopo oltre un secolo a scendere fino a abitanti (demoIstat 31-12-2008), perdendo circa abitanti ogni 10 anni.\nEtnie e minoranze straniere.\nGli stranieri regolari al 31 dicembre 2017 erano 113 (43 maschi e 70 femmine) pari al 2,75% della popolazione stiglianese.\nCultura.\nIstruzione.\nMuseo contadino.\nMolto del passato stiglianese si pu\u00f2 ripercorrere toccando con mano suppellettili, arnesi domestici e da lavoro, costumi tradizionali e un magnifico frantoio di pietra raccolti e sistemati con cura da Rocco Derosa e Antonio Fanelli nel prezioso museo L'angolo della memoria: uno spazio ubicato nel centro storico e aperto gratuitamente al pubblico, a cui si aggiunge anche una tipica casa contadina completamente restaurata e arredata e un \"Centro documentazione\" ricco di testi e immagini d'interesse storico locale e regionale.\nCinema.\nA Stigliano sono state girate alcune scene di \"Terra bruciata\" (1999) di Fabio Segatori. \n\"I briganti italiani\", di Mario Camerini (1961), bench\u00e8 girato in alcune aree della Campania e a Cinecitt\u00e0, ha come ambientazione Stigliano, in cui il brigante Sante Carbone, interpretato da Ernest Borgnine, si reca per costituirsi all'esercito italiano.\nCucina.\nDolce tipico stiglianese \u00e8 la \"laganedd\", detto anche \"dolce della spigolatrice\", un tronchetto di pasta ripieno di mandorle, uvetta, cioccolato fondente, cacao, miele e spezie come chiodi di garofano e cannella, tagliato in piccole porzioni. Diffusi sono anche i \"sospiri\", localmente detti i \"dolci\" (l' dolc'), preparati con crema pasticcera o al cioccolato e ricoperti di glassa.\nDolce invernale \u00e8 l' \"sanguenacc'\", con ingredienti base il sangue di maiale, zucchero, cioccolato, cannella, noci, mandorle, uvetta ed altre spezie, che viene utilizzato precotto ed mangiato cos\u00ec com'\u00e8 oppur utilizzato come ripieno di una torta di pasta frolla.\nArte pubblica.\nDal 2017 Stigliano ospita il festival di arte pubblica \"\"Appartengo\".\" L'evento nato per promuovere il territorio attraverso l'arte urbana attualmente \u00e8 uno dei pi\u00f9 importanti festival di Italia. Nel corso degli anni sono stati realizzati innumerevoli pitture murali da artisti di fama internazionale. L'evento mira a creare una nuova offerta turistica e ad elevare il territorio intero attraverso il dialogo con l'arte contemporanea. Attualmente sono attivi percorsi turistici mirati finalizzati alla fruizione delle varie opere.\nEconomia.\nSin dagli anni 1990, Stigliano si dedica alla produzione del pistacchio, una delle pi\u00f9 grandi d'Europa.\nTra le attivit\u00e0 pi\u00f9 tradizionali vi sono quelle artigianali, legate alla cultura contadina e pastorale. Queste attivit\u00e0 si distinguono per la lavorazione del legno finalizzata sia alla produzione di mobili sia di oggetti casalinghi, oltrech\u00e9 per la lavorazione dei metalli indirizzata alla realizzazione di campanacci per le mucche.\nSport.\nNel comune ha sede la societ\u00e0 di calcio A.S.D. Stigliano che ha disputato campionati dilettantistici regionali. La squadra femminile del Real Stigliano calcio a 5 ha militato nel campionato di serie A 2015-2016."}
{"id": "733584", "revid": "1745361", "url": "https://it.wikipedia.org/wiki?curid=733584", "title": "Anticipazione", "text": ""}
{"id": "733586", "revid": "6923", "url": "https://it.wikipedia.org/wiki?curid=733586", "title": "Futsal Cornedo", "text": "L'Associazione Sportiva Dilettantistica Futsal Cornedo \u00e8 una squadra italiana di calcio a 5 con sede a Cornedo Vicentino.\nStoria.\nLe origini e i campionati nazionali.\nFondata nel 1986 con il nome di Societ\u00e0 Sportiva Cornedo Sport, nei primi anni di vita la squadra \u00e8 stata allenata nel Campionato Regionale di Serie C dallo stesso presidente Emanuele Gonzato.\nNella stagione 1995/96 il Cornedo retrocede in serie C2 ma gi\u00e0 la stagione successiva risale di categoria e vi rimane fino alla stagione 2001/02 quando viene ripescato in serie B nazionale. Il Cornedo Sport cambia quindi denominazione, divenendo Unichimica Cornedo alla guida dell'ex allenatore del Treviso Salvatore Ticli. La prima stagione in serie B si rivela alquanto faticosa e la societ\u00e0 riesce a salvarsi solamente ai play-out. Nella stagione 2003/04 la guida tecnica della squadra passa nelle mani di Salvatore Lang\u00e8 che porta la squadra ai play-off. Il ripescaggio permette al Cornedo di giocare la stagione successiva nella serie cadetta.\nCome Unichimica Cornedo, nella stagione 2004/05 ottiene il terzo posto in campionato, la semifinale play-off e la qualificazione per la \"final four\" di Coppa Italia. La successiva stagione, quella del 2005/2006, ingaggia un lungo duello per la vittoria nel girone A con il Cesena, ma sono proprio i romagnoli a vincere il campionato, relegando i vicentini ad una nuova e sfortunata tornata di play-off. La stagione 2006/07, la prima in serie A2 senza lo storico capitano Stefano Frizziero, vede la squadra centrare una meritata salvezza con due giornate sulla fine della \"regular season\", al termine di un'annata travagliata. Al termine della stagione la decisione del presidente Emanuele Gonzato e dei suoi pi\u00f9 stretti collaboratori di concentrarsi anima e corpo sul settore femminile e su quello giovanile.\nLa seconda fondazione.\nNella stagione 2007-08 hanno partecipato ai rispettivi campionati di categoria la prima squadra femminile di Serie A, la juniores femminile, due squadre di allievi, gli esordienti, i pulcini, e i piccoli amici: in totale ben 7 squadre giovanili. Di pari passo a questo progetto \u00e8 nata lASD Gonzato Cornedo, del presidente Mauro Gonzato, che \u00e8 stata iscritta al campionato di Serie C2 al posto dell'ex Nogarole. Quest'ultima, nel suo primo anno di partecipazione al campionato regionale, ha lottato nelle prime posizioni ed ha chiuso al settimo posto con l'obiettivo di tentare la scalata alla Serie C1 nella stagione 2008-09: inoltre ha iscritto al campionato una squadra Allievi. Ha dato soddisfazioni la squadra femminile, che si \u00e8 salvata con quattro giornate d'anticipo sulla fine della \"regular season\". La stagione 2008-09 ha rappresentato un'annata da incorniciare, nella quale tutte le formazioni bluamaranto hanno giocato al vertice dei rispettivi campionati. La Serie A Femminile allenata da Roberto Quaranta, arrivata alla finale per il titolo regionale poi vinto e classificandosi al quinto post alle Final eight di Cercola con una sola sconfitta contro la squadra di casa poi laureatasi campione d'Italia e alla finale di Coppa Italia, la Serie C2, che dopo il secondo posto in campionato ha ottenuto la storica promozione in Serie C1 nei play off, gli Allievi (che hanno terminato al secondo posto la loro stagione) e gli Esordienti (vincitori del Campionato Primaverile e di quello Autunnale, oltre che del Torneo organizzato nella Festa Finale del Settore Giovanile e Scolastico), con un notevole incremento delle iscrizioni nelle categorie di base di Pulcini e Piccoli Amici. Nella stagione 2009/2010 la prima squadra, dopo un inizio difficile, ma con un girone di ritorno pressoch\u00e9 perfetto, si aggiudica un posto per i playoff promozione di serie C1, vincendo in finale con il Dibiesse Miane(TV), arrivando cos\u00ec anche alla Finale per un posto in serie B, perdendo contro il Bresso. Si aggiudica poi sul campo la Coppa Italia veneta ma poi viene tolta causa il problema di un tesseramento errato. La squadra juniores stravince il suo campionato vincendo tutte le partite dimostrando un ottimo gioco e mettendo in luce gli ottimi ragazzi del vivaio. La femminile si aggiudica il campionato e il conseguente accesso alla \"final eight\" e il diritto di disputare la finale di supercoppa regionale, poi vinta contro le Lupe. \u00c8 stata una cavalcata entusiasmante quella della stagione 2009-10 per il Gonzato Cornedo, che ha sfiorato la promozione in Serie B arrivando fino alla finalissima nazionale. Un percorso quasi perfetto che ha saputo coinvolgere quanto mai la citt\u00e0 e che ha regalato spettacolo ed emozioni vere al pubblico di fede bluamaranto.\nCon l'obiettivo di proseguire sulla strada tracciata \u00e8 stata allestita la squadra in vista del campionato 2010-11, il secondo consecutivo in Serie C1. A rinforzare la rosa giungono l'ex Marco Peron, Alberto Urbani, Matteo Campanaro e Federico Cracco. La societ\u00e0 assume la denominazione Real Cornedo C5.\nCome vice allenatore, al fianco del confermato mister Stefani, arriva da Verona Alessandro Donisi, con il compito di fare da collante tra la prima squadra e la Juniores, alcuni dei quali giovani vengono inseriti stabilmente in prima squadra.\nLa squadra arriva ad un passo dalla seconda finale consecutiva di Coppa, battuta solo ai rigori dal quotato Vicenza. La formazione femminile si aggiudica la Supercoppa Veneta.\nLa parentesi con l'Atletico Arzignano e la terza fondazione.\nNell'estate del 2012 si registra la fusione tra il Real Cornedo e l'Atletico Arzignano con la dichiarata volont\u00e0 di intraprendere un progetto mirato alla valorizzazione e allo sviluppo dei giovani della zona attraverso un percorso condiviso di crescita.\nIl neonato Atletico Arzignano Cornedo giocava le partite interne al PalaTezze di Arzignano e come colori sociali aveva adottato il rosso e il verde per rappresentare entrambe le societ\u00e0. Nella stagione 2012-13 la squadra disputa e vince da neopromossa il proprio girone di serie B, ma per ragioni organizzative non si iscrive al campionato di serie A2, terminando di fatto l'attivit\u00e0 sportiva. Il vuoto lasciato in citt\u00e0 dalla scomparsa della formazione \"verderossa\" \u00e8 colmato durante l'estate dalla nascita del Futsal Cornedo, che riprende la storica colorazione bluamaranto e avvia un progetto mirato alla valorizzazione dei ragazzi del settore giovanile. La societ\u00e0, nata grazie al cambio di denominazione di quello che \u00e8 stato in passato il \"Futsal Monte di Malo\" del presidente Mario Marchioro, presenta immediatamente domanda di ripescaggio al Comitato Regionale Veneto, venendo iscritta al campionato di serie C2 regionale. Al termine della stagione, la scelta di affrontare il campionato con una rosa giovanissima d\u00e0 i suoi risultati ed il Futsal Cornedo ottiene la promozione in serie C1 vincendo il proprio girone di serie C2; un successo contornato dai brillanti piazzamenti nei playoff della formazione Under21 e dalla promozione in \u00e9lite attraverso i playoff della formazione Juniores.\nStatistiche e record.\nSi riportano di seguito le partecipazioni ai campionati nazionali disputati dalla societ\u00e0."}
{"id": "733587", "revid": "287204", "url": "https://it.wikipedia.org/wiki?curid=733587", "title": "Canoa/kayak ai Giochi della XXVIII Olimpiade", "text": "Si sono svolte 16 gare di Canoa/kayak alle olimpiadi estive 2004: 12 in acque libere (9 gare maschili e 3 femminili) e 4 gare di slalom (3 maschili e 1 femminile). Le gare si sono tenute al Schinias Olympic Rowing and Canoeing Centre per gli eventi di canoa sprint, e al Olympic Canoe/Kayak Slalom Centre at the Helliniko Olympic Complex per le competizioni di canoa e kayak slalom."}
{"id": "733589", "revid": "1305772", "url": "https://it.wikipedia.org/wiki?curid=733589", "title": "Ugo il Nero di Borgogna", "text": "Origine.\nFiglio secondogenito del conte di Autun, conte di Auxerre, primo duca dei Burgundi prima col titolo di marchese e poi col titolo di duca di Borgogna ed infine conte di Troyes, Riccardo di Autun detto il Giustiziere (figlio di Bivin di Vienne, a sua volta genero di Bosone il Vecchio) e di Adelaide (?-dopo il 14 luglio 929) figlia del conte di Auxerre e di Borgogna, Corrado II detto il Giovane, della famiglia dei Welfen e di Waldrada.\nBiografia.\nGi\u00e0 con il padre in vita, Ugo governava le diocesi di Besan\u00e7on e di Lione e, gi\u00e0 prima del 914, era conte nei territori ad oriente della Saona, che poi faranno parte della Franca Contea.Ugo viene citato nel documento N\u00b0 223 del \"Recueil des Chartes de Cluny\", datato 920, inerente ad una donazione fatta da suo cugino, l'imperatore, Ludovico il Cieco, che lo definisce illustre conte e marchese , suo parente fedele (\"Hugo inclitus comes et marchio, nosterque fidelis et propinquus\").\nAlla morte del padre, nel 921, il fratello Rodolfo, che era subentrato al padre nel titolo di duca di Borgogna, lo conferm\u00f2.\nNel 923 il fratello, Rodolfo, venne eletto re di Francia e Ugo gli subentr\u00f2 nel titolo di duca di Borgogna.\nIn un documento del 18 gennaio 926, il N\u00b0 256 del \"Recueil des Chartes de Cluny\", in cui una certa Bertagia reclama, presso il re dei Franchi occidentali, suo fratello, Rodolfo, per un'eredit\u00e0 Ugo, ricordato come figlio di Riccardo, viene citato come testimone assieme al fratellastro, Gebuino.\nUgo (\"Huguone aliis quoque filiis meis\") assieme ai fratelli, Rodolfo (\"Rodulfo rex filio meo\") e Bosone (\"Bosone aliis quoque filiis meis\") vengono citati, come garanti, nel documento N\u00b0 379, datato 14 giugno 929, dei \"Recueil des Chartes de Cluny\", in cui la madre, la contessa Adelaide, sorella del re (di Borgogna Transgiurana) Rodolfo, vedova di Riccardo di Borgogna, fa dono di un monastero, con le sue dipendenze, all'abbazia di Cluny.\nNel 931, il fratello, Rodolfo, gli concesse la contea di M\u00e2con, tre anni dopo la morte del predecessore, il duca di Aquitania, Alfredo.Sempre in quell'anno, in un documento del 1\u00ba luglio, suo fratello Rodolfo, lo cita come ( \"Hugonis frater meus dulcissimus\").\nI suoi rapporti con il duca di Francia e conte di Parigi, Ugo il Grande, non furono mai buoni e Ugo il Nero, dopo la morte, nel gennaio del 936, del fratello Rodolfo, si dovette difendere da Ugo il Grande che, non solo non appoggi\u00f2 la sua candidatura a re dei Franchi occidentali, ma avrebbe anche voluto sottrargli parte dei feudi. Infatti, subito dopo l'elezione (19 giugno 936) a re di Francia di Luigi IV d'Oltremare, Ugo il Grande cerc\u00f2 di indurre il re, che era suo nipote, a contestare a Ugo il Nero, che aveva rifiutato di riconoscere re Luigi IV, il ducato di Borgogna, ed insieme marciarono su Langres e Auxerre, occupandole. Ugo il Nero dovette cedere a Ugo il Grande le contee di Langres, Troyes e Sens.\nIl 1\u00ba settembre 936, Ugo fece una donazione, per le anime dei suoi genitori, Riccardo e Adelaide.In quello stesso anno ricevette il titolo di conte di Provenza, che era un titolo puramente nominale in quanto la Provenza, dal 933 faceva parte del regno di Arles governato da Rodolfo II di Borgogna.\nNel 938, secondo lo storico francese, Christian Settipani Ugo riconobbe re dei Franchi occidentali Luigi IV, che nel frattempo aveva perso l'appoggio della nobilt\u00e0, che guidata da Ugo il Grande e dal cognato e contemporaneamente zio, Erberto II di Vermandois, attaccarono e assediarono Reims, che occuparono, nel 940, poi assediarono Laon ed infine, nelle Ardenne sconfissero Luigi IV, che dovette rifugiarsi, sino al 941, presso Ugo il Nero, nel ducato di Borgogna.\nNel 943, alla morte di Erberto II, Ugo il Nero rientr\u00f2 in possesso della contea di Troyes, ma Ugo il Grande ottenne da Luigi IV la signoria sull'intera Borgogna e Ugo il Nero divenne suo vassallo.\nIl rapporto di Ugo il Nero con Luigi IV rimase buono come dimostra il documento di donazione N\u00b0 688 dei \"Recueil des Chartes de Cluny\", datato 1\u00ba luglio 946, in cui Ugo il Nero, ricordato come duca dei burgundi, viene citato col duca dei franchi, Ugo il Grande (\"nostri principes, Hugo, videlicet dux Francorum, et alter Hugo dux scilicet Burgundionum\").\nSecondo il \"Chronicon Floriacensi\" mor\u00ec nel corso del 952; gli successe il cognato, marito della sorella Ermengarda, Gilberto di Ch\u00e2lon.\nDiscendenza.\nUgo ebbe una moglie i cui non si conoscono n\u00e9 il nome n\u00e9 gli ascendenti, da cui ebbe una figlia di cui non si conosce il nome."}
{"id": "733592", "revid": "287204", "url": "https://it.wikipedia.org/wiki?curid=733592", "title": "Pietas", "text": ""}
{"id": "733594", "revid": "1573940", "url": "https://it.wikipedia.org/wiki?curid=733594", "title": "Eudorcas rufifrons", "text": "La gazzella dalla fronte rossa (Eudorcas rufifrons ) \u00e8 una specie di gazzella ampiamente, ma irregolarmente, diffusa in Africa centrale, dal Senegal all'Etiopia nord-orientale. \u00c8 presente soprattutto nella regione del Sahel, una stretta fascia di terreno che attraversa l'Africa a sud del Sahara, dove preferisce le praterie aride, le savane alberate e le steppe arbustive. Abbastanza rara, ne rimangono solamente circa 25.000 esemplari.\nTassonomia.\nSe ne riconoscono quattro sottospecie:\nIn passato anche la gazzella di Mongalla (\"E. albonotata\") veniva considerata una sottospecie della gazzella dalla fronte rossa, con il nome scientifico \"E. r. albonotata\".\nDescrizione.\nLa gazzella dalla fronte rossa misura 105-120\u00a0cm di lunghezza e pesa 20-35\u00a0kg. Di taglia media (cranio di 17-22\u00a0cm), si tratta di una specie strettamente imparentata con la gazzella di Thomson. Ha corna sottili e non molto lunghe, simili nella forma a quelle della gazzella di Thomson, tranne che nella sottospecie di Heuglin (\"E. r. tilonura\", diffusa in Eritrea, Etiopia e Sudan), che ha corna incurvate all'indietro con punte uncinate rivolte all'interno. Le corna hanno sezione rotonda e possono essere lisce o anellate, con un massimo di 18 anelli. Il pelo \u00e8 di color sabbia od ocra pallido. Sui fianchi, pi\u00f9 chiari, \u00e8 presente una stretta banda, di 3-5\u00a0cm di spessore, bruna (in \"E. r. kanuri\") o nerastra; spesso, o sempre in \"E. r. tilonura\", sotto la banda scura, al margine del ventre bianco, vi \u00e8 una striscia color fulvo. Di rado le natiche sono sottilmente bordate di scuro. La fronte e la linea del muso sono rossastre, ma la maschera facciale \u00e8 poco evidente e in \"E. r. tilonura\" vi \u00e8 quasi solo un anello chiaro intorno agli occhi; la macchia scura sul naso \u00e8 poco evidente, come la striscia bruna fra l'occhio e il naso. A volte non ha ciuffi di pelo sulle ghiandole metacarpali.\nDistribuzione e habitat.\nLa gazzella dalla fronte rossa \u00e8 diffusa in tutta la fascia di praterie aride e boscaglie cha si estende dalla Mauritania e dal Senegal settentrionale alla riva occidentale del Nilo, in Sudan; una sua sottospecie, la gazzella di Heuglin (\"E. r. tilonura\"), vive a est del Nilo, tra le colline meridionali del Sudan, presso le coste del Mar Rosso, e le pendici meridionali dell'Acrocoro Etiopico, in Eritrea occidentale ed Etiopia nord-occidentale. \u00c8 probabilmente scomparsa dal Ghana.\nPredilige savane erbose o steppe e savane aride con radi boschi di acacie spinose, ma si incontra anche in zone sabbiose con valli erbose fra le dune.\nBiologia.\nDurante il periodo degli accoppiamenti \u00e8 territoriale; il maschio raccoglie un harem di 6-12 femmine con i piccoli, ma a volte vive in coppie. Si nutre di erbe e di foglie; per raggiungere i germogli si alza sulle zampe posteriori. Migra a nord nella stagione delle piogge e a sud nella stagione arida. La gestazione dura 184-189 giorni, dopo i quali nasce sempre un unico piccolo. Le nascite sono concentrate in primavera e autunno."}
{"id": "733597", "revid": "21880", "url": "https://it.wikipedia.org/wiki?curid=733597", "title": "Butyrospermum parkii", "text": ""}
{"id": "733598", "revid": "33689", "url": "https://it.wikipedia.org/wiki?curid=733598", "title": "Aminet", "text": "Aminet \u00e8 la pi\u00f9 ampia raccolta di software disponibile per computer Amiga compatibili su vari mirror FTP in Internet.\nStoria.\nNata nel 1992 dagli sforzi del fondatore Urban M\u00fcller \u00e8 subito cresciuta a dismisura diventando tra l'altro per un paio di anni attorno all'anno 1996 la pi\u00f9 grande raccolta di software di altre piattaforme.\nDopo quell'anno \u00e8 cominciato il declino, toccando il culmine nel 2004 per il numero di upload minimo e per un serio problema al server centrale tanto che il progetto sembr\u00f2 destinato a finire, ma dall'anno successivo \nconobbe una ripresa stata e il traffico dopo otto anni ha finalmente invertito la tendenza ed \u00e8 tornato a salire; trend peraltro confermato nel 2006."}
{"id": "733602", "revid": "287204", "url": "https://it.wikipedia.org/wiki?curid=733602", "title": "Canottaggio ai Giochi della XXVIII Olimpiade", "text": "Le competizioni si sono svolte al Schinias Olympic Rowing and Canoeing Centre dal 14 al 22 agosto 2004."}
{"id": "733610", "revid": "1318658", "url": "https://it.wikipedia.org/wiki?curid=733610", "title": "Renzo Vescovi", "text": "Ha rifondato il Teatro Tascabile di Bergamo nel 1972 e lo ha diretto per trentadue anni, fino all'anno della sua morte. \u00c8 stato maestro di attori, regista di tutti gli spettacoli del Tascabile tra il 1972 e il 2005, conoscitore del teatro classico indiano. In India, era considerato un interlocutore alla pari dai maestri delle forme classiche. Ha teorizzato e praticato tra i primi un ponte di lavoro tra attori di formazione occidentale e attori-danzatori degli stili classici asiatici.\nBiografia.\nRenzo Vescovi nasce a Mantova nel 1941. Compie i suoi studi a Milano, dove si laurea in lettere classiche nel 1965. Diventa lettore di italiano all'Universit\u00e0 di Clermont Ferrand, assistente di Mario Fubini presso l'Universit\u00e0 Statale di Milano, insegnante di lettere a Milano e a Bergamo.Tra il 1967 e il 1972 partecipa come attore e come regista dilettante agli spettacoli del Teatro Tascabile di Bergamo. All'inizio degli anni Settanta, entra in contatto con Eugenio Barba (di cui si considera discepolo) e Jerzy Grotowski. Nel 1972 rifonda il Teatro Tascabile, trasformandolo da gruppo amatoriale in teatro professionista: i nuovi attori, privi di esperienze precedenti, cominciano a lavorare seguendo le vie indicate dall'Odin Teatret e dal Teatr Laboratorium. Il Teatro Tascabile partecipa ai grandi incontri di Terzo Teatro o Teatro di Gruppo organizzati e diretti da Barba in diverse parti del mondo.Nel 1977 partecipa all'organizzazione del grande \u201cAtelier internazionale del teatro di Gruppo\u201d, diretto da Eugenio Barba e promosso dall'UNESCO, in collaborazione con L'Azienda Autonoma di Turismo di Bergamo, con 42 gruppi partecipanti provenienti da trenta paesi. A partire dal '77, Vescovi guida il Teatro Tascabile in un'esplorazione delle tecniche del lavoro di strada, di cui diventano specialisti (in particolare per l'uso dei trampoli) e innovatori. Nel 2004, per organizzare un grande evento all'aperto a Lecco intorno ai Promessi Sposi (il Corteo Manzoniano, che si ripeter\u00e0 anche l'anno successivo) Vescovi reinventa la tecnica drammaturgica dei pageant (carri o piccoli palcoscenici mobili) medioevali.Nel frattempo, nel 1977, Vescovi ha incontrato Aloka Panikar, una delle maggiori interpreti dello stile Orissi del teatro classico indiano. Da questo momento, gli attori del Teatro Tascabile iniziano un lento processo di apprendimento delle tecniche asiatiche, e di studio dei principi delle tecniche d'attore orientali. Inizia anche l'attivit\u00e0 di studioso e di organizzatore dei teatri classici indiani.Vescovi \u00e8 stato un esploratore di nuovi territori teatrali, in particolare per quel che riguarda i contatti e le possibili intersezioni tra teatri classici indiani e teatri d'avanguardia europei, sia dal punto di vista degli spettacoli che della formazione dell'attore. \u00c8 stato autore di numerosi saggi, raccolti dopo la sua morte nel volume Scritti dal Teatro Tascabile, curato da Mirella Schino (Bulzoni, 2007), nei quali ha esplorato problemi inerenti al teatro di strada, al teatro di gruppo, alla storia e alle pratiche dei teatri danza-classici indiani, alla formazione dell'attore.Oltre alla sua attivit\u00e0 di regista e pedagogo d'attori \u00e8 stato promotore di Festival, rassegne e manifestazioni. Fonda l'Accademia delle forme sceniche di Bergamo e, nel 1981 insieme al Guru Maya Dhar Raut della Bharatiya Kala Kendra di New Delhi fonda l'IXO (Istituto di Cultura Scenica Orientale), ente che promuove una serie di iniziative volte a diffondere la conoscenza del teatro, della musica e della danza della tradizione orientale. L'Istituto si avvale del contributo di un Comitato scientifico internazionale composto da artisti, studiosi e istituzioni di varie parti del mondo che garantiscono lo spessore culturale e artistico-spettacolare delle manifestazioni organizzate.Dopo la sua morte, nel 2005, i suoi attori hanno deciso di continuare l'attivit\u00e0 del Teatro Tascabile di Bergamo, senza sostituire il loro regista scomparso, ma elaborando un metodo originale di regia collettiva. Nel 2020, l\u2019antico refettorio dei Carmelitani presso l'ex Monastero del Carmine a Bergamo \u00e8 stato ribattezzato \"Teatro Renzo Vescovi\" dalla compagnia. Dal 1996 il TTB utilizzava lo spazio per le prove, gli spettacoli e le ospitalit\u00e0.\nSpettacoli.\nDal 1973 al 2005, anno della sua scomparsa, Renzo Vescovi come direttore del TTB ha prodotto 32 spettacoli presentati in 36 Paesi di 4 continenti.\nIl Fondo librario Renzo Vescovi.\nIl Fondo librario Renzo Vescovi raccoglie circa 1300 volumi dedicati al teatro, alla danza, alla cultura orientale e ai maestri del teatro occidentale del '900. Include inoltre una raccolta di video di performance teatrali e materiali di archivio sugli spettacoli della compagnia, appunti, note di regia e manoscritti. Il Fondo, donato nel 2012 dal Teatro Tascabile alla Facolt\u00e0 di Lettere dell'Universit\u00e0 di Bergamo che ne ha curato la catalogazione, \u00e8 custodito presso il Teatro Tascabile."}
{"id": "733616", "revid": "1305772", "url": "https://it.wikipedia.org/wiki?curid=733616", "title": "Rigenerazione", "text": ""}
{"id": "733617", "revid": "767487", "url": "https://it.wikipedia.org/wiki?curid=733617", "title": "Equitazione ai Giochi della XXVIII Olimpiade", "text": ""}
{"id": "733619", "revid": "47767", "url": "https://it.wikipedia.org/wiki?curid=733619", "title": "P\u00ebtr Il'i\u010d \u010caikovskij", "text": ""}
{"id": "733620", "revid": "767487", "url": "https://it.wikipedia.org/wiki?curid=733620", "title": "Judo ai Giochi della XXVIII Olimpiade", "text": ""}
{"id": "733623", "revid": "287204", "url": "https://it.wikipedia.org/wiki?curid=733623", "title": "Franco Scepi", "text": "Biografia.\nFranco Scepi, figlio d'arte, madre pittrice, padre con vena poetica, zia musicista.\nInventore polivalente, cos\u00ec definito da Gillo Dorfles, oppure \"danseur des images\", come lo chiam\u00f2 il produttore dei film di Luis Bu\u00f1uel, Serge Silberman. \nHa sperimentato tutti i media e tutti i linguaggi, dal teatro al cinema, dalla pubblicit\u00e0, alla pittura e molto ancora.\nArchitetto scenografo al Teatro alla Scala di Milano (allievo di Nicola Benois) e in televisione (\"L'amico del giaguaro\"). Regista di due film, \"Can Cannes\" e \"Packaging\", presentati alla Biennale di Venezia rispettivamente nel 1980 e 1982, ha realizzato cortometraggi, video musicali e spot pubblicitari. \nNei primi anni sessanta inizia a filmare e fotografare diversi eventi: segue gli interventi dei pompieri e crea documenti visivi che definisce \u201ceffetti fuoco\u201d, anticipando le correnti dell'arte concettuale.\nCon il Boom economico esplode il marketing e la pubblicit\u00e0. \nScepi non si lascia sfuggire l'occasione di frequentare i nuovi linguaggi, che possono raggiungere con immediatezza un grande numero di persone. \nQuando Andy Warhol rappresent\u00f2 le sue \"Campbell's Soup\", e i prodotti furono considerati segni d'arte contemporanea, Franco Scepi volle essere artista creatore di quei segni. Da allora ha lavorato per importanti aziende e prodotti: Cirio, Arrigoni, Ramazzotti, BIC, Deborah, Ovomaltina, San Pellegrino, Antonini, Castelli, Fiorucci, Autogril, Gaggia, GS, Euromercato. \nCon Lino Casa e Claudio De Micheli fonda a Milano nel 1967 l'agenzia CDS, dove nel 1977 entra come socio Gianni Sias, e nel 1977 \u00e8 cofondatore e promotore della casa di produzione Mercurio Cinematografica. Negli anni ottanta con il gruppo dei soci fonda le agenzie Eurocom e Azzurra. \nPer oltre 10 anni, erede di Fortunato Depero in casa Campari si \u00e8 occupato dell'immagine dei prodotti dell'azienda, creando, producendo e dirigendo personalmente anche gli spot televisivi.\nFrequentatore di Andy Warhol, ha definito il suo lavoro \"Over Ad'Art\" ed \u00e8 stato premiato nel 1987 a New York con l'Oscar per la pubblicit\u00e0. Tra gli eventi Over Ad'Art \u201cCaff\u00e8 ad Arte\u201d, creato e realizzato con Mario Schifano e con la partecipazione dell'attrice Brooke Shields.\n\"Over Ad'Art\" sintetizza una forma di espressione successiva alla Pop art. L'artista non utilizza pi\u00f9 le immagini create da altri, ma rielabora le immagini pubblicitarie da lui stesso prodotte in un'opera successiva recuperandone i segni estetici ed usufruendo dei materiali originali in suo possesso.\nHa inventato la prima auto elettrica d'artista, riproposta da un suo spot. Ha disegnato manifesti per registi internazionali tra i quali Brian De Palma, Rainer Werner Fassbinder e ha progettato, dal 1980, eventi per costruire l'immagine della citt\u00e0 di Milano: Panoramica dei film di Venezia, Carnevale Ambrosiano, Festa dei Navigli, Topix (video scultura in piazza Duomo).\nNel 1999 Michail Sergeevi\u010d Gorba\u010d\u00ebv ed i Nobel della Pace hanno sottoscritto l'immagine \"Man for Peace\", creata da Scepi nel 1977 per il manifesto del film \"L'uomo di marmo\" di Andrzej Wajda, ispirata da Karol Woitjla e definita simbolo anticipatore del crollo del muro di Berlino. Differenti copie del monumento, con il sostegno del Museo MAGI, sono state acquisite da citt\u00e0 e gallerie d'arte.\nCon il simbolo Scepi's Man for Peace sono stati premiati dai Nobel, personaggi dello spettacolo che si sono distintisi per il loro impegno etico, tra i quali Roberto Benigni nel 2002, Nazionale Cantanti nel 2003, Cat Stevens nel 2004, Bob Geldof, Dawn Engle e Ivan Suvanjieff nel 2005, Massimo Cacciari nel 2007, Claudio Baglioni nel 2008.\nFra le sue opere pi\u00f9 recenti, si segnala il grande monumento \u201cGoccia della Terra\u201d, esposto alla Fondazione Dino Zoli di Forl\u00ec. Il monumento, pensile, \u00e8 dedicato a tutte le madri della Terra, a partire da Jetsum Pema, sorella del Dalai Lama e Grande Madre del Tibet, alla quale Franco Scepi ha donato il progetto dell'opera."}
{"id": "733634", "revid": "729019", "url": "https://it.wikipedia.org/wiki?curid=733634", "title": "Stazione di Genova Voltri", "text": "La stazione di Genova Voltri \u00e8 una stazione ferroviaria di Genova, posta sulla linea Genova-Ventimiglia.\nStrutture e impianti.\nPur essendo situata all'estrema periferia occidentale del capoluogo ligure \u00e8 molto importante nel quadro del trasporto pubblico cittadino. \u00c8 infatti utilizzata come una delle due stazioni capolinea dei treni metropolitani che attraversano la citt\u00e0 (l'altro capolinea di tale servizio \u00e8 la stazione di Genova Nervi).\nDispone di due binari di transito, con relativi marciapiedi, posti sulla linea principale e, verso mare, di altri due binari tronchi utilizzati per il ricevimento e la partenza dei treni metropolitani. Inoltre in posizione decentrata verso levante vi \u00e8 un binario di precedenza, sprovvisto di marciapiede, di 460 metri di lunghezza.\nI due binari tronchi, utilizzati come capolinea, sono ci\u00f2 che resta della vecchia linea ferroviaria costiera a binario unico, abbandonata nel 1970, di cui rimane l'originario fabbricato viaggiatori, al quale \u00e8 stato affiancato un edificio costruito in occasione dell'apertura della nuova tratta a doppio binario da Voltri a Varazze e che ospita il Dirigente Movimento, la sala d'attesa e il bar-buffet.\nIl binario 2 tronco, quello pi\u00f9 a sud, non \u00e8 attualmente utilizzato, pur essendo dotato di tutti gli impianti necessari.\nRispetto al centro dell'abitato di Voltri, la stazione \u00e8 in posizione leggermente decentrata verso levante.\nI due binari di scorrimento erano collegati tra loro da un sovrappasso, il quale \u00e8 stato chiuso nell'agosto 2019 per problemi strutturali e demolito nel 2020.\nScalo ferroviario portuale.\nDalla stazione \u00e8 presente un collegamento con lo scalo merci del porto container PSA Genova Pra' (gi\u00e0 VTE), denominato Genova Pra' Mare.\n\u00c8 direttamente collegato verso ponente alla stazione di Voltri, e quindi alla linea per Savona, e verso levante sia alla linea principale per Genova Sampiedarena che alla linea di valico Genova - Ovada - Alessandria tramite una bretella interamente in galleria che sbuca in prossimit\u00e0 della stazione di Genova Borzoli.\nIl parco merci di Genova Pr\u00e0 Mare dispone di quattro binari. Nell'ambito dei lavori per il potenziamento del nodo ferroviario e del Terzo Valico, i binari sono stati portati a 6 (ma ne sono previsti 8), mentre il raccordo portuale, per anni rimasto a binario unico, \u00e8 ora dotato di due binari.\nMovimento.\nLa stazione \u00e8 servita dai treni regionali svolti da Trenitalia nell'ambito del contratto di servizio stipulato con la Regione Liguria, che hanno come stazioni di origine e destinazione Savona, Ventimiglia, Sestri Levante e La Spezia Centrale e fermano sui binari passanti, e dai treni metropolitani che compiono l'attraversamento urbano di Genova da Nervi a Voltri e sostano sui binari tronchi.\nServizi.\nLa stazione, che RFI classifica nella categoria \"silver\", dispone di:\nInterscambi.\nLa stazione \u00e8 servita dalle autolinee urbane ed extraurbane AMT"}
{"id": "733636", "revid": "287204", "url": "https://it.wikipedia.org/wiki?curid=733636", "title": "Yevlax", "text": "Yevlax (o Evlach) \u00e8 una citt\u00e0 dell'Azerbaigian di , costituente essa stessa un distretto.\nGeografia fisica.\nSi trova nella zona occidentale dell'Azerbaigian e sorge sulle rive del fiume Kura. \u00c8 circondata dal territorio dell'omonimo distretto rispetto al quale la citt\u00e0 \u00e8 comunque un'entit\u00e0 amministrativa distinta.\nStoria.\nSi trovava nello storico Governatorato di Elizavetpol' del distretto di D\u017eevan\u0161ar."}
{"id": "733637", "revid": "1543377", "url": "https://it.wikipedia.org/wiki?curid=733637", "title": "Nuoto ai Giochi della XXVIII Olimpiade", "text": "Il nuoto ai Giochi olimpici del 2004 di Atene fu rappresentato da 32 eventi, 16 femminili e 16 maschili."}
{"id": "733641", "revid": "767487", "url": "https://it.wikipedia.org/wiki?curid=733641", "title": "Pentathlon moderno ai Giochi della XXVIII Olimpiade", "text": ""}
{"id": "733647", "revid": "1318658", "url": "https://it.wikipedia.org/wiki?curid=733647", "title": "Marie d'Agoult", "text": "Biografia.\nFiglia dell'aristocratico francese emigrato Alexandre Victor Fran\u00e7ois de Flavigny (1770-1819) e di Maria Elisabeth Bethmann (1772-1847), Marie de Flavigny fu educata in un monastero in Francia. Spos\u00f2 il conte Charles Louis Constant d'Agoult (1790-1875) il 16 maggio 1827. Divorzi\u00f2 il 19 agosto 1835; avevano avuto due figlie: Louise (1828-1834) e Claire (1830-1912). Visse dal 1835 al 1839 con il compositore Franz Liszt da cui ebbe tre figli: Blandine (1835-1862), Daniel (1839-1859) e Cosima (1837-1930) la quale avrebbe sposato in seconde nozze Richard Wagner nel 1870.\nViaggi\u00f2 molto in compagnia di Liszt, in Svizzera e in Italia.\nLe sue prime storie, \"Herv\u00e9\", \"Julien\", \"Valentia\", \"N\u00e9lida\", furono pubblicate nel 1841-1846. A partire dal 1848, il suo salotto di Parigi divenne un importante centro di azione politica; lei stessa fu impegnata a propugnare un liberalismo umanitario e democratico, come testimoniato dalle \"Lettres r\u00e9publicaines\" (1848) e dalla sua opera pi\u00f9 nota, \"Histoire de la R\u00e9volution de 1848\" in due volumi (1851-1853), pubblicata con lo pseudonimo di Daniel Stern. Fu amica di Moses Hess e di Daniele Manin, fu ammiratrice di Giuseppe Mazzini (col quale fu in corrispondenza) e di Cavour.\nNell'ultimo periodo della sua vita effettu\u00f2 nuovi lunghi viaggi in Italia e scrisse una delle sue opere pi\u00f9 famose: \"Dante et Goethe\", dialoghi pubblicati prima a puntate sulla \"Revue germanique et fran\u00e7aise\" nel 1864 e poi in volume nel 1866.\nLe sue altre opere comprendono le \"Esquisses morales\" (1849), \"Trois journ\u00e9es de la vie de Marie Stuart\" (1856), \"Florence et Turin\" (1862), \"Histoire des commencements de la r\u00e9publique aux Pays-Bas\" (1872) e \"Mes souvenirs\" pubblicati postumi (1877). \u00c8 anche autrice di un volume di \"M\u00e9moires\" (1927).\nLa sua corrispondenza con Mazzini \u00e8 stata pubblicata nei volumi \"Lettres de J. Mazzini \u00e0 D. Stern\" (1874) e \"Lettere della Contessa d'Agoult a G. Mazzini\" (1927).\nAlla sua morte \u00e8 stata seppellita nella sezione 54 del cimitero di P\u00e8re-Lachaise."}
{"id": "733650", "revid": "78273", "url": "https://it.wikipedia.org/wiki?curid=733650", "title": "X-files", "text": ""}
{"id": "733651", "revid": "228587", "url": "https://it.wikipedia.org/wiki?curid=733651", "title": "Pugilato ai Giochi della XXVIII Olimpiade", "text": "Gli incontri di pugilato ai Giochi della XXVIII Olimpiade si sono disputati dal 14 al 29 agosto 2004 alla Peristeri Olympic Boxing Hall di Atene.\nLa competizione ha visto il dominio dei pugili Cuba, capaci di andare a medaglia in 8 classi sulle 11 previste. In totale hanno partecipato 280 pugili da 72 paesi."}
{"id": "733660", "revid": "110157", "url": "https://it.wikipedia.org/wiki?curid=733660", "title": "Arrondissement di Waremme", "text": "L'arrondissement di Waremme (in francese \"Arrondissement de Waremme\", in olandese \"Arrondissement Borgworm\") \u00e8 una suddivisione amministrativa belga, situata nella provincia di Liegi e nella regione della Vallonia.\nComposizione.\nL'arrondissement di Waremme raggruppa 14 comuni:\nSociet\u00e0.\nEvoluzione demografica.\n\"Abitanti censiti\""}
{"id": "733661", "revid": "1226", "url": "https://it.wikipedia.org/wiki?curid=733661", "title": "Franco Lechner", "text": ""}
{"id": "733663", "revid": "767487", "url": "https://it.wikipedia.org/wiki?curid=733663", "title": "Nel tempo e oltre, cantando", "text": "Nel tempo e oltre, cantando \u00e8 un disco del gruppo rock dei Gang e del gruppo di ricerca e canto popolare La Macina, gruppo storico marchigiano di Gastone Pietrucci, in cui vengono rielaborati i rispettivi repertori."}
{"id": "733666", "revid": "767487", "url": "https://it.wikipedia.org/wiki?curid=733666", "title": "Natale in India", "text": "Natale in India \u00e8 un film italiano del 2003 diretto da Neri Parenti.\nTrama.\nRoma, 9 luglio 1987. Il giudice Enrico Paci, un milanese animalista convinto ed appassionato di buddhismo, incontra per caso in ascensore Fabio De Tassis, un rozzo romano in una clinica per assistere alla nascita dei loro due figli. Sedici anni dopo, i due figli si presentano di carattere opposto a quelli dei loro padri: Nelson, figlio di Fabio, \u00e8 buddhista ed \u00e8 contro la violenza sugli animali come Enrico, mentre Costantino, figlio del giudice Paci, \u00e8 un ragazzo volgare e indifferente alle regole proprio come Fabio.\nI due acrobati da circo Max e Bruno intanto uccidono involontariamente un domatore di tigri mentre quest'ultimo aveva messo la testa nelle fauci del felino. Degradati da Moira Orfei a spalare lo sterco degli animali, i due vengono a contatto con un rubino prezioso, che secondo i giornali sarebbe stato rubato dal domatore stesso ad un Maharaja in visita in Italia. I due si mettono quindi alla ricerca di un ricettatore per intascare i soldi sulla vendita del gioiello.\nGennaro \u00e8 un avvocato al servizio di Fabio; incolpato di tutti i traffici illeciti del suo capo, deve risponderne al giudice in tribunale, ovvero proprio Enrico Paci. Per evitare la galera, Fabio chiede a Giovanna Bertocchi, fidanzata di Gennaro, di fingersi sua moglie per incastrare il giudice. Quest'ultimo e Giovanna si trovano insieme in una sauna, Giovanna finge di svenire ed il giudice la aiuta a riprendersi proprio mentre Fabio entra all'improvviso, riuscendo cos\u00ec ad evitare l'arresto facendo sembrare Enrico un maniaco che ci sta provando con sua moglie.\nNel frattempo a Roma il trasgressivo rapper Vomito sta tenendo un grande concerto, ma rimane ustionato al fondoschiena. Un giorno Enrico, desideroso di vedere l'India, organizza un viaggio per lui e suo figlio. Anche Fabio \u00e8 in partenza per l'India con il figlio e Silvia, sua moglie. Gennaro, che aveva accompagnato Fabio e la sua famiglia all'aeroporto, viene a sapere, dallo stesso Enrico, che lui e suo figlio sono diretti in India. Spaventato dal fatto che Enrico possa incontrare Fabio con la vera moglie, e quindi scoprire l'inganno della sauna, cerca in tutti i modi di avvertire Fabio prima che parta, ma senza riuscirci.\nNel frattempo anche Max e Bruno decidono di andare in India per inseguire Enrico, in possesso del rubino caduto di mano ai due e finito nel marsupio del magistrato. Anche Vomito decide di fare un clip trasgressivo proprio in India: a causa di un diverbio ai danni fisici di una mucca, viene arrestato dalle autorit\u00e0 locali. Fabio, incontrato il giudice per caso, per evitare che scopra l'inganno della sauna, continua a fingere di essere sposato con la fidanzata di Gennaro e, per non essere scoperto, cerca di fare amicizia col giudice e tenergli nascosta cos\u00ec la verit\u00e0.\nFabio e Enrico si perdono insieme nella giungla e vengono trovati da un Maharaja e scortati dalla sua scorta, che si scopre essere a caccia di una tigre. Riuscendo a seminare il nemico per\u00f2, il giudice ha a che fare con una tigre in calore che viola la sua verginit\u00e0. Tony, manager di Vomito, preoccupato per il videoclip rimandato a causa dell'arresto della sua star, trova per caso il sosia perfetto di Vomito, ovvero Yoghi, un tossico bizzarro. Ma i guai per il trasgressivo rapper non sono finiti: cercando di far arrivare campo alla rete del suo cellulare, l'uomo viene accidentalmente rinchiuso in un monastero shaolin e dovr\u00e0 starci per sette anni.\nNel frattempo Enrico scopre l'inganno di Fabio quando Silvia, all'oscuro di essere la finta moglie di Gennaro, afferma al giudice di essere sposata con Fabio. Il giudice cos\u00ec condanna il signor De Tassis alla galera per averlo raggirato. Max e Bruno, in possesso di nuovo del rubino preso al magistrato, per caso perdono il gioiello e lo riprendono quando trovano il vero proprietario, il Maharaj\u00e0 rapinato tempo fa, che li condanna a morte per furto. Durante il processo, Bruno riesce a far capire all'uomo che senza di loro non sarebbe mai tornato in possesso del rubino: invece di essere giustiziati, vengono solamente privati di una parte del loro corpo facendo scegliere il pezzo da tagliare alla ruota della fortuna. Alla fine Paci e De Tassis iniziano a sospettare che i loro figli potrebbero essere stati scambiati alla nascita e tramite un test del DNA cercano di venirne a capo. Fabio riesce a sbirciare nel computer dell'infermiera l'esito del test e scopre che i due figli non furono scambiati alla nascita.\nTutto si risolve quindi per il meglio: Yoghi diventa il nuovo Vomito non pi\u00f9 rapper volgare, ma tossico; Giovanna perde di nuovo il provino e viene ingaggiato il fidanzato Gennaro come sostituto nell'interpretare una parte in \"Adamo ed Eva\"; Max e Bruno vengono riassunti come acrobati nel circo, mutilati rispettivamente del pene e del braccio sinistro.\nIncassi.\nIl film \u00e8 stato un successo al botteghino del Natale 2003; nonostante questo, per\u00f2, non riusc\u00ec a incassare pi\u00f9 del film concorrente dello stesso periodo, \"Il paradiso all'improvviso\" di Leonardo Pieraccioni. L'incasso totale \u00e8 stato comunque di ben 19 189 341 \u20ac: si tratta del 5\u00ba maggior successo in quella stagione.\nDistribuzione.\nIl film \u00e8 uscito nelle sale Italiane il 19 dicembre 2003."}
{"id": "733667", "revid": "5935142", "url": "https://it.wikipedia.org/wiki?curid=733667", "title": "Milla Jovovic", "text": ""}
{"id": "733669", "revid": "1983214", "url": "https://it.wikipedia.org/wiki?curid=733669", "title": "Ba ba ti ki di do", "text": "Ba Ba Ti Ki Di Do \u00e8 un EP del gruppo islandese Sigur R\u00f3s uscito nel 2004 per la Geffen, storica etichetta discografica che ha diffuso, tra gli altri, dischi di Nirvana e Guns N' Roses. Le tre tracce del disco sono in realt\u00e0 un'unica canzone divisa in tre parti. Questo lavoro ambient di 20 minuti \u00e8 stato composto per il primo tempo di \"Split Sides\", spettacolo di ballo di Merce Cunningham andato in scena il 14 ottobre 2003 alla Brooklyn Academy of Music.\nLa voce di Cunningham, insieme a pezzi dello spettacolo, pu\u00f2 essere ascoltata nella terza traccia, \"Di Do\"."}
{"id": "733670", "revid": "180559", "url": "https://it.wikipedia.org/wiki?curid=733670", "title": "Famiglia di lanciatori Saturn", "text": "La famiglia di razzi Saturn fu sviluppata per lanciare carichi pesanti nell'orbita terrestre ed oltre. Essi furono adottati come lanciatori per il programma Apollo. I due pi\u00f9 importanti membri di questa famiglia furono il Saturn IB ed il Saturn V.\nPrimi sviluppi.\nIl progetto originale del Saturn fu creato a partire da un'idea sviluppata da Wernher von Braun nel 1957. Il razzo aveva una forte \nsomiglianza con il tedesco aggregate series A9-A12 (che non fu comunque mai realizzato). Egli sottopose una proposta al Dipartimento della Difesa degli Stati Uniti, descrivendo la necessit\u00e0 di sviluppare un propulsore pesante con una spinta di circa 6,7 MN (670 tonnellate, o 1,5 milioni di lbf). Un tale propulsore sarebbe stato capace di piazzare un carico utile di 10-20 t nell'orbita terrestre o di 3-6 t in qualsiasi altro posto nel sistema solare. L'anno seguente l'Advanced Research Projects Agency approv\u00f2 un programma di ricerca e sviluppo per un razzo designato Juno V (come una continuazione delle serie di razzi Juno I e Juno II, le varianti per il lancio di satelliti dei razzi militari Jupiter-C e Jupiter IRBM).\nFurono presi in considerazione due diversi approcci al problema: il primo prevedeva l'utilizzo di pi\u00f9 motori per raggiungere la spinta di 6,7 MN, il secondo di usare un singolo motore di potenza molto maggiore di quelli concepiti sino a quel punto. Entrambe le possibilit\u00e0 furono investigate dalla squadra di von Braun.\nSi sugger\u00ec che la via pi\u00f9 pratica per costruire un razzo a pi\u00f9 motori fosse di racchiudere insieme gli stadi del razzo esistenti, una strategia che gli scettici soprannominarono \"Cluster's Last Stand\" ma che rapidamente si dimostr\u00f2 realizzabile con la costruzione di uno stadio di prova non volante. Von Braun propose un progetto dove otto stadi di missili Redstone sarebbero stati raggruppati attorno ad un singolo stadio di un Jupiter. Ciascuno di questi nove singoli razzi sarebbe stato riempito con un motore derivato dall'S-3D gi\u00e0 usato sui missili Thor e Jupiter. Rocketdyne, il produttore dell'S-3D, ricevette un contratto per potenziare il motore da 670 a 840\u00a0kN di spinta. Il motore risultante venne designato come H-1.\nAllo stesso tempo, Rocketdyne progett\u00f2 un motore che da solo avrebbe sviluppato la potenza dei motori H-1 raggruppati designandolo come F-1.\nNel 1959 Von Braun sugger\u00ec che il nome del razzo avrebbe dovuto essere cambiato in Saturn, un passo oltre Jupiter (Jupiter e Saturn sono i corrispettivi inglesi per Giove e Saturno rispettivamente il quinto ed il sesto pianeta dal Sole), e l'Advanced Research Projects Agency approv\u00f2 tale cambiamento. Allo stesso tempo i militari decisero di non avere una necessit\u00e0 immediata di un razzo per lanci cos\u00ec pesanti e girarono il progetto alla neonata NASA. La NASA a quel tempo stava gi\u00e0 lavorando al progetto di un proprio razzo di grosse dimensioni, il Nova, ma decise di tenere seriamente in considerazione il lavoro di Von Braun. Nel frattempo la squadra di Von Braun si concentr\u00f2 sullo sviluppo degli stadi successivi del razzo.\nSilverstein Committee.\nUna commissione del governo, la \"Saturn Vehicle Evaluation Committee\" (meglio conosciuta come Silverstein Committee), fu formata per suggerire la direzione specifica che la NASA avrebbe dovuto seguire con il programma. La commissione sugger\u00ec lo sviluppo di un nuovo stadio superiore, alimentato ad idrogeno, per il Saturn e descrisse otto differenti configurazioni per razzi pesanti che spaziavano da soluzioni a basso rischio, che facevano largo uso della tecnologia gi\u00e0 esistente, a progetti che si basavano su componenti che ancora non erano stati sviluppati, incluso la proposta del nuovo stadio superiore. Le configurazioni erano:\nI contratti per lo sviluppo di un nuovo motore ad idrogeno furono dati a Rocketdyne nel 1960 e per lo sviluppo dello stadio S-IV alla Douglas nello stesso anno.\nProgramma Apollo.\nLa sfida che il presidente John Fitzgerald Kennedy lanci\u00f2 alla NASA nel maggio 1961 di mandare un astronauta sulla Luna entro la fine del decennio rese nuovamente urgente il programma Saturn. Quell'anno vide una nuova moltitudine di attivit\u00e0 mentre differenti vie per raggiungere la Luna venivano valutate.\nSia i razzi Nova che i Saturn furono valutati per la missione, entrambi avevano un simile progetto generale e usavano molti degli stessi componenti. Ad ogni modo si giudic\u00f2 che il Saturn sarebbe stato pi\u00f9 facile da mettere in produzione dato che gran parte delle componenti erano state deliberatamente progettate per essere trasportabili con un aereo. I razzi Nova avrebbero richiesto nuove fabbriche per tutti gli stadi principali e vi erano inoltre seri dubbi sulla possibilit\u00e0 di completarli in tempo. I Saturn necessitavano solo di una nuova fabbrica e furono scelti principalmente per questa ragione.\nIl Saturn C-5, (successivamente chiamato Saturn V), la pi\u00f9 potente delle configurazioni del Silverstein Committee, fu scelta come progetto pi\u00f9 adatto. A questo punto, comunque, tutti e tre gli stadi esistevano solo sulla carta, e ci si rese conto che l'attuale navicella lunare sarebbe stata sviluppata e pronta per i test molto prima del razzo. La NASA quindi decise di continuare anche lo sviluppo del C-1 (in seguito chiamato Saturn I) come lanciatore per i test poich\u00e9 il suo stadio pi\u00f9 basso era basato su tecnologie esistenti (i serbatoi dei razzi Redstone e Jupiter) e il suo stadio superiore era gi\u00e0 in fase di sviluppo.\nInfine, i membri della famiglia di razzi Saturn che arrivarono sulla rampa di lancio furono:"}
{"id": "733672", "revid": "2090591", "url": "https://it.wikipedia.org/wiki?curid=733672", "title": "Prototipazione rapida", "text": "La prototipazione rapida \u00e8 un insieme di tecniche industriali volte alla realizzazione fisica del prototipo, in tempi relativamente brevi, a partire da una definizione matematica tridimensionale dell'oggetto (CAD).\nDefinizione.\nI materiali e le tecniche con cui i prototipi si realizzano sono diversi e, ricorrendo a tecniche tradizionali, la loro costruzione \u00e8 affidata ad artigiani o modellisti. In questo caso ci troviamo di fronte a una difficolt\u00e0 incompatibile con le esigenze odierne della competizione globale: la diminuzione dei costi e dei tempi di realizzazione.\nMentre negli scenari competitivi \u00e8 ampiamente sopportabile un aumento dei costi di sviluppo, sicuramente non \u00e8 accettabile un ritardo per l'immissione sul mercato di un dato prodotto. Infatti un ritardo di pochi mesi pu\u00f2 causare una perdita sugli utili anche del 30%, mentre un aumento dei costi di sviluppo, anche del 50%, \u00e8 ampiamente sopportabile per le imprese.\nPer quanto premesso sono stati messi a punto processi con l'obiettivo di ridurre sia i costi di realizzazione che i tempi di costruzione del prototipo stesso; queste tecniche vengono definite \"rapid prototyping\" (abbreviata in RP) o \"prototipazione rapida\".\nLo sviluppo delle prime macchine RP \u00e8 dovuto a Charles W. Hull, che per primo realizz\u00f2 una macchina di tipo SLA-1 (\"StereoLitographic Apparatus\"). Successivamente gli studi sono avanzati cos\u00ec da giungere a generazioni successive della SLA e messa a punto di tecnologie differenti quali LOM (\"Laminated Object Manufactoring\"), SLS (\"Selective Laser Sintering\"), FDM (\"Fused Deposition Modeling\"), LENS (\"Laser engineered net shaping\").\nAnche lo scenario d'impiego \u00e8 cambiato, poich\u00e9 lo sviluppo di queste macchine non \u00e8 pi\u00f9 affidato alla collaborazione con grosse aziende o centri di ricerca, ma soprattutto grazie alla diffusione nelle piccole e medie imprese, imputabile alla sensibile diminuzione dei costi di queste tecnologie.\nLa prototipazione rapida si differenzia dalle tecniche tradizionali di lavorazioni meccaniche perch\u00e9 mentre queste ultime operano per asportazione di materiale, ossia ottengono la forma voluta da un blocco all'interno della quale essa gi\u00e0 esiste, le tecniche RP operano su una base concettuale inversa, ossia per addizione di materiale, con la possibilit\u00e0 di ottenere forme anche molto complesse, impossibili da realizzare con le lavorazioni tradizionali, semplicemente aggiungendo materiale strato per strato. Si parla, infatti, di \"layered manufacturing\" (fabbricazione stratificata).\nClassificazione delle tecniche RP.\nLa prototipazione rapida \u00e8 una tecnica piuttosto recente, ma anche se giovane si pu\u00f2 tranquillamente affermare che i materiali e le macchine evolvono continuamente. \nOgni casa costruttrice ha sviluppato e continua a sviluppare una propria tecnica con l'impiego di materiali molto differenti tra loro. Infatti la classificazione principale delle tecniche RP \u00e8 sulla natura dei materiali impiegati, principalmente sul diverso stato dei materiali impiegati, in particolare polveri, liquidi, solidi. Oggi l'impiego di polveri sta assumendo sempre maggiore importanza, poich\u00e9 teoricamente la macchina pu\u00f2 rimanere la stessa e, cambiando il tipo di polvere, si possono ottenere oggetti con caratteristiche differenti, sia estetiche sia meccaniche.\nOltre alle polveri, che possono essere a un componente o due componenti per la presenza di un legante, ci sono tecniche che si basano su liquidi, costituiti sostanzialmente da resine che vengono fatte polimerizzare, e infine l'uso di materiali solidi quali fili o fogli speciali di carta.\nLe fasi della RP.\nLa prototipazione rapida si pu\u00f2 paragonare all'operazione di stampa di un testo, solo un po' pi\u00f9 complicata. In dettaglio le fasi che portano alla realizzazione del prototipo sono le seguenti:\nFase 1: Creazione del file STL.\n\u00c8 una fase preliminare alla prototipazione vera e propria e consiste nella generazione del file STL e nella sua verifica. Il file STL (\"Standard Triangulation Language To Layer\") \u00e8 uno standard grafico che descrive l'oggetto tramite una decomposizione in triangoli delle superfici che lo compongono. In pratica le superfici del pezzo vengono meshate ('\"mesh\" significa \"maglia\") con elementi triangolari. Approssimativamente il numero di questi triangoli \u00e8 tanto maggiore quanto meglio si vuole approssimare la superficie. Lo standard STL fu sviluppato inizialmente dalla \"3D Systems\" ed \u00e8 attualmente lo standard accettato da quasi tutti i sistemi di prototipazione rapida in commercio.\nLa fase di generazione del file STL si pu\u00f2 scomporre in due sotto-processi; in particolare la prima sotto-fase impegna l'intelletto del progettista e consiste nel realizzare il modello matematico, esclusivamente in ambiente CAD, partendo da due strade ben distinte e precisamente:\nLa prima delle due precedenti \u00e8 la strada che si percorre quando si realizza un prodotto che si ha gi\u00e0 in mente e che si vuole mettere nero su bianco, oppure si deve procedere alla modifica di un prodotto esistente di cui si ha gi\u00e0 il modello matematico. \nLa seconda strada \u00e8 indicata quando non si dispone o non esiste il modello matematico e si procede, mediante tecniche di ingegneria inversa (\"reverse engineering\"), ossia mediante appositi strumenti si scansiona la superficie dell'oggetto di cui si vuole il modello CAD. Questi restituiscono un certo numero di punti appartenenti alle superfici scansionate, punti che in gergo si individuano con il nome \"nuvola di punti\". La nuvola viene elaborata tramite CAD o software dedicati per ottenere il modello matematico tridimensionale.\nLa seconda sotto-fase della fase 1 consiste nel realizzare il file di estensione .STL (\"Standard Triangulation Language\") mediante apposite \"utility\" di esportazione o direttamente dal CAD qualora questa \"utility\" sia integrata oppure si deve prima salvare in un formato intermedio (Iges, Acis-Sat) e poi con software dedicato realizzare l'STL. Bisogna fare attenzione a non effettuare troppi passaggi prima di arrivare all'STL per evitare un deterioramento eccessivo della matematica del modello.\nFase 2: Gestione del file STL.\nUna volta generato il file STL si deve verificare che sia esente da errori. Il controllo si fa attraverso software dedicati, commerciali come il \"Magics RP\" della \"Materialise\" o open source mediante i quali oltre a individuare e correggere gli errori presenti, si possono progettare i supporti per le parti a sbalzo, orientare gli oggetti (operazione che pu\u00f2 influenzare fortemente il risultato finale), modificarli ed eseguire lo \"slicing\", cio\u00e8 generare le \"fette\" che sovrapposte le une alle altre daranno vita al solido finale. Lo \"slicing\" \u00e8 un'operazione critica perch\u00e9 determina le caratteristiche superficiali dell'oggetto finito. Questa operazione pu\u00f2 essere di tipo uniforme oppure adattativo quando lo spessore delle \"slice\" (letteralmente: fette) \u00e8 variabile e lo si sceglie in funzione della curvatura della superficie al fine di adattare meglio la geometria finale, riducendo l'effetto \"staircase\" (le superfici inclinate sono approssimate da scalini). Una descrizione pi\u00f9 specifica sar\u00e0 descritta pi\u00f9 avanti.\nFase 3: Costruzione del prototipo \"Layer by Layer\".\nConsiste nell'inviare alla macchina il file STL o le \"slice\", a seconda del modello di prototipatrice, e procedere con la deposizione del materiale strato per strato fino ad arrivare all'oggetto finale. Questa fase pu\u00f2 durare alcune ore in funzione delle dimensioni dell'oggetto in particolare dell'altezza, pertanto un'accurata scelta dell'orientazione \u00e8 importante sia per la finitura superficiale sia per ridurre i tempi macchina.\nFase 4: Post trattamenti.\nSono operazioni manuali il cui scopo \u00e8 togliere l'oggetto stampato dalla macchina e liberarlo dal supporto o dal materiale in eccesso ed eventualmente operare ulteriori finiture. Queste possono essere semplici, nel caso in cui si tratta di rimuovere il prototipo dalle polveri in eccesso, o leggermente pi\u00f9 complicate, come nel caso della tecnica \"PolyJET\", dove si ricorre a un'idropulitrice che rimuove il liquido di supporto. In altri casi si pu\u00f2 procedere a un miglioramento delle superfici ricorrendo a trattamenti superficiali quali l'impiego di carta abrasiva o verniciatura.\nProblemi della RP.\nCome ogni attivit\u00e0 anche la RP \u00e8 soggetta ad alcuni problemi che influenzano il risultato finale, pertanto un'attenta analisi preliminare e una corretta applicazione delle metodologie derivanti da queste analisi aiuta a diminuire di molto gli inconvenienti che potrebbero verificarsi.\nProblemi di generazione del STL.\nIl primo problema che interviene \u00e8 quello legato alla generazione del file STL, dato che un eccesso di errori presenti in esso pu\u00f2 deteriorare a tal punto la rappresentazione dell'oggetto che il risultato finale \u00e8 tale da non consentire l'utilizzo del prototipo. Gli errori pi\u00f9 comuni e le cause che li generano sono:\nProblemi di \"slicing\".\nLo \"slicing\", come gi\u00e0 ribadito, \u00e8 la suddivisione del modello matematico, ossia il file STL che gi\u00e0 risulta in parte degradato dalla conversione dal formato proprio del CAD all'STL, in \"fette\" orientate orizzontalmente rispetto alla disposizione che si \u00e8 fatta dell'oggetto all'interno del volume di lavoro nella macchina. Data la particolare metodologia di lavorazione, la superficie finale del pezzo presenter\u00e0 un aspetto a gradini. \u00c8 evidente che a differenti spessori delle \"slice\" corrisponderanno differenti risultati finali, in particolare per le superfici curve. L'ideale sarebbe di disporre spessori infinitesimali e macchine capaci di stampare tali \"slice\" in modo velocissimo.\nPer macchine a spessore di \"slice\" costante, dette \"slice\" uniformi, il problema non si pone pi\u00f9 di tanto dato che il campo d'intervento dell'operatore \u00e8 relegato alla sola scelta dell'orientazione del pezzo sulla tavola di lavoro. Discorso differente nel caso di sistemi a \"slice\" adattative; infatti, appositi software si occupano di modulare l'altezza delle \"slice\" in base alla curvatura del pezzo, per cui si avranno \"slice\" pi\u00f9 spesse di fronte a superfici a grande raggio di curvatura e pi\u00f9 sottili nelle zone con un raggio di curvatura inferiore. \nIl risultato finale \u00e8 quello di avere una superficie a gradini, effetto denominato \"staircase\" (letteralmente: scalinata, gradinata).\nProblemi di contenimento.\nUn altro importante inconveniente cui si pu\u00f2 incorrere \u00e8 il fatto che il prototipo pu\u00f2 contenere o meno la superficie nominale.\nSe il profilo nominale si trova all'interno del prototipo, con una successiva figura di finitura, nel caso non siano rispettate le tolleranze indicate, il prototipo pu\u00f2 essere accettato. Se il profilo nominale \u00e8 all'esterno del profilo, se le tolleranze lo permettono, il prototipo pu\u00f2 essere considerato buono.\nProblemi d'interfacciamento.\nSono i problemi che si riscontrano durante il passaggio dati dal CAD alla macchina. C'\u00e8 da dire che oggi i pi\u00f9 diffusi CAD hanno integrati moduli di esportazione, per cui sono alquanto ridotti anche se in alcune occasioni possono riscontrarsi.\nOttimizzazione della fase di stampa.\nLa scelta di un'orientazione piuttosto che un'altra permette di avere risultati differenti. Ottimizzare la fase di stampa consiste nello scegliere la corretta orientazione per tutti i corpi messi sulla tavola di lavoro; infatti, quando si tratta di disporre un solo pezzo questa risulta abbastanza facile, poich\u00e9 si deve tenere conto di ci\u00f2 che pu\u00f2 succedere al singolo pezzo.\nCambiare l'angolo che una superficie forma con la base di lavoro aumenta o diminuisce la rugosit\u00e0 a causa dell'aumentare dell'effetto \"staircase\".\nQuando invece si devono disporre pi\u00f9 pezzi, oltre a tenere sotto controllo quanto appena esposto, si deve cercare di ridurre il pi\u00f9 possibile il tempo di lavorazione.\nI tempi di lavorazione si riducono in modo diverso a seconda della macchina impiegata. Una disposizione con i pezzi lungo l'asse y, ha un tempo di costruzione molto superiore a quello per realizzare gli stessi pezzi disposti lungo l'asse x della macchina.\nLe linee guida che si possono delineare per la disposizione dei pezzi sono le seguenti:\nLe tecniche RP.\nDalla prima prototipatrice di Charles W. Hull basata sulla tecnica SLA-1 si sono sviluppate molte altre tecniche la cui differenza sostanziale consiste nell'avere oggetti con caratteristiche meccaniche che si avvicinano sempre pi\u00f9 alla produzione di serie.\n\"SLA (StereoLitographic Apparatus)\".\nLa stereolitografia \u00e8 stata la prima tecnica messa a punto. Si basa sulla polimerizzazione di un liquido per effetto di un laser. Nella prima fase si predispone il posizionamento finale del pezzo da realizzare su \"workstation\" ed eventualmente si generano i supporti. Successivamente il laser, focalizzato sul piano di lavoro mediante sistemi ottici, provvede a polimerizzare la prima sezione del prototipo. Successivamente il piano si abbassa e il procedimento prosegue con la polimerizzazione dello strato successivo.\nPer ridurre il tempo di costruzione il laser polimerizza solo i contorni esterni delle superfici e le collega con una struttura a nido d'ape per cui alla fine della costruzione il pezzo \u00e8 esposto a radiazione ultravioletta mediante apposite lampade per un tempo sufficiente alla completa polimerizzazione.\nModellazione a deposizione fusa (FDM).\nLa modellazione a deposizione fusa (\"Fused Deposition Modeling\", FDM o Fused Filament Fabrication, FFF) fa uso di fili di materiale termoplastico, deposto su un vassoio da una testina capace di muoversi lungo 3 assi x, y e z. Il processo \u00e8 tutto automatico, cos\u00ec come l'eventuale generazione dei supporti, spesso creati a nido d'ape per alleggerire la struttura. Alla fine della lavorazione il prototipo non richiede di ulteriori trattamenti fuorch\u00e9 l'eliminazione dei supporti ove non necessari.\nMaterial Jetting (MJ o MJP).\nQuesta tecnologia utilizza resine fotosensibili (simili a quelle usate nella tecnologia SLA), che vengono depositate sotto forma di minuscole gocce da una testina simile a quelle delle classiche stampanti a getto d'inchiostro, che dopo ogni strato vengono polimerizzate mediante l'applicazione di raggi UV tramite una sorgente presente sulla testa di stampa. I materiali hanno caratteristiche simili ai materiali da stereolitografia, anche se con questa tecnologia \u00e8 possibile realizzare stampe multicolor. Esistono specifici materiali composti da micro particelle metalliche, dopo la stampa avviene un processo di sinterizzazione in cui la resina evapora e le particelle metalliche vengono unite tra loro.\nLa tecnica \"PolyJET\".\nIl processo pratico si basa sulla deposizione di strati liquidi di fotopolimeri sensibili ai raggi ultra violetti e quasi in contemporanea due potenti lampade UV provvedono al loro indurimento. Pi\u00f9 precisamente una serie di pompe trasportano due resine, quella che serve per realizzare il modello e quella che serve come supporto, dalle cartucce ai serbatoi della testina. La testina provvede a deporre in modo appropriato le resine. In particolare la resina \"modello\" \u00e8 depositata dove c'\u00e8 il volume del prototipo, invece quella supporto si utilizza per riempire le cavit\u00e0 o per sorreggere pareti inclinate di un angolo maggiore di 88\u00b0 (gradi sessagesimali) con la linea dell'orizzonte (lato oggetto).\nDeposta la \"slice\", che presenta spessore di 16 \u03bcm, viene esposta a radiazione UV per mezzo delle lampade UV poste ai lati della testina e solidali con essa. A questo punto il piano si abbassa della quantit\u00e0 necessaria e il procedimento si ripete.\nQuesta tecnica ha la caratteristica di ottenere delle superfici la cui rugosit\u00e0 varia dai 2-3\u00a0\u00b5m ai circa 15\u00a0\u00b5m, con delle risoluzioni molto spinte.\n\"Multi Jet Modeling\" (MJM) / \"Multi Jet Printing\" (MJP).\nIl \"Multi Jet Modeling\" (MJM) \u00e8 il principio identico alla PolyJET, con deposizione di microgocce di resina polimerizzanti all'UV e conosciuto altres\u00ec con il nome di \"Multi Jet Printing\" (MJP). Si tratta di nomi di tecnologie coniate dalla varie case produttrici di stampanti e che variano di piccoli dettagli (come la disposizione delle lampade e le resine utilizzate). Nel caso della MJP, a differenza della Polijet, le pareti richiedono supporto in qualsiasi inclinazione.\n\"Drop on Demand\".\nQuesto metodo \u00e8 simile al precedente, il materiale del modello e quello del supporto sono depositati in sequenza e poi si passa alla \"slice\" successiva fino alla fine. Il post trattamento consiste nell'eliminare il materiale di supporto.\nBinder jetting (BJ).\nQuesta lavorazione \u00e8 simile alla SLS, ma le polveri (che possono essere: gesso, sabbia, metalli), anzich\u00e9 essere sinterizzate, vengono mantenute insieme da un legante (binder) spruzzato con una testina simile a quelle presenti nelle stampanti a getto di inchiostro. \nIl collante viene rapidamente asciugato e il prototipo ottenuto va delicatamente estratto per evitare sfaldamenti e sottoposto a un trattamento termico per migliorarne le caratteristiche.\nSul mercato oggi esistono stampanti 3D \"fai da te\" che utilizzano una variet\u00e0 di materiali e che permettono di creare la maggior parte di oggetti 3D, come ad esempio la stampante Fabber prodotta dal progetto open source Fab@Home o il progetto RepRap.\nTra le varie applicazioni c'\u00e8 la creazione di stampi per fusione di metallo, impiegando come materiale di stampa delle sabbie silicee unite tramite legante chimico.\nIn alcune stampanti unitamente al legante \u00e8 possibile avere degli agenti colorati che permettono di creare oggetti multicolore.\n\"(Selective) Laser Sintering\".\nLa sinterizzazione laser, chiamata anche SLS (Sinterizzazione Laser Selettiva), fa impiego di polveri, termoplastiche, metalliche o silicee, e come dice il nome, fa uso di un laser per sinterizzare i materiali impiegati per la costruzione del prototipo. \nInizialmente viene steso un sottile strato di polvere da un apposito apparato e il laser provvede alla sinterizzazione ove necessario. La tavola si abbassa della quantit\u00e0 voluta, si stende un altro strato di polvere e il tutto si ripete. Il vantaggio sta nel fatto che si possono utilizzare diverse tipologie di polveri e non c'\u00e8 bisogno di prevedere dei supporti dato che \u00e8 la polvere non sinterizzata che provvede a sostenere i piani superiori.\nAlla fine del processo il pezzo deve essere liberato dalla polvere in eccesso, operazione non molto complessa, e nel caso di polveri metalliche e ceramiche, subiscono anche un trattamento termico per migliorarne le caratteristiche. Per tutti gli altri materiali si possono prevedere altri tipi di trattamento a seconda delle esigenze.\nFusione laser selettiva (SLM).\nAnche la fusione laser selettiva (\"Selective Laser Melting\", SLM) \u00e8 del tutto simile alla sinterizzazione laser selettiva, ma se ne differenzia per l'impiego di polveri metalliche integrali, ossia senza l'ausilio di bassofondenti. Ne deriva che anche il laser \u00e8 pi\u00f9 potente e alla fine si ha un oggetto del tutto simile alla produzione di serie, che non richiede particolari finiture superficiali e che pu\u00f2 essere sottoposto tranquillamente a lavorazioni tradizionali. Allo scopo di prevenire l'ossidazione dei metalli nella camera di lavoro si ricrea un'atmosfera inerte.\n\"Electron Beam Melting\" (fusione da fascio elettronico).\n\u00c8 del tutto simile alla precedente, solo che per permettere una corretta focalizzazione del fascio elettronico sul piano di lavoro si deve creare il vuoto nella camera di lavoro, il che previene anche la formazione di ossidi metallici nelle polveri.\nIl fascio elettronico, potendo concentrare una potenza di spot superiore rispetto al laser, pu\u00f2 fondere polveri metalliche alto fondenti quali il titanio.\nUna particolare applicazione fattibile con questa tecnica \u00e8 la produzione di protesi biomediche in titanio, mediante l'utilizzo di polveri di titanio ad alta compatibilit\u00e0 biomedica.\nProduzione di oggetti laminati (LOM).\nLa produzione di oggetti laminati (\"Laminated Object Manufacturing\", LOM) o laminazione di fogli di carta, impiega fogli di carta speciale tagliata secondo la \"slice\" voluta e incollata alla precedente. Il suo vantaggio \u00e8 quello di poter avere dimensioni relativamente elevate per il volume di lavoro. Il supporto \u00e8 costituito dalla carta in eccesso e il post trattamento \u00e8 molto delicato in quanto bisogna estrarre il materiale in eccesso con attrezzi tipici della lavorazione del legno. In pi\u00f9, avendo il prototipo un aspetto simile al compensato, bisogna fare una finitura con carta abrasiva per evitare rischi di distacco degli strati e sicuramente un trattamento di impermeabilizzazione per prevenire l'assorbimento di umidit\u00e0.\n\"Laser engineered net shaping\" (LENS).\n\u00c8 un processo di formatura con cui si ottengono componenti metallici depositando fili o polveri metalliche in una poltiglia di metallo generata dall'azione di un fascio laser di elevata potenza sulla superficie superiore di un substrato metallico preventivamente depositato su una piattaforma."}
{"id": "733674", "revid": "49022", "url": "https://it.wikipedia.org/wiki?curid=733674", "title": "Androgeo di Britannia", "text": ""}
{"id": "733677", "revid": "1573940", "url": "https://it.wikipedia.org/wiki?curid=733677", "title": "Bibionomorpha", "text": "I Bibionomorpha , sono un infraordine di ditteri nematoceri, in larga prevalenza micetofagi o fitofagi allo stadio larvale. La loro comparsa sulla Terra risale probabilmente al Mesozoico Triassico superiore. Molti raggruppamenti di questi Nematoceri si sono estinti nel corso del Mesozoico.\nDescrizione.\nGli adulti sono ditteri di piccole o medio-piccole dimensioni, riconducibili per l'aspetto ai generici \"moscerini\". Il corpo \u00e8 generalmente corto, con torace robusto, zampe relativamente brevi, ali spesso ridotte o con venatura semplificata, in particolare per quanto riguarda la radio, che non presenta mai pi\u00f9 di 4 rami.\nBiologia.\nI Bibionomorpha sono Nematoceri associati ad habitat terrestri ma, nella maggior parte delle specie, le larve si sviluppano all'interno di substrati in grado di mantenere una apprezzabile umidit\u00e0, come materiali organici in decomposizione (residui vegetali, escrementi), tessuti vegetali, corpi fruttiferi fungini. Rare sono le specie le cui larve sono associate ad ambienti propriamente umidi oppure quelle libere all'aperto; in quest'ultimo caso si citano le larve entomofaghe dei Cecidomiidi.\nLe larve sono eucefale, con apparato boccale masticatore modificato ma ben differenziato, atto ad assumere alimenti solidi; in alcuni gruppi l'alimentazione ha luogo attraverso l'assunzione di cibi liquidi predigeriti e in questi casi si presenta una sostanziale semplificazione della morfologia dell'apparato boccale. Le larve della maggior parte delle famiglie sono saprofaghe o micetofaghe, va tuttavia osservato che le larve della famiglia pi\u00f9 ricca di specie, quella dei Cecidomiidi, sono in larga prevalenza fitofaghe e galligene, con una piccola minoranza di specie artropofaghe.\nLa maggior parte degli adulti si nutre di succhi vegetali oppure non si nutre affatto. Non si conoscono forme zoofaghe, predatrici o ematofaghe.\nLa riproduzione, generalmente anfigonica, non presenta particolari specializzazioni, va tuttavia menzionata la ricorrenza, in alcuni Cecidomiidi, di una rara partenogenesi allo stadio larvale, detta pedogenesi.\nSistematica.\nL'infraordine dei Bibionomorpha comprende un numero imprecisato di specie, secondo lo schema di classificazione, dell'ordine di 7-8000 unit\u00e0. La tassonomia dei Bibionomorpha \u00e8 alquanto incerta e controversa, in merito al rango in cui sono inquadrati diversi gruppi sistematici, al numero di famiglie e superfamiglie ed alla stessa posizione dei singoli \"taxa\" nell'ambito dei Nematoceri. Nel 1974, suddivisero l'infraordine in sei superfamiglie: Bolitophilidea, Bibioniidea, Cecidomyiidea, Fungivoidea, Rhyphidea e Scatopsidea.\nNello stesso anno, proponeva un inquadramento sistematico decisamente differente, suddividendo i Bibionomorpha in due superfamiglie, Bibionoidea e Pachyneuroidea. Lo schema di divergeva non solo nella ripartizione in superfamiglie, ma anche per l'inquadramento di alcuni \"taxa\", che includeva in altri infraordini. Nella fattispecie, la superfamiglia Bibionoidea \"sensu Steyskal\" comprendeva la generalit\u00e0 dei Bibionomorpha \"sensu Rohdendorf\", mentre con Pachyneuroidea \"sensu Steyskal\" venivano spostate le famiglie Pachyneuridae e Perissommatidae (Tipulomorpha: Rhaetomyiidea \"sensu Rohdendorf\") e la famiglia Axymyiidae (non citata da ).\nFra la fine degli anni ottanta e gli anni novanta, diversi Autori hanno proposto ulteriori contributi che, nel complesso, scorporano l'infraordine spostando alcuni \"taxa\" in differenti infraordini. Nel 1989, separarono il genere \"Axymyia\" in un proprio infraordine (Axymyiomorpha), comprendendovi anche la relativa famiglia e superfamiglia. Gli stessi autori spostarono, inoltre, le famiglie Perissommatidae, Anisopodidae e Scatopsidae dai Bibionomorpha all'infraordine Psychodomorpha. Lo schema tassonomico di includeva perci\u00f2 fra i Bibionomorpha le sole famiglie Bibionidae, Cecidomyiidae, Mycetophilidae, Pachyneuridae e Sciaridae.\nPiuttosto controversa \u00e8 la posizione della superfamiglia Anisopodoidea. Nel 1995, hanno proposto la sua separazione in un \"taxon\" proprio da elevarsi allo stesso rango dei Brachycera. La tradizionale suddivisione dei Ditteri in Nematoceri e Brachiceri, ancora largamente diffusa, include di fatto gli Anisopodoidea nell'ambito dei Nematoceri e, secondo la fonte, alternativamente fra gli Psychodomorpha o fra i Bibionomorpha, lasciando ancora incerta e confusa la loro posizione.\nAdottando la ripartizione dell'infraordine in superfamiglie, dalle originarie 6-7 superfamiglie indicate in passato fino agli anni ottanta, l'attuale albero tassonomico dei Bibionomorpha si ridurrebbe a tre sole superfamiglie: Bibionoidea, Pachyneuroidea e Sciaroidea. Secondo l'orientamento generale dei ditterologi, la famiglia dei Cecidomiidi \u00e8 inclusa nella superfamiglia Sciaroidea, tuttavia, fra gli entomologi agrari \u00e8 ancora diffusa la tendenza a separare i Cecidomiidi in una superfamiglia propria, Cecidomyioidea, mutuata dalle classificazioni di . Non \u00e8 escluso che questa tendenza sussista per ragioni associate ad un ambito d'interesse specifico, allo scopo di distinguere funzionalmente i Cecidomiidi, insetti fondamentalmente fitofagi, dagli altri Sciaroidea, fondamentalmente saprofagi o micetofagi. Va anche precisato che, mentre si concorda sul carattere monofiletico dell'attuale infraordine, le relazioni filogenetiche fra le varie famiglie che compongono la superfamiglia Sciaroidea non sono ancora del tutto accertate.\nNell'ambito degli Sciaroidea va infine indicato, fra gli sviluppi recenti, lo scorporo dalla famiglia dei Mycetophilidae di diversi \"taxa\", separati in distinte famiglie ma incluse fra gli Sciaroidea. Resta incerta, ancora, la posizione sistematica di diversi generi, mentre sarebbe generalmente condivisa l'inclusione degli Lestremiidae e degli Heteropezidae, citate in letteratura come famiglie distinte, all'interno dei Cecidomyiidae, rispettivamente come sottofamiglia (Lestremiinae) e supertrib\u00f9 (Heteropezidi).\nIn definitiva, l'attuale suddivisione tassonomica dei Bibionomorpha sarebbe la seguente:"}
{"id": "733680", "revid": "287204", "url": "https://it.wikipedia.org/wiki?curid=733680", "title": "Naustdal", "text": "Naustdal \u00e8 un ex comune della Norvegia situato nella contea di Sogn og Fjordane. Dal 1\u00ba gennaio 2020 fa parte del comune di Sunnfjord.\nGeografia fisica.\nI villaggi di Instedalen, Midtredalen, \u00c5sedalen, Hove, Helle, Vatne, Redal e Vevring facevano parte del comune di Naustdal."}
{"id": "733683", "revid": "767487", "url": "https://it.wikipedia.org/wiki?curid=733683", "title": "Controverso", "text": "Controverso \u00e8 un album della band rock italiana dei Gang, pubblicato nel 2000 dalla Wea e che porter\u00e0 i Gang alla rottura con la casa discografica che ha deciso di non promuovere il disco, come da contratto."}
{"id": "733684", "revid": "767487", "url": "https://it.wikipedia.org/wiki?curid=733684", "title": "L'occhio nel triangolo", "text": "L'occhio nel triangolo (\"Shock Waves\") \u00e8 un film del 1977 diretto da Ken Wiederhorn. \u00c8 una pellicola horror con spunti fantascientifici statunitense incentrata sul tema degli \"zombi nazisti\".\nTrama.\nUn gruppo di studiosi appassionati di relitti navali, imbarcatosi su una nave, si imbatte nel relitto di una nave appartenuta alla Germania nazista durante la seconda guerra mondiale. \nA causa di un'avaria alla loro imbarcazione, il gruppo \u00e8 costretto ad abbandonarla e a rifugiarsi su un'isola poco distante.\nEsplorando l'isola inizialmente disabitata vi trovano infine una villa. Esplorando l'edificio fatiscente essi notano una vasca per i pesci vivi comprendendo che l\u00ec qualcuno ci abita. Contemporaneamente a questo, dal relitto della nave esce fuori un soldato tedesco munito di occhiali che cammina sul fondale marino senza mostrare alcun problema di respirazione. Usciti infine dall'acqua essi avanzano verso l'isola. Improvvisamente una musica inizia a suonare per l'abitazione. Una voce rompe il silenzio rivelandosi l'unico abitante. Lo scorbutico padrone della villa li ammonisce perentoriamente ad abbandonare l'isola al pi\u00f9 presto prima che sia tardi. Alla rivelazione che da il gruppo sul fatto che si sono incagliati sul relitto della vecchia nave la voce presenta un tono di terrore chiedendo infine come si chiamava la nave. Il gruppo afferma di avere letto sulla prua \"Keiser bih\".\nL'uomo si presenta infine da una finestra rilevando che non vi \u00e8 alcun mezzo di comunicazione con la terra ferma. Uscito all'aperto raggiunge la riva osservando con terrore il relitto della nave in lontananza. Intanto il soldato nazista, esaminata brevemente l'isola, ritorna in mare scomparendo tra i suoi flutti. Il gruppo, ormai stremato, decide infine di dormire nella villa per la notte, mentre fuori scoppia una tempesta. Giunte le prime luci dell'alba, dal mare emerge un gruppo di soldati nazisti muniti di spessi occhiali e dalla pelle sbiancata e cadaverica. Giungendo sull'isola uccidono subito uno del gruppo che era uscito nel bosco per fare provviste. Il proprietario dell'isola, avverte gli altri rimanenti di un battello a vela e che lo possono usare per andarsene, intimandogli di farlo al pi\u00f9 presto. Il gruppo entrato nel bosco trovano infine il corpo del loro compagno, vedendo infine il gruppo di soldati nazisti che li osserva da lontano. Fatto ritorno alla villa il gruppo entra nelle stanze private del proprietario trovandovi vecchi cimeli e una bandiera appartenente al periodo nazista. Il proprietario li rimprovera del perch\u00e9 non se ne sono andati quando glielo aveva intimato. Uno del gruppo gli mostra una targhetta di grado nazista rivelando che il loro amico \u00e8 stato ucciso dai misteriosi soldati tedeschi con gli occhiali. Il proprietario della villa ammette infine che \u00e8 troppo tardi e che presto verranno tutti uccisi decidendo infine di raccontare la verit\u00e0: egli rivela di essere stato in passato il comandante di quei soldati durante la guerra. Il comandante rivela che nei periodi della seconda guerra mondiale, l'esercito tedesco stava cercando di creare un'arma perfetta: un super soldato in grado di combattere in qualsiasi tipo di ambiente e di avversit\u00e0 climatica. Tuttavia le alte sfere naziste non erano soddisfatte di tale cosa e cercarono di creare un soldato in grado di combattere sott'acqua senza bisogno di respirare. Ci\u00f2 avrebbe potenziato tremendamente l'arsenale bellico della marina tedesca. I soldati vennero creati dai cadaveri di soldati morti durante la guerra, selezionandoli da quelli che si erano distinti per crudelt\u00e0 e ferocia. Il gruppo militare di tale esperimento venne chiamato \"Undisie Corpe.\" Venne cos\u00ec creato un gruppo di zombi nazisti subacquei, dall'esercito hitleriano. I soldati zombie-nazisti si mostrarono subito estremamente efficienti e impareggiabili in battaglia. Tuttavia emersero subito grossi problemi poich\u00e9 non vi era modo di controllarli e che uccidevano a vista senza pi\u00f9 fermarsi. Gli Undisie Corpe vennero infine ritirati per ulteriori studi. Prossima a finire la guerra, il comandante scapp\u00f2 alla cattura da parte dei nemici con il suo gruppo fuggendo in mare, in attesa di nuovi ordini, i quali non giunsero mai. Comprendendo che la guerra era ormai finita, il comandante fece affondare la nave nella speranza di distruggere il plotone di soldati zombie, rimanendo sull'isola come guardiano, nel caso essi fossero sopravvissuti. Ci\u00f2 alla fine si rivel\u00f2 esatto ed essi riemersero dalle acque pronti a tornare ad uccidere. Per i soldati zombie nazista il tempo si \u00e8 fermato: credono che la guerra non sia finita, e non v'\u00e8 modo di fermarli. Credendo che il loro comandante li abbia traditi intendono uccidere anche lui.\nLa mattanza sopraggiunge: ad uno ad uno i membri dell'equipaggio finiscono vittime degli zombi ariani. Tra fughe per l'isola e nella villa, alla fine l'unica sopravvissuta si ritrover\u00e0 in un letto d'ospedale a raccontare la terrificante avventura.\nProduzione.\nIl trucco degli zombi nazisti \u00e8 opera di Alan Ormsby. Alcune fonti citano Fred Olen Ray, non accreditato, tra i produttori esecutivi.\nDistribuzione.\nLa pellicola \u00e8 stata distribuita in ambito anglosassone anche coi titoli alternativi \"Almost Human\" e \"Death Corps\".\nLa versione in lingua originale \u00e8 stata distribuita in DVD a cura della Alan Young Pictures, con scene tagliate e abbondanti contenuti.\nDifferenze tra le varie versioni Vhs / Dvd / Televisiva.\nIl film \u00e8 stato distribuito negli anni ottanta in videocassetta dalla \"Lineafilm\" di Pesaro, e successivamente negli anni 2000 dalla Alan Young Pictures; entrambe le versioni risultano incomplete di alcuni minuti di film nei quali l'equipaggio sentendo una campana suonare nel mezzo dell'oceano accendono le luci e Keith si tuffa per raggiungere un tronco di albero da dove preveniva il suono della campana. Ruotando il tronco fa la terribile scoperta di un cadavere in decomposizione legato allo stesso tronco di albero.\nNella versione in videocassetta di questa scena i protagonisti ne parlano la sera stessa quando si ritrovano in cabina con il cuoco di bordo, e lo stesso risponde al gruppo dicendo \"quel poveraccio l\u00e0 fuori legato a quel tronco era un marinaio come\" discussione che risulta strana non essendo nel film la sequenza a cui fanno riferimento.\nNell'edizione DVD invece \u00e8 stata eliminata anche la discussione in cabina insieme alla scena del cadavere legato al tronco in mare, ma la stessa versione \u00e8 stata arricchita con molte scene inedite rispetto alla versione VHS.\nLa versione televisiva al contrario inizia senza la parte iniziale dove si vede Rose che viene ritrovata da alcuni pescatori alla deriva sulla scialuppa di salvataggio, ed \u00e8 mancante anche della parte finale dove si vede sempre Rose in ospedale che ricorda e scrive su di un block notes, ma \u00e8 presente la sequenza del ritrovamento del cadavere in mare e della discussione sullo stesso in cabina.\nQuesta versione televisiva \u00e8 stata trasmessa negli anni ottanta da molte emittenti locali, e in pi\u00f9 passaggi anche sull'allora Telemontecarlo quando era sotto la gestione brasiliana di Rede Globo."}
{"id": "733686", "revid": "767487", "url": "https://it.wikipedia.org/wiki?curid=733686", "title": "Lacrimosa (gruppo musicale)", "text": "I Lacrimosa sono un duo composto dal tedesco Tilo Wolff, leader e principale compositore del gruppo, e dalla finlandese Anne Nurmi, gi\u00e0 tastierista del gruppo dark rock \"Two Witches\"."}
{"id": "733687", "revid": "123112609", "url": "https://it.wikipedia.org/wiki?curid=733687", "title": "Alain-Fournier", "text": "Biografia.\nFiglio di insegnanti, trascorse l'infanzia in Sologne e nel Basso Berry. Fino al 1898 studi\u00f2 alla scuola di \u00c9pineuil-le-Fleuriel, dove insegnava suo padre, per poi entrare come convittore al Liceo Voltaire di Parigi. Nel 1901, intenzionato a entrare all'\u00c9cole Navale, pass\u00f2 al Liceo di Brest, ma rinunci\u00f2 presto all'idea. Conseguito il \"baccalaur\u00e9at\" al liceo di Bourges, nel 1903, si iscrisse al liceo Lakanal, a Sceaux, vicino a Parigi, per preparare il concorso di ammissione all'\u00c9cole normale sup\u00e9rieure, che per\u00f2 non riusc\u00ec a superare. In questo periodo strinse una profonda amicizia con Jacques Rivi\u00e8re, che spos\u00f2 Isabelle Fournier, sorella minore dell'amico, nel 1909.\nNel giugno 1905, durante una breve passeggiata sui moli della Senna, Alain-Fournier incontr\u00f2 Yvonne de Qui\u00e9vrecourt, che sarebbe diventata il primo grande amore della sua vita, e da cui trasse ispirazione per creare il personaggio di Yvonne de Galais nel suo romanzo. L'avrebbe ritrovata soltanto otto anni pi\u00f9 tardi, sposata e madre di due figli. Dopo aver fallito ancora una volta, nel 1907, l'esame di ammissione all'\u00c9cole normale sup\u00e9rieure, dal 1908 al 1909 prest\u00f2 servizio militare. Tornato a Parigi nel 1910, ottenne un posto di redattore al \"Paris-Journal\". Qui incontr\u00f2 Andr\u00e9 Gide e Paul Claudel.\nLasciata la redazione del \"Paris-Journal\" nel 1912, divenne segretario del politico Casimir-Perier. In questo periodo, Alain-Fournier lavor\u00f2 al suo romanzo, \"Le Grand Meaulnes\", ispirato da ricordi autobiografici. Il romanzo fu pubblicato a puntate nel 1913 sulla \"Nouvelle Revue Fran\u00e7aise\" e quindi in volume presso l'editore \u00c9mile-Paul. \"Le Grand Meaulnes\" fu selezionato per concorrere al prestigioso Premio Goncourt. Nel 1914 Alain-Fournier si accinse a scrivere un lavoro teatrale, \"La maison dans la for\u00eat\" e un secondo romanzo, \"Colombe Blanchet\", che rimasero incompiuti.\nNell'agosto 1914 si un\u00ec all'esercito come tenente della riserva e part\u00ec per il fronte col 288\u00ba Reggimento di fanteria. Venne dato per disperso in battaglia a Les \u00c9parges nei pressi di Verdun (Mosa), il 22 settembre 1914, nei primi combattimenti della prima guerra mondiale. Il corpo rimase non identificato fino al 1991, anno in cui venne ritrovato in una fossa comune tedesca ad alcune centinaia di metri dalla \"Tranch\u00e9e de Calonne\", strada che unisce Verdun e Hattonch\u00e2tel. Alain-Fournier riposa oggi nel cimitero militare di Saint-Remy-la-Calonne.\nOpere.\nGran parte degli scritti di Alain-Fournier vennero pubblicati postumi: \"Les Miracles\" (un volume di poesie e saggi) nel 1924, la sua corrispondenza con lo scrittore e critico Jacques Rivi\u00e8re nel 1926 e le sue lettere alla famiglia nel 1930.\nNel 1957 Pauline Benda (a teatro \u00abMadame Simone\u00bb) rivel\u00f2 la relazione che ebbe con lo scrittore quando questi era segretario di suo marito Claude Casimir-Perier. La loro corrispondenza \u00e8 stata pubblicata nel 1992."}
{"id": "733690", "revid": "1745361", "url": "https://it.wikipedia.org/wiki?curid=733690", "title": "Llefelys", "text": "Llefelys (anche Llevelys e Lleuelys) \u00e8 un personaggio della mitologia gallese che compare nella storia \"Lludd e Llefelys\" della raccolta letteraria dei \"Mabinogion\". \nMitologia.\nNella storia \"Lludd e Llefelys\", Llefelys \u00e8 re di Francia e fratello di re Lludd della Britannia. Lludd chiam\u00f2 in aiuto Llefelys quando il suo regno venne attaccato da tre minacce soprannaturali: i Coraniaid, un popolo demoniaco, un terribile grido che si poteva udire ovunque e che terrorizzava la gente, e la continua scomparsa delle provviste dalla corte del re. Llefelys cre\u00f2 una pozione di insetti schiacciati che distrusse i Coraniaid quando fu spruzzata loro addosso. Scopr\u00ec quindi che il grido proveniva da due draghi che combattevano tra di loro e che lui riusc\u00ec ad addormentare, seppellendoli poi al centro della Britannia, a Dinas Emrys. Infine, sconfisse il mago, che rubava le provviste reali per rendere suo schiavo Lludd.\nL'episodio dei due draghi, uno bianco e uno rosso, che combattono tra loro, verr\u00e0 ripreso dalle leggende arturiane, ed \u00e8 alla base di Y Ddraig Goch, uno dei simboli del Galles.\nEtimologia.\nIl nome Llefelys sembra derivare da Cligueillus (scritto anche Digueillus o Eligueillus in vari manoscritti), un personaggio che si trova nella famosa pseudo-storia \"Historia Regum Britanniae\" di Goffredo di Monmouth, che fu tradotta in gallese nel \"Brut y Brenhinedd\". Goffredo rende Digueillo il padre di Heli e nonno di Lud, (prototipo di Lludd). Cligueillus/Llefelys potrebbe essere stato spostato dalla sua posizione di padre di Beli a quella di suo figlio, una volta che la pi\u00f9 nota figura di Beli Mawr fu scelta per sostituire l'altrimenti sconosciuto Heli."}
{"id": "733692", "revid": "7", "url": "https://it.wikipedia.org/wiki?curid=733692", "title": "Prototipazione Rapida", "text": ""}
{"id": "733706", "revid": "125701741", "url": "https://it.wikipedia.org/wiki?curid=733706", "title": "Esperimento di Miller-Urey", "text": "Lesperimento di Miller-Urey rappresenta la prima dimostrazione che, nelle giuste condizioni ambientali, le molecole organiche si possono formare a partire da sostanze inorganiche pi\u00f9 semplici.\nL'esperimento fu condotto nel 1953 presso l'Universit\u00e0 di Chicago dal chimico Stanley Miller e dal suo docente, il premio Nobel Harold Urey, per dimostrare la teoria di Oparin e Haldane che ipotizzavano che le condizioni della Terra primordiale avessero favorito reazioni chimiche conducenti alla formazione di composti organici a partire da componenti inorganiche.\nL'esperimento.\nPer compiere questo esperimento Miller ricre\u00f2 le condizioni ambientali che si pensava fossero presenti nella Terra primordiale. Part\u00ec dal presupposto che in quell'atmosfera non ci fosse ossigeno libero, quanto piuttosto abbondasse idrogeno (H2), l'elemento pi\u00f9 diffuso nell'universo, e altri gas quali metano (CH4) e ammoniaca (NH3), oltre ad acqua (H2O). Con queste condizioni ed in presenza di una fonte di energia, come i fulmini o la radiazione solare, si sarebbero potute originare molecole pi\u00f9 complesse.\nPer l'esperimento Miller e il suo professore si servirono di un sistema sterile costituito da due sfere contenenti l'una acqua allo stato liquido e l'altra i gas elencati precedentemente e due elettrodi, collegate tra loro da un sistema di tubi sigillati. L'acqua veniva scaldata per indurre la formazione di vapore acqueo mentre i due elettrodi venivano utilizzati per fornire scariche elettriche che simulavano fulmini. Il tutto veniva poi raffreddato cosicch\u00e9 l'acqua potesse ricondensare e ricadere nella prima sfera per ripetere il ciclo.\nDopo circa una settimana ininterrotta in cui le condizioni erano mantenute costanti, Miller osserv\u00f2 che circa il 15% dell'idrogeno era andato a formare composti organici, tra cui alcuni amminoacidi ed altri potenziali costituenti biologici, come elencati nella tabella sotto riportata.\nRisultati.\nOgni 59.000 micromoli (\u03bcmol = 1/1.000.000 di mole) di CH4 trasformati si sono ottenuti:\nForti di queste considerazioni, Miller e Urey con questo esperimento dimostrarono che scariche elettriche, simulanti fulmini, in presenza di acqua e di una mistura di gas tra cui metano e ammoniaca portavano alla formazione di diverse molecole organiche tra cui alcuni amminoacidi.\nSulla Terra primordiale le reazioni coinvolte poterono proseguire per milioni di anni, rendendo possibile un ulteriore sviluppo delle sostanze organiche.\nIn un recente studio pubblicato su PNAS \u00e8 stata eseguita un'analisi accurata per mezzo di tecniche moderne sui campioni conservati da Miller nel 1958, mostrando la presenza di un maggior numero di composti organici rispetto alle analisi originarie. Altri studi eseguiti sulle fiale conservate da Miller hanno mostrato risultati analoghi.\nReazioni chimiche ipotizzate.\nEffettuando dei prelievi durante l'esperimento, Miller ed Urey osservarono che la concentrazione di ammoniaca diminuiva progressivamente mentre le concentrazioni di acido cianidrico e di cianogeno aumentavano costantemente, come anche per le aldeidi. Gli amminoacidi comparivano pi\u00f9 tardi a spese dell'acido cianidrico e delle aldeidi. Questo fa supporre che gli amminoacidi si siano formati a partire dalle aldeidi e dall'acido cianidrico con un meccanismo ben noto in chimica organica che prende il nome di sintesi amminoacidica di Strecker.\nLimiti.\nIn realt\u00e0 le condizioni utilizzate dai due studiosi non riproducevano esattamente quelle dell'atmosfera primordiale, ma furono sufficienti comunque a rendere plausibile la possibilit\u00e0 che la vita si fosse sviluppata proprio partendo dagli elementi gi\u00e0 presenti nel pianeta.\nLa sintesi di amminoacidi in laboratorio conduce alla formazione di un numero uguale di enantiomeri levogiri e destrogiri. Questo tipo di distribuzione racemica non \u00e8 caratteristico delle forme di vita cos\u00ec come le conosciamo oggi. Infatti tutte le attuali forme di vita dipendono solamente da amminoacidi levogiri. Tuttavia la produzione di miscele racemiche in laboratorio non preclude la formazione di strutture prebiotiche in gran parte levogire nell'ambiente naturale cos\u00ec come non \u00e8 esclusa l'azione selettiva di substrati inorganici come le rocce nella formazione di un solo enantiomero.\nL'interesse degli scienziati circa l'origine abiotica della vita si \u00e8 spostato in modo complementare dal pianeta Terra allo spazio profondo. Infatti si stanno accumulando numerose osservazioni della presenza di molecole organiche complesse nelle polveri e nelle nubi interstellari.\nEsperimenti analoghi.\nL'esperimento di Miller e Urey ha ispirato altri interessanti tentativi di riproduzione abiotica di molecole organiche di interesse biologico.\nNel 1961 Joan Or\u00f3 realizz\u00f2 una sintesi della base nucleotidica adenina a partire da acido cianidrico e ammoniaca acquosa.. Nelle stesse condizioni si formarono anche diversi amminoacidi.\nProspettive future.\nRobert Hazen, geologo della George Mason University, ha dichiarato che:"}
{"id": "733726", "revid": "767487", "url": "https://it.wikipedia.org/wiki?curid=733726", "title": "Fuori dal controllo", "text": "Fuori dal controllo \u00e8 un album della band rock italiana dei Gang, pubblicato nel 1997 dalla Wea."}
{"id": "733734", "revid": "287204", "url": "https://it.wikipedia.org/wiki?curid=733734", "title": "Mitologia gallese", "text": "La mitologia gallese, che contiene ci\u00f2 che resta della mitologia britannica pre-cristiana (cio\u00e8 quella celtica), \u00e8 giunta fino ai nostri giorni in forme alterate attraverso manoscritti medievali gallesi come il \"Libro rosso di Hergest\", il\n\"Libro bianco di Rhydderch\", il \"Libro di Aneirin\" e il \"Libro di Taliesin\".\nLe storie narrate in prosa nel \"Libro rosso di Hergest\" e nel \"Libro bianco di Rhydderch\" sono conosciuti come \"Mabinogion\", un titolo dato loro da Lady Charlotte Guest, la prima a tradurli, e poi usato anche dai traduttori successivi. Anche poemi come il \"Cad Goddeu\" (\"La battaglia degli alberi\") e liste di memorie come le \"Triadi gallesi\" e i \"Tredici tesori della Britannia\" contengono materiale mitologico. Questi testi contengono anche le prime forme abbozzate delle successive leggende arturiane e la tradizionale storia della Britannia post-romana.\nAltre fonti includono la compilazione storica latina del IX secolo conosciuta come \"Historia Brittonum\", la \"Historia Regum Britanniae\", opera in latino in forma di cronaca, scritta da Goffredo di Monmouth (XII secolo) e anche folklore successivo come \"The Welsh Fairy Book\" di W. Jenkyn Thomas (1908).\nPersonaggi.\nI gallesi erano divenuti cristiani da molti secoli prima che la loro antica mitologia fosse messa per iscritto e che le loro divinit\u00e0 fossero trasformate in re ed eroi del passato. Molte delle figure che presentano caratteristiche divine appartengono a due diverse famiglie rivali: i \"Plant D\u00f4n\" (figli di D\u00f4n) e i \"Plant Llyr\" (figli di Llyr).\nI figli di D\u00f4n.\nD\u00f4n, figlia di Mathonwy, era la matriarca di una famiglia. Di solito suo marito viene indicato in Beli. Tra i suoi figli sono:\nLa famiglia include anche i figli di Arianrhod: Dylan e Llew Llaw Gyffes. Caswallawn (dietro a cui si cela la figura storica di Cassivellauno), viene spesso definito figlio di Beli.\nI figli di Ll\u0177r.\nLl\u0177r, il patriarca dell'altra famiglia, viene forse dal dio del mare irlandese L\u00edr. Un'origine straniera \u00e8 suggerita anche dal suo epiteto, \"Llediaith\" (\"Discorso a met\u00e0\"). Sua moglie viene solitamente indicata in Penarddun e tra i loro figli ci sono:\nPenarddun ebbe anche due figli, Nisien e Efnisien, da Eurosswydd. Caradawg (dietro a cui si cela la figura storica di Carataco) viene definito figlio di Bendigeidfran."}
{"id": "733739", "revid": "287204", "url": "https://it.wikipedia.org/wiki?curid=733739", "title": "Storie d'Italia", "text": "Storie d'Italia \u00e8 il quinto album della band rock italiana dei Gang, pubblicato nel 1993 dalla Wea, il secondo della cosiddetta \"triade folk rock\".\nTracce.\nTra parentesi i nomi di coloro che hanno composto e scritto le canzoni. "}
{"id": "733740", "revid": "102992736", "url": "https://it.wikipedia.org/wiki?curid=733740", "title": "Mosh (brano musicale)", "text": "Mosh \u00e8 una canzone di Eminem pubblicata come singolo digitale. Fa parte del suo quinto album in studio, \"Encore\" (2004).\nLa canzone.\nFu commercializzata come singolo poco prima dell'uscita di \"Encore\".\nSecondo l'Internet Archive (che ospita il video):\n\"La sera di una tra le elezioni pi\u00f9 calde degli ultimi tempi, \u00e8 tempo di provare e di decidere chi votare. Con pi\u00f9 di 55 milioni di votanti tra 18 e 35 anni, questo gruppo demografico forma il 36% degli americani aventi diritto a votare. E come testimoniato nel 2000, ci\u00f2 arriva a chi mostra di votare il giorno dell'elezione definitiva\".\n\"Lo scopo di questa produzione \u00e8 quello di fare un video che induca i giovani a votare perch\u00e9 troppo spesso lo ignorano e lo considerano un esercizio irrilevante. Tutto questo serve per mostrargli che le decisioni politiche influiscono sulla loro vita quotidiana e che votare \u00e8 il gesto pi\u00f9 importante che abbiamo per esprimere le nostre opinioni e per un cambiamento effettivo. E finalmente, per insegnare e ripetere il punto se o no la gente vuole accettare questo governo, spieghiamo che ci sono forze in gioco che tentano di sopprimere i voti di giovani e minoranze\".\nL'obiettivo esplicato dalla canzone non \u00e8 stato raggiunto. Anche se pi\u00f9 giovani hanno mostrato di votare nel 2004 che nel 2000, la loro percentuale di voti \u00e8 rimasta la stessa (17%), a causa di un incremento delle fasce di et\u00e0 dei votanti. Eminem avrebbe poi detto, ad un giornale irlandese, che si augurava di pubblicare il video al pi\u00f9 presto perch\u00e9, a suo avviso, prima sarebbe uscito e pi\u00f9 giovani avrebbe indotto a votare.\nIl video.\nIl video per questo brano fu pubblicato il 26 ottobre 2004, per conto del canale televisivo Guerrilla News Network, poco prima delle elezioni presidenziali negli Stati Uniti. Tale clip \u00e8 disponibile su Internet, e contiene messaggi che criticano la politica di George W. Bush. Nel video appare un personaggio molto somigliante a Lloyd Banks.\nIl video \u00e8 altamente stilizzato, contiene modifiche videografiche, tecniche da cartone animato, ed \u00e8 realizzato con tonalit\u00e0 oscure.\nAll'inizio si sentono dei bambini che cantano in coro il \"Pledge of Allegiance\", mentre un jet vola sopra la loro scuola. Fuori dello schermo \u00e8 udito un impatto, mentre i ragazzi si siedono in classe. Alla guida della classe, Eminem si vede mentre legge da un libro rovesciato che dice \"My Pet\" sulla copertina, mentre grida \"It feels so good to be back!\" (\u201c\u00c8 cos\u00ec bello tornare indietro!\u201d).\nMentre parte il ritmo del brano, un personaggio animato che indossa una felpa con cappuccio, e che rappresenta il rapper di Detroit, guida un largo raduno di gente incappucciata verso la Casa Bianca. La folla appare molto scontenta del governo di George W. Bush. All'inizio la polizia tenta di dissuadere la gente dall'entrare, ma non ci riesce. Una volta dentro, le persone al seguito di Eminem iniziano a votare.\nAlla fine del video, il rapper guarda la 'videocamera' e rappa \"In queste ultime parole -- se dovessero argomentare -- chiediamo di essere diversi! Una volta messe da parte le nostre differenze ed unite le nostre armi, per disarmare quell'arma di distruzione di massa che chiamiamo il nostro Presidente, per il presente e per marciare verso il futuro della nostra prossima generazione, per parlare e per sentir dire: Signor Presidente, Signor Senatore!.\".\nIl clip termina con la voce di Hailie che domanda \" \"Ragazzi, ci sentite?\" \", quindi si dissolve nell'oscurit\u00e0, seguito dalla scritta: \"VOTATE MARTED\u00cc 2 NOVEMBRE\".\nVersione alternativa del video.\nEsistono due versioni del video, quella originale in cui la folla a votare, e una \"integrale\" in cui la gente tenta di entrare nel Campidoglio. A quel punto avanzano per protestare e comunicare le loro necessit\u00e0 alla Corte Suprema e al Congresso.\nCollaboratori.\nIl clip di \"Mosh\" fu prodotto, diretto e pubblicato da Ian Inaba, della Guerrilla News Network. Il direttore artistico fu Anson Vogt, della Phong. L'animazione fu realizzata da Hank Hoisington, di blackmustache.com, e la grafica da Steve Ogden di steveo.tv. Illustrazione ed animazioni sono di Craig Patches.\nIl personaggio di Eminem fu animato da Kevin Elam, ed alcuni effetti aggiuntivi furono firmati da Mark Nicola \u2013 entrambi di kevinelam.com. Le illustrazioni sono di Thomas Brohdal e Nicholas Sanchez. \"Mosh\" \u00e8 stato prodotto da Guerrilla News Network.\nDopo le elezioni il video fu aggiornato dopo le elezioni (forse per permettere ad MTV di mandarlo in spin rotation), con la gente che affolla il Campidoglio mentre Bush \u00e8 in State of the Union Address e Dick Cheney soffre di un attacco cardiaco."}
{"id": "733743", "revid": "289247", "url": "https://it.wikipedia.org/wiki?curid=733743", "title": "Thomas Becket", "text": ""}
{"id": "733745", "revid": "767487", "url": "https://it.wikipedia.org/wiki?curid=733745", "title": "Nomadi in concerto", "text": "Nomadi in concerto \u00e8 un doppio album dal vivo del gruppo italiano pop rock Nomadi, pubblicato nel 1987 dalla CGD. Il gruppo nel 1987 viveva un periodo di forti contrasti interni."}
{"id": "733746", "revid": "287204", "url": "https://it.wikipedia.org/wiki?curid=733746", "title": "Una volta per sempre", "text": "Una volta per sempre \u00e8 il sesto album della band rock italiana dei Gang, pubblicato nel 1995 dalla CGD, il terzo della cosiddetta \"triade folk rock\"."}
{"id": "733748", "revid": "1999847", "url": "https://it.wikipedia.org/wiki?curid=733748", "title": "Personaggi di Final Fantasy XII", "text": "Questa voce descrive i personaggi principali del videogioco \"Final Fantasy XII\", sviluppato e pubblicato dalla Square Enix nel 2006.\nPersonaggi giocabili.\nVaan.\n \u00e8 un ladruncolo di 17 anni che ha perso i suoi genitori in un'epidemia di peste quando aveva 12 anni e il suo unico fratello Reks due anni prima dello svolgimento della storia narrata nel videogioco, durante l'Invasione Archadiana di Dalmasca. Ha vissuto come assistente di Migelo, svolgendo per lui vari incarichi, rapinando nel frattempo i soldati Archadiani, reclamando di riavere ci\u00f2 che apparteneva a Dalmasca. \u00c8 un tipo energico e allegro, e tra i suoi amici \u00e8 considerato il leader. Vaan sogna da sempre di diventare un pirata dei cieli al comando della sua nave volante. Ha cercato di raggiungere il suo scopo uccidendo i ratti nelle fogne di Rabanastre, e per questo Dalan l'ha soprannominato '\"Vaan Ratsbane\"', ovvero \"flagello dei ratti\". Questo ha causato l'erronea convinzione che \"Ratsbane\" sia il cognome di Vaan, che non \u00e8 mai menzionato nella storia.\nDurante l'inizio del gioco, Vaan \u00e8 ancora risentito della morte del fratello presumibilmente per mano di Basch come gli \u00e8 stato detto da Reks in punto di morte. Comunque sia, apprender\u00e0 in breve tempo che la verit\u00e0 non \u00e8 questa, dando fiducia a Basch, affermando che \"Mio fratello si fidava di te\"; da questo punto inizia a proteggere Basch da Ashe, che inizialmente lo odiava. Vaan nasconde un segreto: \u00e8 frustrato dal semplice fatto che non \u00e8 in grado di aiutare Dalmasca. Come ha gi\u00e0 detto ad Ashe nel villaggio dei Garif, Jahara, Vaan reclama di diventare un \"pirata del cielo- o altre simili sciocchezze\", semplicemente perch\u00e9 cos\u00ec facendo pu\u00f2 ignorare la sensazione di incapacit\u00e0 e confusione. Rispecchiandosi con la frustrazione di Ashe per la sua incapacit\u00e0 di sconfiggere l'Impero, Vaan fa dei suoi problemi un desiderio di viaggiare con lei; cos\u00ec facendo pensa che seguendo Ashe riesca a trovare le risposte che cerca.\nVaan \u00e8 un protagonista atipico: nonostante sia il personaggio principale e l'alter ego del giocatore per tutto il gioco non \u00e8 il leader del gruppo. Come egli stesso ammette a Penelo quando raggiungono Archades si limita a seguire il gruppo e, effettivamente, nella seconda met\u00e0 del gioco il suo apporto alla trama diventa trascurabile. Giocher\u00e0 un ruolo pi\u00f9 importante al Faro di Ridorana, dove superer\u00e0 il suo desiderio di vendetta verso l'impero e indurr\u00e0 Ashe a fare altrettanto.\nAlla fine Vaan realizza il suo sogno, grazie all'aiuto di Balthier. Riesce anche ad ottenere la sua piccola nave volante, dopo che Fran e Balthier si riprendono l'aeronave Strahl, con Penelo come navigatore.\nAshelia B'nargin Dalmasca.\nAshelia o \u00e8 una principessa Huma diciannovenne che combatte per liberare il suo regno, Dalmasca, dall'Impero di Archadia. Spos\u00f2 il principe Rasler Heios Nabradia poco prima dell'invasione degli Archadiani in Dalmasca e suo marito mor\u00ec poco dopo nella battaglia per proteggere la fortezza di Nalbina. I due, nonostante le dicerie della gente che il matrimonio fosse solo politico, si amavano veramente e la morte di Rasler colp\u00ec molto profondamente la giovane vedova, tanto che indossa ancora la fede nuziale dopo due anni dal lutto. Dopo quest'episodio era sull'orlo del suicidio, ma prendendo il soprannome di Amalia, divenne la leader della resistenza. A causa delle sue intenzioni di vendicarsi degli orrori commessi dai militari nei confronti della sua gente \u00e8 stata manipolata dagli Occuria, per rinforzare il proprio dominio su Ivalice. Nel corso della storia gli Occuria creano un'immagine di Rasler per condurre Ashe ovunque ne avessero bisogno. Durante il loro incontro gli Occuria le offrono la Negalite per governare come una nuova dinastia e conquistare Ivalice al loro posto. All'ultimo momento Ashe rifiuta l'offerta degli Occuria. La principessa apprende che la guerra tra i due imperi \u00e8 iniziata e cos\u00ec va da Vayne, nella Bahamut la Fortezza dei Cieli, per eliminare il male alla radice.\nSir Basch von Rosenburg.\nBasch \u00e8 un trentaseienne capitano dell'Ordine dei Cavalieri di Dalmasca. \u00c8 nato nella Repubblica di Landis assieme al suo fratello gemello Noah (in seguito cambia il nome in Gabranth). Dopo che l'impero Archadiano conquista la sua terra natia si rifugia in Dalmasca, divenendo un membro rispettato del regno. Quando Archadia attacc\u00f2 la Fortezza di Nalbina lui comandava la difesa. Insieme al marito di Ashe, Lord Rasler Heios Nabradia, difesero validamente la fortezza. Dopo l'occupazione Archadiana lui e il capitano Azelas guidarono un assalto alla fortezza di Nalbina tentando di salvare il re. Una parte del complotto di Vayne era di incastrare Basch e per attuare il piano, Noah, il fratello gemello di Basch, prese il suo posto e uccise il re e per completare l'opera uccise anche Reks il fratello maggiore di Vaan. Il risultato fu il crollo di un mito per la popolazione Dalmasca. Alla gente venne detto che Basch sarebbe stato giustiziato dal marchese Ondore, ma in realt\u00e0 venne tenuto prigioniero nella prigione di Nalbina come da ordine di Vayne, che prese questa misura per assicurarsi che Ondore rimanesse fedele all'impero, infatti non appena venuto meno all'impegno Vayne avrebbe reso noto che Basch era ancora vivo e avrebbe distrutto la credibilit\u00e0 del marchese. Il capitano venne liberato da Vaan, Balthier e Fran che stavano cercando di fuggire dalle prigioni di Nalbina. Inizialmente, come prevedibile tutti e tre furono prevenuti nei suoi confronti, ma quando videro il viso del giudice Gabranth, il racconto di Basch comincia ad essere credibile. Dopo la fuga giura di proteggere Ashe e di aiutare la resistenza, nonostante i suoi passati fallimenti. Basch rimane leale, nonostante il tradimento di Vossler. Alla fine Gabranth riesce a rispettare il punto di vista di Basch pi\u00f9 di se stesso. Gabranth cerca di redimersi mantenendo solida la devozione verso Larsa, aiutando il fratello e Ashe nel combattimento contro Vayne sulla Bahamut. Dopo la battaglia, Noah morente chiede al fratello di proteggere Larsa. Visto che la maggioranza credeva che Basch fosse morto, lui prende il posto del fratello come giudice e diventa il protettore del nuovo imperatore Larsa Solidor.\nPenelo.\nPenelo \u00e8 una Huma di 17 anni, orfana di guerra. Ha imparato le arti marziali dal fratello, ora morto. \u00c8 sorprendente la sua capacit\u00e0 di fuggire dai guai. Conosce Vaan fin dall'infanzia e si sente anche un po' sorella di questi perch\u00e9 i suoi genitori l'avevano adottato, a seguito della morte dei parenti del ragazzo. Durante la guerra con Archadia, i genitori di Penelo furono uccisi brutalmente e da allora Vaan si sent\u00ec responsabile di Penelo e viceversa; trovarono lavoro presso la bottega di Migelo un vecchio baanga bonario e continuarono a vivere alla giornata. Fu rapita e presa in ostaggio dal cacciatore di taglie Ba'Gamnan che mirava a far uscire allo scoperto Balthier. Penelo sembra avere una grande amicizia con Larsa che addirittura \u00e8 disposto a schierarsi contro un giudice magister pur di salvarla. Partecipa alla battaglia di Rabanastre e collabora nell'eliminazione di Vayne Solidor\nBalthier.\n \u00e8 un pirata dei cieli, detti anche aviopirati, ha 22 anni e pilota la \"Strahl\", una piccola aeronave, su e gi\u00f9 per i cieli di Ivalice. Lui e la sua compagna, Fran, preferiscono rimanere fuori dai conflitti tra i reami di Ivalice. Dato che il loro tentativo di rubare la Magilite della Dea (ovvero un frammento di Negalite) and\u00f2 in fumo a causa di Vaan che li anticip\u00f2 sul tempo, gli eventi li forzano ad unirsi alla resistenza. Balthier \u00e8 un personaggio orgoglioso e imprevedibile, ma sempre pronto a aiutare i suoi amici.\nNato come , \u00e8 il figlio del Dr. Cid (niente a che vedere con i Cid dei passati Final Fantasy), \u00e8 cresciuto insieme alla pazzia del padre e l'ossessione per la Negalite. Nonostante Cid l'avesse fatto diventare un Giudice Magister, Ffamran decise di abbandonare il suo ruolo di giudice, diventando, sotto nuovo nome, un pirata dei cieli. Con questo cambiamenti, Balthier racimol\u00f2 una cospicua taglia sulla sua testa, attirando le attenzioni dei cacciatori di taglie come Ba'Gamnan. Ma sfortunatamente per Balthier, ha continuato a seguire il padre nella ricerca della Negalite mentre serviva la resistenza; ci mise solo un po' per capirlo.\nBalthier ostenta il suo ruolo di \"leader\" della storia per tutto il gioco, insistendo sul fatto che ci\u00f2 lo rendesse invincibile - perch\u00e9 \"il leader non muore mai\". Ci\u00f2 fu smentito nel momento in cui stette per morire quando la Fortezza Volante \"Bahamut\" fu distrutta vicino Rabanastre. Lui e Fran riescono ad avere indietro la \"Strahl\" da Vaan e Penelo, lasciandgli una nota per la nuova Regina Ashe, informandola che era ancora vivo.\nBalthier condivide il suo cognome con il personaggio Mustadio Bunansa di \"Final Fantasy Tactics\", ma la loro relazione \u00e8 vaga.\nBalthier sembra avere molti tratti in comune con il cacciatore di taglie Ian Solo di Guerre stellari, come ad esempio la grossa taglia sulla sua testa, il passato da ufficiale dell'Impero, il carisma e la capacit\u00e0 di rimanere rilassato anche nelle situazioni pi\u00f9 critiche. In questo senso la Strahl ricorderebbe la Millennium Falcon.\nFran.\nFran \u00e8 una sensuale e coraggiosa guerriera Viera, abile sia a mani nude che con l'arco e piena di fascino. La sua abilit\u00e0 con le armi \u00e8 solo paragonabile alla maestria con gli attrezzi. Infatti \u00e8 lei che si occupa della manutenzione della Strahl. I segreti nascosti nella storia delle Viera sono moltissimi. Nemmeno la diversit\u00e0 fra razze divide il legame profondo che c'\u00e8 tra lei e Balthier.\nLa patria di Fran \u00e8 il villaggio di Eruyt, un piccolo paese nella giungla Golmore. La Viera lascia il villaggio 50 anni prima gli eventi del gioco. \nFran, come tutte le Viera \u00e8 molto suscettibile allo scorrere del Mystes che si diffonde in Ivalice: ad esempio, quando il giudice Ghis riscalda il Frammento d'Aurora nel motore d'aeronave Fran sente il Mystes bruciare e si sente pervasa da una rabbia tale da spezzare con le mani nude le sue catene di ferro. Similmente si potrebbe dire che quando entra in Giruvegan, una citt\u00e0 mitologica pervasa dal Mystes (questa volta freddo), Fran appare pi\u00f9 giovane. Quando non \u00e8 sotto l'effetto di un eccesso di Mystes ha un carattere molto calmo e pacato (se non c'\u00e8 da combattere).\nMembri della Casata Solidor.\nNobile famiglia dell'Impero di Archadia.\nPer generazioni \u00e8 stata padrona di molti seggi senatoriali e ha controllato il Ministero della Giustizia. Con la nascita dell'impero, si \u00e8 scontrata con le autorit\u00e0 militari fino ad allora al potere. Usciti vittoriosi, i Solidor hanno subito messo mano alle riforme. Per controllare l'esercito, inoltre, hanno istituito un Ufficio per l'Ordine Pubblico impersonato nella figura del Giudice. Anche in seguito i Solidor si sono avvicendati sul trono imperiale. Di seguito sono riportati i principali esponenti della Casata:\nVayne Carudas Solidor.\nVayne Carudas Solidor (\u30f4\u30a7\u30a4\u30f3\u30ab\u30eb\u30c0\u30b9\u30bd\u30ea\u30c9\u30fc\u30eb, Vino Karudasu Sorid\u014dru) Vayne \u00e8 il terzo figlio dell'Imperatore Gramis ed il fratello maggiore di Larsa, cos\u00ec come il principale antagonista del gioco. Vayne a soli ventisette anni \u00e8 riuscito a diventare Console di Rabanastre e Comandante Supremo dell'Armata Occidentale dell'impero di Archadia e inoltre \u00e8 un membro della Casata dei Solidor, che da quattro generazioni governano l'Impero. Questo in effetti fa di lui un \"principe\", anche se, come egli afferma, il carattere democratico dell'Impero lo rende non pi\u00f9 ammissibile per il trono di chiunque.\nTuttavia, mentre Vayne si prodiga per il benessere del popolo e della sua famiglia, in particolare di suo fratello minore Larsa, si rivela essere machiavellico, e disposto a utilizzare qualsiasi mezzo necessario per mantenere l'ordine. Egli pur di ottenere la negalite non esita a sottomettere completamente i regni di Nabradia e Dalmasca, e di sterminare le famiglie reali che vi governano. Affronta il movimento di resistenza di Dalmasca con assoluta spietatezza, rifiutando compromessi e accordi: la resa \u00e8 l'unica scelta dei ribelli. Arriva perfino ad uccidere il proprio padre per spodestare il senato e prendere il potere assoluto. In definitiva, Vayne fa tutto ci\u00f2 che ritiene opportuno per diventare niente meno che il prossimo Re Dinasta, portando una nuova era di pace e di prosperit\u00e0 su Ivalice, unita sotto il vessillo di Archadia.\nDurante la battaglia di Rabanastre, Vayne comanda la Fortezza celeste Bahamut, deciso a schiacciare ogni resistenza al suo dominio. Quando si confronta con il gruppo, Vayne utilizza la Negalite artificiale trasformandosi in Hyper Vayne per poi essere ferito mortalmente da Gabranth. Ma Venat, vinta la sua guerra con gli Occuria decide di sacrificarsi per aiutare il suo protetto e gli conferisce cos\u00ec il potere di una divinit\u00e0, conosciuta come Imperitur. Nonostante abbia avuto questo nuovo potere distruttivo, non riesce a sconfiggere Ashe e i suoi compagni che alla fine riescono ad eliminarlo.\nLarsa Ferrinas Solidor.\nLarsa Ferrinas Solidor (\u30e9\u30fc\u30b5\u30fc\u30d5\u30a1\u30eb\u30ca\u30b9\u30bd\u30ea\u30c9\u30fc\u30eb, R\u0101s\u0101 Farunasu Sorid\u014dru) \u00c8 il quarto figlio dell'Imperatore Gramis, e fratello minore di Vayne. Suo padre lavora instancabilmente per assicurare che Larsa rimanga puro e libero dalla macchia della politica e della guerra per farlo diventare in futuro un grande imperatore. Anche se ha solo dodici anni, Larsa \u00e8 molto idealista (e altrettanto ingenuo), e ritiene che le lotte all'interno di Ivalice possano essere risolte tramite la diplomazia. Larsa mostra un grande rispetto per il Senato di Archadia e per i membri della sua famiglia, in particolare per suo fratello. Il Senato, tuttavia, ha paura del crescente potere che Vayne sta acquisendo e teme per la sua integrit\u00e0. Per questo motivo cerca in tutti i modi di sbarazzarsi di Vayne e di mettere sul trono di Archades il giovane Larsa, sperando di manipolarlo facilmente da dietro le quinte.\nEgli si reca insieme al Giudice Ghis in visita a Bhujerba e qui incontra Vaan, Balthier e Fran. Sotto il nome di \"Lamont\u201d li accompagna nelle miniere di Lhusu nella speranza di salvare Penelo. Tuttavia, la sua conoscenza della Negalite rischia di esporlo e di svelare la sua identit\u00e0. Larsa aiuta ancora Vaan e il suo gruppo durante la fuga dalla Leviatano e successivamente entra a far parte della compagnia a Jahara, sollecitando Ashe di usare la sua influenza sulla Resistenza e prevenire cos\u00ec un peggioramento delle relazioni dei due Imperi. Arrivato a Bur-Omisace, apprende da Al-Cid Margrace che suo padre \u00e8 stato assassinato, e viene riportato ad Archades dal Giudice Zargabaath. Larsa invita suo fratello a seguire le vie della diplomazia ma Vayne \u00e8 risoluto ad attaccare Rozaria e schiacciare la Resistenza. Durante la battaglia di Rabanastre Larsa aiuta Vaan e i suoi compagni a combattere Vayne. Dopo la sconfitta del fratello \u00e8 proprio il giovane Larsa a prendere il suo posto sul trono dell'Impero e immediatamente rende indipendente il Regno di Dalmasca scongiurando cos\u00ec la guerra con Rozaria.\nImperatore Gramis Ghana Solidor.\nGramis Ghana Solidor (\u30b0\u30e9\u30df\u30b9\u30ac\u30f3\u30ca\u30bd\u30ea\u30c9\u30fc\u30eb, Guramisu Ganna Sorid\u014dru) \u00c8 il padre di Vayne e di Larsa e il quarto imperatore di Casa Solidor. L'imperatore non \u00e8 sordo agli ammonimenti del Senato che ha suggerito di nominare Larsa come suo successore. Gramis \u00e8 triste e rammaricato per la morte dei suoi due figli, che Vayne stesso ha fatto giustiziare. Dopo essersi rifiutato di liquidare il Senato, come Vayne gli ha consigliato, egli comprese il pericolo che il figlio rappresentava per l'impero. Tuttavia troppo tardi si accorge degli intenti del figlio che lo uccide con le sue mani. I Giudici Magister fedeli a Vayne Solidor focalizzano sul capo del senato imperiale, Gregoroth, e gli altri membri del Senato, la colpa dell'assassinio e impongono l'immediato scioglimento dell'assemblea. Pochi giorni dopo Vayne diventa nuovo imperatore di Archadia\nGiudici di Archadia.\nMembri della Cavalleria Speciale alle dipendenze del Ministero della Giustizia dell'Impero di Archadia. Il nome ufficiale \u00e8 Funzionari a tutela della sicurezza pubblica, ma comunemente vengono chiamati Giudici. L'ampliamento dei territori ha portato a un aumento dei crimini e degli scontri in tutta Archadia e proprio per restringere i tempi della giustizia \u00e8 stata creata la figura dei magistrati dipendenti dall'esercito, da cui in seguito ha avuto origine la figura del Giudice.\nGiudice Gabranth.\nGabranth (\u30ac\u30d6\u30e9\u30b9, Gaburasu?), nato Noah Von Rosenburg (\u30ce\u30a2\u30d5\u30a9\u30f3\u30ed\u30fc\u30bc\u30f3\u30d0\u30fc\u30b0, Noa fon R\u014dzenb\u0101gu?), \u00e8 uno dei Giudici Magister appartenente al Ministero della Giustizia dell'Impero. \u00c8 al comando della nona divisione che si occupa principalmente della raccolta e manipolazione di varie informazioni. Pi\u00f9 di ogni altro Giudice svolge incarichi speciali dietro le quinte. Molto pi\u00f9 capace rispetto ai suoi colleghi, perfino l'Imperatore Gramis ripone in lui cieca fiducia.\nEgli \u00e8 anche il fratello gemello di Basch, ed \u00e8 il vero responsabile per la morte di Reks e Re Raminas. A differenza di Basch, lui appoggia e serve Archadia. Dopo la caduta di Landis, Basch fugge in un altro paese abbandonando Noah e sua madre, che intanto era stata colpita da una malattia. Noah non poteva lasciare la loro madre da sola in quelle condizioni, e si trasfer\u00ec nel suo paese di origine: Archadia. Nel tentativo di prendere le distanze da Landis, la sua vecchia patria, cambia il suo nome in Gabranth, proprio come il cognome della madre. Notato dall'imperatore Gramis, Gabranth, con il suo appoggio riesce ad entrare nel corpo dei Giudici di Archadia, e successivamente ad essere promosso al rango di Giudice Magister. Purtroppo sua madre non resiste alla malattia che le risulta fatale; scosso e addolorato Gabranth muta i suoi sentimenti verso il fratello, e lo incomincia ad odiare profondamente, vedendolo solo per un vile traditore che ha abbandonato la patria e la sua famiglia. Su richiesta dell'imperatore, il giudice cominci\u00f2 a spiare e a tenere d'occhio Vayne e le sue attivit\u00e0, e insieme a Drace divenne il protettore di Larsa. A seguito del colpo di Stato, Vayne gli ordina di giustiziare Drace in segno di fedelt\u00e0; successivamente il despota chieder\u00e0 al giudice di seguire Ashe nel Faro di Ridorana e di ucciderla nel caso vedesse nelle sue azioni un pericolo per l'Impero. Verso la fine del gioco, cambia opinione sul fratello rimanendo positivamente colpito dalla sua fedelt\u00e0 verso Ashe e Dalmasca e decide di riparare ai torti compiuti in passato proteggendo Larsa e aiutando Vaan e il suo gruppo ad uccidere Vayne: \u00e8 troppo pericoloso e per il bene dell'Impero va eliminato. Durante lo scontro con Vayne viene ferito gravemente dal tiranno stesso e dopo la battaglia, a bordo della Strahl, assiste alla fine delle ostilit\u00e0 tra Archadia e la resistenza. Nei suoi ultimi istanti di vita, chiede a Basch di prendere il suo mantello e servire e proteggere il nuovo imperatore Larsa. A seguito del gioco, Basch esaudir\u00e0 la richiesta di Noah, diventando il nuovo Gabranth\nGiudice Ghis.\n \u00e8 uno dei Giudici Magister. Fa parte dell'esercito dell'Impero di Archadia ed \u00e8 al comando della tredicesima divisione. Dirige l'ammiraglia \"Leviatano\" dell'ottava flotta, appartenente all'Armata Occidentale di cui Vayne \u00e8 comandante supremo. Oltre alla funzione pubblica di giudice, riceve spesso incarichi speciali da Vayne in persona, bench\u00e9 non abbia alcuna stima del suo signore.\nDurante la sua visita a Bhujerba ha sorvegliato e controllato il principe Larsa e si \u00e8 scontrato con Vaan e i suoi compagni a bordo della Leviatano, mentre cercavano di trarre in salvo la principessa Ashe. Per ordine di Vayne Solidor si \u00e8 messo alla ricerca del Frammento d'Aurora, l'ultima delle antiche reliquie di Re Raithwall: al comando dell'ottava flotta si \u00e8 quindi diretto verso la tomba del Re Dinasta ma ancora una volta ha dovuto affrontare Vaan e i suoi amici. Sulla ponte di comando, Ghis rivela a Lady Ashe che il Capitano Azelas aveva fatto un accordo con l'Impero in cui, in cambio della reliquia, l'Impero si impegnava a restaurare il Regno di Dalmasca. Per capire se si trova davanti alla vera pietra, Ghis ordina che venga effettuato un test: tuttavia la nave non ha attrezzature scientifiche adeguate con cui provare i poteri della negalite. A questo punto il giudice comanda che la prova venga svolta nella sala macchine: la pietra sar\u00e0 inserita nei motori.\nI primi dati sono incredibili e Ghis decide di sfruttare la pietra per realizzare le sue ambizioni personali: sbarazzarsi di Vayne, da lui tanto detestato e andare al comando dell'armata occidentale e forse, addirittura dell'impero.\nTuttavia, l'immenso potere del Frammento d'aurora si riversa sulla nave che comincia ad andare in avaria per poi implodere. Il Giudice Magister muore nell'incidente, a causa della sua arroganza e trascina con s\u00e9 l'ottava flotta imperiale che viene spazzata via dalla violenza della negalite\nGiudice Bergan.\n \u00e8 uno dei Giudici Magister. Fa parte dell'esercito dell'Impero di Archadia ed \u00e8 al comando della seconda divisione. Eccellente soldato, ama prendere parte di persona ai combattimenti; ammirato per le ottime capacit\u00e0 dimostrate in battaglia, anche nei pubblici affari si occupa di invasioni e azioni armate. Sostiene accanitamente Vayne, convinto fautore dell'autoritarismo, e si inebria delle sue visioni di potere.\nBergan, insieme al giudice Zargabaath, si reca al tempio kiltiano di Bur-Omisace per recuperare il principe Larsa. Le forze imperiali da lui guidate avviano una sanguinosa incursione contro i volontari kiltiani e i profughi di tutte le nazioni, senza risparmiare nessuno. Larsa accetta di seguire il giudice al fine di placare la sua sete di sangue ma Bergan aveva altre idee. Quando Ashe e il suo gruppo arrivano al tempio, con loro costernazione, trovano Bergan che si staglia davanti al corpo senza vita del Gran Kiltias Anastasis. Il giudice ordina ad Ashe di cedergli la Spada dei Re e di desistere nel suo scopo di restaurare Dalmasca e spinto da una folle frenesia li coinvolge in un duro scontro: nel mezzo della battaglia muore violentemente a causa della negalite artificiale impiantata nel suo corpo che aveva aumentato la sua forza in modo esponenziale. Tuttavia il suo corpo ha ceduto portandolo alla morte.\nGiudice Drace.\nDrace (\u30c9\u30ec\u30a4\u30b9, Doreisu) \u00e8 uno dei Giudici Magister. Svolgeva, per ordine dell'imperatore, la funzione di mentore e custode di Larsa occupandosi della sua educazione. Era un convinto sostenitore del principe Larsa ed era fiducioso che, come imperatore, sarebbe stato molto di pi\u00f9 che un mero fantoccio sotto il controllo del Senato. Sapeva fin troppo bene che se fosse salito al trono il Senato si sarebbe reso conto delle vere capacit\u00e0 del ragazzo e avrebbe tentato in ogni modo di sbarazzarsene, dato che avrebbe rappresentato un grave pericolo per il potere del parlamento: per questo motivo, lui e il giudice Gabranth hanno giurato di proteggerlo.\nDrace era molto severo nei confronti di Vayne. Riteneva che era spietato oltre ogni limite dato che aveva giustiziato personalmente i suoi due fratelli maggiori. Drace era convinto fin dall'inizio del coinvolgimento di Vayne nell'assassinio dell'imperatore, la cui responsabilit\u00e0 era stata addebitata al Senato che fu immediatamente spogliato di ogni funzione e potere. In compenso Vayne stabiliva il suo regime autocratico rivendicando i supremi poteri imperiali \"temporaneamente\" finch\u00e9 la crisi non fosse stata superata.\nDrace a quel punto dichiara Vayne in arresto, accusandolo del colpo di Stato ma Bergan interviene, informandola che era stato il Ministero della Giustizia ad appoggiare l'autocrazia del principe.\nDrace si rese conto che i Giudici Magister li presenti avevano tradito la stessa legge che avevano giurato di far rispettare con la spada e il sangue e in un impeto di rabbia attacca Vayne: Bergan blocca l'assalto e con forza disumana la sconfigge facilmente.\nIl giudice ribelle viene formalmente condannato a morte da Vayne che invita Gabranth ad eseguire la sentenza, come segno di fedelt\u00e0 nei suoi confronti. Drace convince Gabranth ad andare avanti e di fare il suo dovere, ma non prima di dirgli di proteggere Larsa come aveva giurato tempo prima.\nGabranth, a malincuore lo colpisce, uccidendolo nella sala del trono del Palazzo imperiale di Archades.\nGiudice Zargabaath.\nZargabaath (\u30b6\u30eb\u30ac\u30d0\u30fc\u30b9, Zarugab\u0101su) \u00e8 uno dei Giudici Magister. \u00e8 il capitano dell'Alexander, la nave ammiraglia della dodicesima flotta dell'impero di Archadia. Uomo onesto e assolutamente fedele all'Impero, la cui coscienza \u00e8 entrata alcune volte in conflitto con la lealt\u00e0 che doveva al suo signore. Quando Vayne ha attuato il suo colpo di Stato, \u00e8 stato l'unico a implorare piet\u00e0 per il giudice Drace condannata a morte. Turbato da quegli eventi, ha comunque continuato ad obbedire a Vayne e per suo ordine \u00e8 andato a recuperare a Bur-Osimace il principe Larsa. Durante la Battaglia di Rabanastre tra l'Impero e la Resistenza, Zargabaath a bordo dell'Alexander, svolgeva il compito di vice-ammiraglio della flotta imperiale, obbedendo direttamente a Vayne Solidor che si trovava sulla Bahamut. Provava disprezzo per i ribelli ma con sua sorpresa essi riescono a tenere testa alle forze imperiali e in un secondo momento ad avere il sopravvento. Dopo la morte del fratello \u00e8 Larsa a prendere il comando della flotta e ordina il cessare il fuoco. Quando la Bahamut comincia a precipitare su Rabanastre, il giudice offre la sua vita in sacrificio: con la mole dell'Alexander costringer\u00e0 la Bahamut a deviare la sua traiettoria salvando la citt\u00e0. Tuttavia, prima di poter attuare il suo folle piano, Balthier e Fran riescono a riattivare i motori della fortezza e riescono a farla atterrare lontano da Rabanastre. Zargabaath \u00e8 l'unico Giudice Magister a sopravvivere agli eventi del gioco.\nAltri personaggi.\nDalan.\nDalan (\u30c0\u30e9\u30f3\u723a, Jiji), \u00e8 un uomo anziano che vive nella Citt\u00e0 bassa di Rabanastre, ed \u00e8 solito incantare gli orfani con le sue storie. Durante l'avventura aiuta pi\u00f9 volte Vaan, infondendogli coraggio e dandogli preziosi consigli. Ha l'abitudine di chiamare il ragazzo \"Vaan Ratsbane\", nomignolo che deriva dal passatempo preferito del giovane: uccidere topi nei canali di Garamsythe. Dalan \u00e8 anche un sostenitore della Resistenza di Dalmasca; \u00e8 grazie a lui che Basch e Vaan hanno l'opportunit\u00e0 di parlare con il Capitano Azelas, leader dei ribelli.\nMarchese Halim Ondore IV.\n \u00e8 il signore di Bhujerba, e fa parte della nobile famiglia degli Ondore che da quattro generazioni governano la citt\u00e0. Il marchese \u00e8 anche lo zio di Ashe e ha svolto la funzione di predicatore kiltiano durante il suo matrimonio con Rasler, e successivamente per il funerale del giovane che muore tragicamente nella Battaglia di Nalbina. Si dice che Ondore abbia dei contatti con la Resistenza di Dalmasca, anche se effettivamente l'impero di Archadia ha grande influenza e potere sulla citt\u00e0 celeste. Ci\u00f2 \u00e8 dovuto al fatto che Ondore, nel tentativo di mantenere la pace con l'Impero, annunci\u00f2 l'esecuzione del regicida Basch, che in realt\u00e0 fu risparmiato e tenuto in prigionia nelle segrete di Nalbina. Questo indebol\u00ec Ondore, che divenne di fatto un \"fantoccio\" ricattato da Vayne. Una volta che l'ottava flotta imperiale fu distrutta, Ondore si finse gravemente malato e si diresse ai confini dell'Impero di Rozaria dove inizi\u00f2 a raccogliere tutte le forze ribelli. Con l'aiuto dei rozariani, il marchese riusc\u00ec ad allestire una grande forza di attacco che mostrer\u00e0 tutta la sua determinazione nell'epica battaglia di Rabanastre.\nOndore svolge all'interno della storia il ruolo di narratore e le sue memorie vengono lette durante determinati punti del gioco.\nMontblanc.\n \u00e8 il leader del Clan Centurio e durante il gioco controlla i progressi nella lotta ai ricercati che Vaan ha intrapreso. Apparve per la prima volta in Final Fantasy Tactics Advance come uno dei personaggi giocabili. Il moguri sembra avere molta familiarit\u00e0 con tutti gli enti e le organizzazioni del mondo di Ivalice che spesso gli affidano incarichi importanti. Montblanc ha due scopi: vedere il Clan Centurio come il pi\u00f9 prestigioso di tutti i clan di Ivalice e vendicare la morte del suo mentore e maestro avvenuta per mano di Yiazmat.\nVossler York Azelas.\n faceva parte dell'Ordine dei Cavalieri di Dalmasca ed era un collega di Basch, combattendo fianco a fianco con lui durante la missione di salvataggio del Re. Come Reks, anche lui \u00e8 stato ingannato nel pensare che Basch fosse il responsabile della morte di re Raminas. Con la caduta di Dalmasca, Vossler \u00e8 entrato in clandestinit\u00e0 e per due anni ha protetto la principessa Ashe aiutandola a costruire la Resistenza.\nDurante gli eventi di \"Final Fantasy XII\", si riunisce con Basch, dopo che il capitano fugge dalle prigioni di Nalbina con Vaan. Scettico del traditore, Vossler impara a fidarsi ancora una volta del suo amico. Si rincontreranno sulla Leviatano, dove Vaan e i suoi compagni stanno cercando di salvare Ashe e di sfuggire dalle grinfie di Ghis. Vossler indossava un'armatura di Giudice per ingannare le guardie e consentire cos\u00ec di salvare la principessa che sarebbe poi stata trasferita su Bhujerba presso il palazzo del marchese.\nTuttavia, la principessa decide di prendere nelle proprie mani il destino di Dalmasca e parte alla volta della Tomba di Raithwall per ottenere le reliquie del Re Dinasta. Nell'Ogir Yensa, il capitano Azelas trova la compagnia e gli offre il suo aiuto; tuttavia una volta che il gruppo ottiene il tesoro, vale a dire il Frammento d'Aurora, interviene l'esercito di Archadia che li cattura in pochi minuti e li trascina a bordo della Leviatano. Qui, Vossler rivela che nonostante gli sforzi dei ribelli sar\u00e0 impossibile riconsegnare l'indipendenza a Dalmasca cos\u00ec, ha fatto un accordo con l'Impero: la negalite per la sovranit\u00e0 di Dalmasca. Vossler muore poco dopo a bordo della Shiva, quando lui e i suoi uomini sono attaccati da Fran, travolta dal mystes ardente della negalite che l'ha condotta sull'orlo della follia. Pochi istanti sarebbero passati dall'affondamento dell'ottava flotta.\nAl-Cid Margrace.\n \u00e8 un membro della famiglia imperiale che governa Rozaria, la Casata Margrace. \u00e8 un maestro nello spionaggio, nella creazione di reti di intelligence e nei trucchi politici, il giovane principe Al-Cid non solo sa tutti i movimenti delle forze militari del proprio paese, ma anche quelli dell'esercito dell'Impero di Archadia. Insieme a Larsa ha cercato in ogni modo di evitare lo scoppio della guerra tra i due imperi e di proporre loro una soluzione diplomatica e non violenta ma, con la morte di Gramis e la salita al potere di Vayne, una risoluzione pacifica \u00e8 davvero improbabile. A seguito di questi eventi, ha preferito tornare in patria per convincere il suo popolo a non agire in modo sconsiderato. Nonostante i suoi sforzi, i generali di Rozaria si rifiutarono di lasciare la linea dura, e cos\u00ec il principe poteva solo ritardare che l'esercito di Rozarria si mobilitasse in aiuto alla Resistenza.\nReddas.\n \u00e8 un aviopirata di Balfonheim il cui equipaggio \u00e8 costituito da Rikken, Raz e Elza. In verit\u00e0, egli era in origine il Giudice Magister scomparso . Durante la guerra con Nabradia, per ordine di Vayne attiv\u00f2 il Frammento di Luna, senza sapere gli effetti che avrebbe provocato: la citt\u00e0 di Nabudis fu distrutta completamente in un solo istante. Sentendosi responsabile per l'accaduto, non torn\u00f2 mai pi\u00f9 ad Archades e assunse una nuova identit\u00e0 con il nome di \"Reddas\". Arriv\u00f2 nella citt\u00e0 portuale di Balfonheim dove le bande di pirati avevano trascinato la popolazione in una spirale di violenza senza fine; Reddas ripul\u00ec la citt\u00e0 dai criminali e divenne il leader dei pirati. Il Marchese Ondore gli chiese di recuperare la negalite artificiale e di eliminare il Dottore Cid, il direttore dei laboratori Draklor. Pi\u00f9 tardi, decise di accompagnare Ashe al Faro di Ridorana per trovare la crisalide solare. Quando Cid attiv\u00f2 il potere della crisalide, Reddas si sacrific\u00f2 per distruggere il cristallo, scatenando un'esplosione tremenda, avvistata in quasi tutta Ivalice che vaporizz\u00f2 lui e gran parte dell'antico faro.\nDottor Cid.\n, 58 anni, \u00e8 il direttore del Laboratorio Draklor, istituzione segreta dell'esercito imperiale per la progettazione delle armi. Sta lavorando a un ambizioso progetto finalizzato alla sintesi artificiale della negalite. \u00e8 il padre di Balthier ed \u00e8 inoltre un grande amico di Vayne Solidor, nonostante la differenza di et\u00e0, condivide con lui una peculiare visione della vita.\nSette anni prima degli eventi del gioco, lo scienziato di Archadia organizza una spedizione nello Jagd Difohr con l'intento di risolvere il mistero di Giruvegan: torn\u00f2 ad Archades completamente cambiato. Cid divenne ossessionato della negalite, e ben presto la sua salute mentale comincia a degenerare: lo scienziato comincia a parlare da solo. In realt\u00e0 il dottore sta solo conversando con Venat, l'Occuria ribelle, che convince Cid e Vayne a scatenare la guerra per ottenere i frammenti della Crisalide Solare, con lo scopo finale di aiutarli a creare la Negalite artificiale.\nSuccessivamente lo scienziato si confronta con Balthier e il suo gruppo nei Laboratori Draklor ad Archades: Cid sopravvive e fugge invitando la compagnia a raggiungerlo a Giruvegan. Tuttavia, Ashe e gli altri scopriranno che il dottore li ingannati, infatti egli mirava solo a far incontrare la principessa con gli Occuria affinch\u00e9 le donassero la Spada del Patto e gli rivelassero l'ubicazione della Crisalide. Cid e Gabranth raggiungono la cima del Faro di Ridorana e riescono ad attivare la Crisalide ma ancora una volta si scontrano con il gruppo di Ashe. Il Giudice Magister viene sconfitto e Cid a quel punto lo solleva dall'incarico non ritenendolo pi\u00f9 degno di servire Archadia. Lo scienziato combatte ancora una volta con il figlio e viene ferito mortalmente. Cid muore dissolvendosi in energia ma \u00e8 riuscito nel suo intento: fornire alla Bahamut il mystes necessario per attivarsi.\nQuesto \u00e8 il primo gioco di Final Fantasy in cui il personaggio di Cid svolge il ruolo di antagonista.\nGran Kiltias Anastasis.\n, \u00e8 l'attuale Gran Kiltias, il pi\u00f9 alto titolo nel clero della religione Kiltia. Vive nel grande tempio del monte sacro di Bur-Omisace, circondato da Nu-Mou e volontari che si occupano tra l'altro del grande campo profughi che sorge alle pendici della montagna. \u00e8 famoso per essere il Saggio dei Sogni: \u00e8 in grado di entrare e vedere i sogni degli altri. Ha dato la sua benedizione ad Ashe per entrare nel Tempio di Miriam per recuperare la spada di Raithwall, il Re Dinasta. Anastasis \u00e8 anche conosciuto per avere sigillato pericolosi e potenti mostri, quali il feroce Fafnir e il potente Pyscodemon.\nVenne assassinato dal Giudice Bergan quando l'esercito di Archadia attacc\u00f2 a tradimento Bur-Omisace, per recuperare il principe Larsa.\nVenat.\n \u00e8 un immortale che ha sfidato Gerun e gli altri Occuria, cercando di liberare il destino di Ivalice dal loro dominio. Fu immediatamente etichettato com un \"eretico\" e l'Occuria abbandon\u00f2 Giruvegan e insegn\u00f2 al Dottore Cid e a Vayne i segreti della negalite per consentire loro di produrla da soli a partire dalla magilite estratta dalle miniere di Ivalice. Questo avvi\u00f2 le ricerche di Cid, ma segn\u00f2 anche l'inizio della sua ossessione mentre Vayne cominciava a bramare sempre pi\u00f9 potere. Era inevitabile che i due per realizzare le loro ambizioni cercassero di ottenere i frammenti di negalite ottenuti dal primo prescelto degli Occuria: Re Raithwall. In tutta risposta, Gerun e gli altri immortali tentarono di bloccare i piani di Venat manipolando Ashe con l'apparizione dello spirito del Principe Rasler. Venat prese anche il controllo di Mjrn e Bergan per sperimentare i poteri della Negalite prodotta a Draklor: rispetticamente valut\u00f2 gli effetti che essa aveva sulle viera e ne constat\u00f2 il vero potere scatenando l'ira del Giudice Magister sui profughi del monte sacro. Con la distruzione della crisalide solare le ambizioni di Venat vengono soddisfatte sconfiggendo cos\u00ec gli Occuria e restituendo il futuro nelle mani dell'umanit\u00e0. Venat si unisce a Vayne infondendogli il suo potere, a bordo della Bahamut, in modo che i due potessero intraprendere il sentiero della morte insieme, cos\u00ec come furono insieme nella lotta contro gli immortali."}
{"id": "733749", "revid": "486946", "url": "https://it.wikipedia.org/wiki?curid=733749", "title": "Matriarca", "text": ""}
{"id": "733751", "revid": "767487", "url": "https://it.wikipedia.org/wiki?curid=733751", "title": "Laurel Aitken", "text": "Biografia.\nAitken, figlio di padre giamaicano e madre cubana, era il fratello di un altro cantante, Bobby Aitken. \u00c8 cresciuto in Giamaica, dove fece le prime esperienze di cantante e compositore; Laurel Aitken compose numerose canzoni di successo tra gli anni '50 e gli anni settanta, registrate sulle etichette Blue Beat, RIO, Ska Beat, Pama Records e con la Trojan Records. Una delle sue prime registrazioni ska \u00e8 del 1958 con il doppio singolo \"Little Sheila/Boogie in my Bones\". Si tratta della prima registrazione con la Island Records. Negli anni sessanta si trasfer\u00ec in Gran Bretagna trovando apprezzamento negli ambienti ska. Con la Island Records Laurel compone alcuni pezzi entrati nella storia dello ska, quali \"Sally Brown\" e \"It's Too Late\". Successivamente, convertitosi al reggae, ebbe un grande seguito tra gli ambienti skinhead. Negli anni '70 si avvicina alle tematiche del Rastafarianesimo. La sua attivit\u00e0 di composizione si affianca ad una intensa attivit\u00e0 dal vivo, spaziando tra generi quali ska, rocksteady e reggae.\nGli ultimi lavori e concerti.\nIl 27 gennaio 2001 Aitken registra quello che a suo dire \u00e8 il suo pi\u00f9 bel live che verr\u00e0 pubblicato l'anno seguente col nome \"Live at Club Ska\" per la Trojan ed esce anche un altro CD singolo con gli Skarlatines spagnoli, si tratta di \"Tic Tac/Ana Maria\", la prima un divertentissimo rock'n'roll/ska e la seconda uno ska/r&amp;b. L'ultimo dei suoi innumerevoli tour, sar\u00e0 quello italiano del 2003 insieme ai citati Cookoomackastick. Tornato in Inghilterra, si ammaler\u00e0 per una doppia polmonite cos\u00ec debilitante che il Maestro dello Ska rester\u00e0 per parecchi giorni tra la vita e la morte, era il 17 dicembre del 2003. Un po' ovunque nel mondo vengono organizzati concerti tributo per raccogliere fondi per le spese mediche, la moglie Sandra testimonia che le arrivarono centinaia di biglietti di auguri da tutto il mondo. Ma il Padrino aveva una scorza d'acciaio e riesce a riprendersi, seppur debilitato. Nonostante la pesante malattia che gli ha minato irrimediabilmente anche il cuore, Aitken, tra la fine del 2004 e gli inizi del 2005, vuole a tutti i costi mandare avanti il progetto con i Cookoomackastick (che si concretizzer\u00e0 negli ultimi sei brani da lui cantati in studio) e quello in essere con la spagnola \"Liquidator records\" di Toni Face, cio\u00e8 la pubblicazione di una raccolta di 11 brani che erano rimasti \u201cnei cassetti\u201d di Aitken e che non erano mai stati pubblicati prima. La raccolta uscir\u00e0 con l'adeguato titolo \"Superstar\" solamente nell'autunno del 2005. \"Superstar\" raccoglie musica registrata tra la fine degli anni '70 e gli inizi degli '80 tra cui spiccano alcune tracce che avrebbero potuto essere dei successi underground come altre hit di Aitken, come \u201cGloria\u201d, di \u201cDown in Africa\u201d e della martellante \u201cWho Sey\u201d. Nel novembre 2005, infine, esce il DVD con estratti da varie date del tour con i Cookoomackastick (documento notevole) ed il singolo \u201cYou've Got What It Takes\u201d e \u201cThat's How Strong\u201d che preannuncia l'uscita dei quello che sar\u00e0 veramente l'ultimo album di Lorenzo Antonio Aitken. \u00c8 morto di infarto quasi ottantenne, dopo un precedente infarto nel 2003 e complicazioni da una polmonite. Era ancora in attivit\u00e0 e noto come \"the Godfather of ska\"."}
{"id": "733753", "revid": "1573940", "url": "https://it.wikipedia.org/wiki?curid=733753", "title": "Vulpes bengalensis", "text": "La volpe del Bengala (Vulpes bengalensis ), nota anche come volpe indiana, \u00e8 una volpe endemica del subcontinente indiano, diffusa dalle colline ai piedi dell'Himalaya e dal Terai del Nepal fino all'India meridionale, e dalle regioni meridionali e orientali del Pakistan fino all'India orientale e al Bangladesh sud-orientale.\nDescrizione.\nLa volpe del Bengala \u00e8 una volpe piuttosto piccola, con muso allungato, lunghe orecchie appuntite e una folta coda dalla lunghezza pari a circa il 50-60% di quella testa-corpo. Sul dorso la colorazione del mantello \u00e8 molto variabile, ma essa \u00e8 in gran parte grigiastra e pi\u00f9 chiara sulle regioni inferiori; le zampe tendono a essere marroncine o rossicce e sono molto pi\u00f9 gracili di quelle della volpe rossa. La coda \u00e8 folta, con una caratteristica macchia nera all'estremit\u00e0 che distingue la specie dalla volpe rossa. Il dorso delle orecchie \u00e8 marrone scuro con i margini neri. Il rinario \u00e8 glabro e le labbra nere, con piccoli ciuffi di peli neri sulla parte superiore del naso, proprio davanti agli occhi. Le orecchie hanno lo stesso colore della nuca, o talvolta sono pi\u00f9 scure, ma non presentano mai la macchia scura che si riscontra nella volpe rossa. La colorazione generale varia a seconda della popolazione e della stagione, ma generalmente va dal grigio al marrone chiaro. La lunghezza testa-corpo \u00e8 di circa 46\u00a0cm e quella della coda di circa 25. Il peso si aggira sui 5\u20139\u00a0kg.\nLe specie del genere \"Vulpes\" si distinguono da quelle dei generi \"Canis\" e \"Cuon\" presenti nella regione indiana per la regione frontale tra i processi postorbitali appiattita e non bombata da sacche d'aria presenti nell'osso. I processi stessi sono leggermente concavi e presentano il margine anteriore pi\u00f9 alto (non convesso e arrotondato come negli altri Canidi). I canini sono proporzionalmente pi\u00f9 lunghi.\nDistribuzione e habitat.\nLa specie \u00e8 presente in quasi tutto il subcontinente indiano, a eccezione delle foreste umide e delle regioni pi\u00f9 aride. Il suo areale \u00e8 delimitato dalla catena dell'Himalaya e dalla valle dell'Indo. Predilige le praterie aperte di erba bassa, le boscaglie o le foreste spinose. Sembra evitare i terreni impervi e le praterie di erba alta. Le volpi del Bengala erano considerate animali piuttosto generici nella scelta dell'habitat, ma studi recenti hanno dimostrato che esse prediligono di gran lunga le praterie semiaride di erba bassa alle altre aree.\nBiologia.\nLa volpe del Bengala ha abitudini prevalentemente crepuscolari. Durante le ore calde del giorno si nasconde tra la fitta vegetazione o in tane sotterranee che scava essa stessa. Esse sono grandi e piuttosto complesse, con camere multiple e vie di fuga. All'alba o al tramonto \u00e8 stata vista talvolta crogiolarsi su punti rialzati del terreno. In cattivit\u00e0 la durata di vita \u00e8 di circa 6-8 anni.\nAlimentazione.\nLa volpe del Bengala si nutre di roditori, rettili, granchi, termiti, insetti, piccoli uccelli e frutta. L'analisi delle deiezioni dei giovani volpacchiotti ha dimostrato che essi si nutrono soprattutto di roditori, bench\u00e9 siano predatori opportunisti.\nComunicazione.\nLe volpi emettono una vasta gamma di vocalizzi. Il loro richiamo pi\u00f9 comune consiste in una sorta di lamento gracchiante, ma possono anche ringhiare, guaire, mugolare e latrare. Diversamente da altri Canidi sociali, la volpe del Bengala non sembra utilizzare latrine comuni, nelle quali tutti i membri del gruppo defecano in punti specifici.\nRiproduzione.\nLa volpe del Bengala forma coppie che durano per tutta la vita, sebbene ogni tanto si accoppino anche con altri partner. In quasi tutto l'areale la stagione degli amori inizia in autunno (di solito in ottobre-novembre) e, dopo un periodo di gestazione di circa 50-60 giorni, nascono, in una tana, da due a quattro piccoli. Entrambi i genitori partecipano all'allevamento dei piccoli. Questi ultimi sono completamente svezzati circa 3-4 mesi dopo aver lasciato per la prima volta la tana. Nei primi mesi la mortalit\u00e0 dei piccoli \u00e8 molto elevata. I piccoli, talvolta, possono essere allevati da pi\u00f9 femmine. Durante il giorno tendono a rimanere nascosti tra gli arbusti e i cespugli, a eccezione dell'estate, quando rimangono al sicuro nella tana.\nConservazione.\nIl principale fattore di minaccia per la volpe del Bengala \u00e8, forse, la mancanza di protezione data al suo habitat. Ad esempio, nell'India meridionale, negli Stati di Karnataka e Andhra Pradesh, meno del 2% dell'areale di questo animale \u00e8 situato all'interno di aree protette gi\u00e0 esistenti. Anche la caccia datale per la pelliccia e la carne, nonch\u00e9 la conversione delle praterie in terreni agricoli, aree industriali e, soprattutto, piantagioni per biocombustibili, hanno influito negativamente sulla popolazione di questo animale. Inoltre, alcune parti del suo corpo vengono impiegate nella medicina tradizionale e in alcune aree la sua carne viene mangiata. Nell'India meridionale viene cacciata dalle trib\u00f9 narikurava. Nel Karnataka, esse vengono catturate nel corso di rituali che avvengono durante la festivit\u00e0 del \"Makar Sankranti\" (il 14 o 18 gennaio). Un'altra minaccia sono le malattie, come il cimurro e la rabbia, che vengono diffuse dai numerosi branchi di cani randagi non vaccinati che scorrazzano in gran parte dell'areale della volpe."}
{"id": "733754", "revid": "201394", "url": "https://it.wikipedia.org/wiki?curid=733754", "title": "Le radici e le ali", "text": "Le radici e le ali \u00e8 il quarto album della band rock italiana dei Gang, pubblicato nel 1991 dalla WEA. \u00c8 il primo album in italiano, e il primo della cosiddetta \"triade folk rock\".\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 89."}
{"id": "733755", "revid": "32658", "url": "https://it.wikipedia.org/wiki?curid=733755", "title": "III Legio Lucania et Brutium", "text": ""}
{"id": "733756", "revid": "1610933", "url": "https://it.wikipedia.org/wiki?curid=733756", "title": "Volpe del Capo", "text": ""}
{"id": "733758", "revid": "1610933", "url": "https://it.wikipedia.org/wiki?curid=733758", "title": "Volpe del Bengala", "text": ""}
{"id": "733762", "revid": "33277", "url": "https://it.wikipedia.org/wiki?curid=733762", "title": "Stefano di Blois", "text": ""}
{"id": "733763", "revid": "287204", "url": "https://it.wikipedia.org/wiki?curid=733763", "title": "Reds (album)", "text": "Reds \u00e8 il terzo album della band rock italiana dei Gang, pubblicato nel 1989 dalla CGD, il primo prodotto da una casa discografica e l'ultimo cantato in lingua inglese."}
{"id": "733766", "revid": "767487", "url": "https://it.wikipedia.org/wiki?curid=733766", "title": "Barricada Rumble Beat", "text": "Barricada Rumble Beat \u00e8 il secondo album della band rock italiana dei Gang, autoprodotto nel 1987 edito dalla Tam Tam Records e poi ristampato dalla CGD nel 1989."}
{"id": "733768", "revid": "767487", "url": "https://it.wikipedia.org/wiki?curid=733768", "title": "Tribes' Union", "text": "Tribes' Union \u00e8 il primo album della band rock italiana dei Gang, autoprodotto nel 1984.\nOspiti.\nOvidio Urbani, Mauro Morichetta, Emanuela De Angelis, Mauro Cicar\u00e8, Massimo Rogati, Bruno Oncini, Bruno Bravetti"}
{"id": "733773", "revid": "94080", "url": "https://it.wikipedia.org/wiki?curid=733773", "title": "Giuseppe Puglisi", "text": ""}
{"id": "733782", "revid": "62988", "url": "https://it.wikipedia.org/wiki?curid=733782", "title": "Gianfranco Corsi", "text": ""}
{"id": "733783", "revid": "125953893", "url": "https://it.wikipedia.org/wiki?curid=733783", "title": "Posse", "text": "Le posse (termine che nella lingua latina indica \"potere\") sono un fenomeno musicale, sviluppatosi e conclusosi tra la fine degli anni ottanta e i primi anni novanta del XX secolo.\nBasandosi sul significato originario, la parola \"posse\" \u00e8 entrata nell'uso colloquiale della lingua inglese per riferirsi a vari di tipi di squadre, cricche o bande, anche di tipo criminale. Il termine si \u00e8 esteso poi in altre lingue, in particolare in Italia, le \"posse\" erano formazioni musicali alternative attive tra gli anni ottanta e gli anni novanta del XX secolo.\nLe posse nascono in sintonia con lo sviluppo dei movimenti dei centri sociali. Gli artisti delle posse prediligevano infatti particolari tematiche come quelli d'attualit\u00e0 politica nonch\u00e9 di controinformazione, impegno sociale e cittadinanza attiva. Tra gli anni ottanta e gli anni novanta del XX secolo la musica alternativa si concretizz\u00f2 nel punk rock, nel reggae (giamaicano) e nel rap (statunitense).\nIn Italia furono molti gli artisti che abbracciarono questi diversi generi musicali, racchiudendosi in un'unica corrente, \"Le Posse\". Questo fenomeno puramente underground si diffuse in tutto il territorio nazionale senza passare dalla grande distribuzione, ma percorrendo circuiti alternativi, appoggiati spesso dai centri sociali, dei quali talvolta divenivano veri portavoce. La loro musica, prevalentemente raggamuffin rap (incrocio tra raggamuffin e rap), toccava temi sociali e politici, spesso con una chiara connotazione antifascista e comunista.\nLe posse.\nGli artisti italiani che sono nati all'interno del movimento culturale delle posse, sono (ordine alfabetico):"}
{"id": "733791", "revid": "729019", "url": "https://it.wikipedia.org/wiki?curid=733791", "title": "Fronte di Liberazione del Qu\u00e9bec", "text": "Il Fronte di Liberazione del Qu\u00e9bec (in francese: \" Front de lib\u00e9ration du Qu\u00e9bec \" - FLQ ) \u00e8 stato un movimento terroristico di estrema sinistra in Canada durante gli anni 1970, responsabile di oltre 200 bombe e cinque vittime ad esso direttamente attribuibili.\nStoria.\nFondato nel 1963, il FLQ \u00e8 stato un sostenitore dell'indipendenza del Qu\u00e9bec dal Canada, e il culmine della sua lotta armata, nel 1970, \u00e8 conosciuto come la \"crisi di ottobre\". I militanti del FLQ erano sostenitori di una politica insurrezionalista di tipo marxista, nella quale gli oppressori venivano individuati negli anglofoni quebecchesi, notoriamente oppositori della secessione della provincia dal Canada, e la trasformazione del Qu\u00e9bec in una nazione comunista indipendente.\nDalla sua fondazione fino al 1970, il FLQ \u00e8 stato riconosciuto responsabile di oltre 200 azioni violente, tra cui attentati dinamitardi, causa di almeno tre vittime, rapine in banca (come forma di autofinanziamento) e due omicidi in sparatorie. Nel febbraio 1969 il FLQ organizz\u00f2 un attentato alla borsa valori di Montr\u00e9al, atto che caus\u00f2 27 feriti e danneggi\u00f2 seriamente l'edificio.\nLa crisi di ottobre.\nIl 5 ottobre 1970 la \"cellula di liberazione\" del FLQ si rese protagonista a Montr\u00e9al del rapimento di James Cross, diplomatico britannico, mentre egli stava uscendo da casa per recarsi al lavoro. Per il rilascio del diplomatico, il FLQ chiese la pubblicazione del suo manifesto politico da parte della CBC, l'emittente nazionale canadese, nonch\u00e9 il rilascio di alcuni terroristi detenuti. Il manifesto del FLQ fu letto alla CBC, in inglese e francese, il giorno seguente.\nIl 10 ottobre, la cosiddetta \"cellula Ch\u00e9nier\" del FLQ attu\u00f2 il rapimento del ministro del Lavoro e vice-primo ministro provinciale del Qu\u00e9bec, il liberale Pierre Laporte, mentre stava giocando a calcio con la sua famiglia sul prato di casa. Il giorno dopo, una lettera di Laporte destinata al primo ministro quebecchese Robert Bourassa fu anch'essa letta alla CBC. Il primo ministro del Canada Pierre Trudeau rispose dispiegando le forze militari del paese in tutto il paese, particolarmente in Qu\u00e9bec, ed infine l'uso del cosiddetto \"War Measures Act\", legge in vigore all'epoca che, se usata dal governo federale, sospendeva il diritto di \"habeas corpus\", dando cos\u00ec alle forze di polizia la facolt\u00e0 di fermare ed arrestare qualsiasi cittadino senza necessit\u00e0 di processo o motivazione.\nIl 17 ottobre, una telefonata a una stazione radiofonica annunci\u00f2 l'avvenuta esecuzione di Laporte, comunicando il luogo in cui si trovava il cadavere. Il 6 novembre, un esponente di spicco della \"cellula Ch\u00e9nier\" fu arrestato in un'operazione di polizia ed incriminato per il rapimento e l'omicidio di Pierre Laporte. Gli altri tre membri della cellula, che riuscirono ad evitare l'arresto, furono catturati il 27 dicembre seguente. Il 3 dicembre, James Cross fu rilasciato, al termine di negoziati tra la \"cellula di liberazione\" del FLQ e la polizia; simultaneamente, i cinque membri conosciuti della cellula furono lasciati riparare a Cuba, su diretta approvazione di Fidel Castro."}
{"id": "733795", "revid": "2184720", "url": "https://it.wikipedia.org/wiki?curid=733795", "title": "Isola Posse All Stars", "text": "L'Isola Posse All Stars \u00e8 una storica crew della scena rap-raggamuffin italiana. Nata nel centro sociale \"Isola nel Kantiere\" di Bologna, alla fine degli anni ottanta, e dalla vita breve (come quasi tutte le posse), ha rappresentato uno dei momenti pi\u00f9 importanti nella nascita della cultura hip hop italiana.\nStoria degli Isola Posse All Stars.\nGli Isola Posse All Stars nacquero verso la fine degli anni '80 negli ambienti del centro sociale \"Isola nel Kantiere\" di Bologna divenne poi uno dei punti di riferimento del primo hip hop legato alle posse italiane.\nIl suo successo \u00e8 dovuto soprattutto alla produzione underground \"Stop al panico\" che dipinge il clima instauratosi a Bologna dopo la cosiddetta Strage del Pilastro in cui morirono tre carabinieri per mano della banda della Uno bianca. Nello stesso periodo venivano sgomberati alcuni dei centri sociali occupati della citt\u00e0. L'Isola nel Kantiere lancia allora la campagna \"Stop al Panico\", e prende corpo l'idea di realizzare un disco hip hop autoprodotto. Per l'occasione, gli artisti che frequentavano le hip hop jam dell'Isola si riuniscono sotto il nome di Isola Posse All Stars: sono Treble dei Sud Sound System, Speaker Dee M\u00f2, Deda, Papa Ricky e Gopher D. Il disco viene curato dal team di produzione \"Tubi Forti\" (Frank Nemola, Gaudi e Ricky Rinaldi Ohm Guru).\nQualche mese dopo l'uscita di \"Stop al panico\", il gruppo si separa per alcuni mesi, anche a seguito dello sgombero dell'Isola nel Kantiere. Treble fa ritorno in Salento, per lavorare al debutto discografico dei Sud Sound System.\nNel 1991 l'Isola Posse All Stars riprende a suonare dal vivo in tutta la penisola. Con Dee Mo, Deda e Gopher D, gi\u00e0 presenti su Stop al Panico, ci sono Neffa, Papa Ricky e DJ Gruff. Entrano in studio per registrare \"Passaparola\", il loro secondo e ultimo 12\", che uscir\u00e0 per la Century Vox nel 1992. Sempre nel 1992 poi vengono invitati dal programma di culto Avanzi andato in onda su Raitre nei primi anni novanta condotto da Serena Dandini con la presenza del comico Corrado Guzzanti, dove eseguono il brano \"Passaparola\"\nNel 1992 l'Isola Posse All Stars partecipa con tre tracce alla compilation \"Notte di rime dirette\", mentre nello stesso anno Speaker DeeMo esordisce come solista con il 12\" \"Sfida Il Buio/Questione Di Stile\", a cui partecipa Dj Gruff agli scratch.\nPoco prima di sciogliersi definitivamente, il gruppo decide di cambiare nome in Sangue Misto. Il nome, suggerito da Dee Mo, verr\u00e0 usato solo per un alcuni concerti da Deda, Gopher D, Papa Ricky e DJ Fabbri; sar\u00e0 infine adottato da Neffa, Deda e Gruff.\nL'Isola Posse rappresenta un momento centrale per l'hip hop italiano, non solo per la propria produzione, ma soprattutto perch\u00e9 base di partenza di altri gruppi fondamentali del genere come i Sangue Misto e Sud Sound System."}
{"id": "733796", "revid": "77358", "url": "https://it.wikipedia.org/wiki?curid=733796", "title": "Isola posse all star", "text": ""}
{"id": "733804", "revid": "102543234", "url": "https://it.wikipedia.org/wiki?curid=733804", "title": "Energia fantasma", "text": "L'energia fantasma \u00e8 un'ipotetica forma di energia oscura, caratterizzata da un valore del parametro dell'equazione di stato, w, minore di -1.\nGli attuali modelli sembrano privilegiare un valore di w compreso tra -1 e -1/3, ma alcuni ricercatori hanno studiato anche il caso w&lt;-1.\nLa conseguenza probabilmente pi\u00f9 significativa dell'esistenza (ipotetica) della phantom energy \u00e8 il fatto che essa conduce al cosiddetto Big Rip. \nLa dark energy \u00e8 usualmente descritta da un'equazione di stato, formula_1; per spiegare le osservazioni, che indicano un'espansione accelerata dell'universo, deve essere formula_2. \nI modelli pi\u00f9 studiati di dark energy hanno un valore di w variabile tra -1 e -1/3. Si noti che w potrebbe essere variabile nel tempo, ed essere quindi w(z), dove z \u00e8 il redshift.\nIl modello con formula_3 \u00e8 il caso pi\u00f9 semplice, detto di costante cosmologica.\nTuttavia non \u00e8 del tutto escluso che w possa valere anche meno di -1.\nIn questo caso formula_4, il modello viene chiamato phantom energy (energia fantasma).\nL'equazione di Friedmann per a(t) diventa\nformula_5\nche porta, dato un valore di w, ad una stima del tempo mancante al Big Rip."}
{"id": "733822", "revid": "339392", "url": "https://it.wikipedia.org/wiki?curid=733822", "title": "Front de Lib\u00e9ration du Qu\u00e9bec", "text": ""}
{"id": "733823", "revid": "599013", "url": "https://it.wikipedia.org/wiki?curid=733823", "title": "Flq", "text": ""}
{"id": "733828", "revid": "106456", "url": "https://it.wikipedia.org/wiki?curid=733828", "title": "Si vera sunt", "text": ""}
{"id": "733829", "revid": "14806", "url": "https://it.wikipedia.org/wiki?curid=733829", "title": "Isola posse", "text": ""}
{"id": "733830", "revid": "108165555", "url": "https://it.wikipedia.org/wiki?curid=733830", "title": "Mensile", "text": ""}
{"id": "733834", "revid": "2036687", "url": "https://it.wikipedia.org/wiki?curid=733834", "title": "Tatsuya Nakadai", "text": "Considerato uno dei pi\u00f9 grandi attori viventi, e tra i pi\u00f9 poliedrici e famosi del cinema giapponese, ha fornito, nell'arco della sua carriera, una vasta gamma di intense interpretazioni, distinguendosi per la capacit\u00e0 di aderire perfettamente a molti dei personaggi da lui caratterizzati.\nBiografia.\nNakadai divenne una stella del cinema nipponico dopo essere stato scoperto dal regista Masaki Kobayashi nei primi anni '50 mentre lavorava come commesso in un negozio. Dotato di uno sguardo definito \"magnetico\", di notevole espressivit\u00e0 e presenza scenica, ha recitato in diversi film il ruolo dell'antagonista contrapposto a Toshir\u014d Mifune, di cui era in realt\u00e0 grande amico (i due hanno recitato insieme in 16 film).\n\u00c8 celebre in tutto il mondo per le sue interpretazioni in diversi film di Akira Kurosawa (le cui apparizioni pi\u00f9 famose sono in \"La sfida del samurai\" del 1961, il suo seguito \"Sanjuro\" del 1962, \"Anatomia di un rapimento\" del 1963, \"Kagemusha - L'ombra del guerriero\" del 1980, ma soprattutto \"Ran\" del 1985), rimpiazzando inoltre, come protagonista, Toshiro Mifune (che aveva rotto i rapporti con Kurosawa dopo \"Barbarossa\") negli ultimi film del regista; ha preso parte a pellicole di grandi cineasti quali K\u014dz\u014d Saeki, Kon Ichikawa, Hiroshi Teshigahara, Mikio Naruse, Hideo Gosha e soprattutto del suo mentore e scopritore Masaki Kobayashi, di cui ha interpretato tra gli altri la trilogia storica critica \"La condizione umana\", conosciuta in Italia con il primo film \"Nessun amore \u00e8 pi\u00f9 grande\"."}
{"id": "733837", "revid": "547992", "url": "https://it.wikipedia.org/wiki?curid=733837", "title": "Sabrina Paravicini", "text": "Biografia.\nSabrina Paravicini \u00e8 la secondogenita di quattro figli ed esordisce nel 1993 con il film \"Stefano Quantestorie\", diretto da Maurizio Nichetti. Diventa popolare grazie al ruolo di \"Jessica Bozzi\", interpretato nelle prime quattro stagioni della serie televisiva \"Un medico in famiglia\".\nIn seguito interpreta il ruolo di \"Luisa Mari\" nelle due stagioni della miniserie televisiva \"Amanti e segreti\" (2004-2005), entrambe dirette da Gianni Lepre.\nOltre al lavoro di attrice, svolge quello di scrittrice, sceneggiatrice e regista. Ha scritto la sceneggiatura e curato la regia di alcuni cortometraggi e nel 2004 del film \"Comunque mia\", di cui \u00e8 stata anche interprete e produttrice. Nel 2017 dirige \"Be Kind - Un viaggio gentile all'interno della diversit\u00e0\", un documentario sulla diversit\u00e0 in suo figlio intervista i personaggi del film.\nVita privata.\nSabrina Paravicini ha un figlio affetto dalla sindrome di Asperger, Nino, che a soli 12 anni ha co-diretto il film Be Kind insieme alla madre."}
{"id": "733840", "revid": "6923", "url": "https://it.wikipedia.org/wiki?curid=733840", "title": "Vortimer", "text": "Biografia.\nVortimer compare per la prima volta nella \"Historia Brittonum\" (IX secolo), dove viene definito figlio di Vortigern, re supremo britannico che permise agli anglosassoni di insediarsi nell'est dell'isola. \nVortimer guid\u00f2 i britanni in quattro battaglie contro i sassoni, riuscendo a espellerli. Ma mor\u00ec poco dopo, e allora Vortigern permise di nuovo ai sassoni di tornare. Tre siti di queste battaglie vengono menzionati e sembrano corrispondere con altrettanti scontri combattuti nel Kent e di cui riporta notizia la \"Cronaca anglosassone\", che per\u00f2 non fa menzione di Vortimer.\nIl materiale leggendario presente nella \"Cronaca\" viene espanso da Goffredo di Monmouth nella sua poco attendibile \"Historia Regum Britanniae\", secondo cui i britanni abbandonarono Vortigern, scegliendo come re Vortimer. Ma dopo essere stato scacciato dai sassoni, fu avvelenato dalla matrigna sassone Rowena, e cos\u00ec Vortigern riprese la corona."}
{"id": "733845", "revid": "78064", "url": "https://it.wikipedia.org/wiki?curid=733845", "title": "Pro-Tour 2006 di ciclismo", "text": ""}
{"id": "733848", "revid": "8862", "url": "https://it.wikipedia.org/wiki?curid=733848", "title": "Pro-Tour 2005 di ciclismo", "text": ""}
{"id": "733860", "revid": "6923", "url": "https://it.wikipedia.org/wiki?curid=733860", "title": "Vall\u00e8s Occidental", "text": "Il Vall\u00e8s Occidental (nome ufficiale in catalano; in spagnolo \"Vall\u00e9s Occidental\") \u00e8 una delle 41 comarche della Catalogna, con una popolazione di 815.628 abitanti; ha due capoluoghi, Sabadell e Terrassa.\nAmministrativamente fa parte della provincia di Barcellona, che comprende 11 comarche."}
{"id": "733861", "revid": "287204", "url": "https://it.wikipedia.org/wiki?curid=733861", "title": "Emre Belozoglu", "text": ""}
{"id": "733863", "revid": "404449", "url": "https://it.wikipedia.org/wiki?curid=733863", "title": "Papa Ricky", "text": "Biografia.\nNativo del Salento ma trasferitosi a Bologna, Papa Ricky nei primissimi anni 1990 collabora strettamente col centro sociale Isola del Kantiere, da cui emerger\u00e0 la storica band Isola Posse All Stars. Con questo gruppo nel 1991 realizza \"Stop al panico\", che parla del clima dopo la strage del Pilastro. Il progetto della posse ha una vita relativamente breve: Ricky nell'anno 1992 pubblica con Century Vox il singolo \"Lu sole mio\" e si dedica anche al teatro partecipando al Festival Internazionale del Teatro in Piazza di Santarcangelo di Romagna in OPL\u00c0, noi viviamo!, con la regia di Andrea Adriatico.\nNel 1993 Papa Ricky, oltre a collaborare con DJ Gruff su \"La rapadopa\", realizza con il regista Renato De Maria il documentario \"Lu Papa Ricky\", incentrato sull'artista stesso diviso tra la sua nuova patria Bologna e le origini salentine; nello stesso anno partecipa alla colonna sonora di \"Sud\" di Gabriele Salvatores. Negli anni seguenti .\nSul versante musicale Papa Ricky dopo un nuovo singolo nel 1994, e l'abbandono dei Sangue Misto di cui era stato tra i primi membri, si dedica completamente alla carriera solista realizzando l'album \"Lu Papa Ricky\" composto da undici brani per i quali si avvale della collaborazione di DJ Fabri, gi\u00e0 presente nei lavori dell'Isola Posse. Dopo una partecipazione alla compilation \"Parole Italiane\" del 1997, Ricky si dedica alle esibizioni dal vivo, fino al 2002, quando assieme alla band reggae \"I Cauti\" (composta da: Evy Arnesano, Franco \"Jamaica\" Barletta e Gianluca \"Pecos\" Grazioli, rispettivamente tastiere e cori, basso e batteria) realizza l'album \"13 Semplici Ricette\", un disco che unisce il suo suono originale a jungle, trip hop e musica ambient. Nel 2008, con il sound system salentino Bleizone esce la nuova produzione \"Iti tie\"."}
{"id": "733864", "revid": "1318658", "url": "https://it.wikipedia.org/wiki?curid=733864", "title": "Poggiare", "text": "Poggiare (o \"puggiare\") \u00e8 un termine usato in ambito velico. Significa allontanare la prua della barca dalla direzione da cui spira il vento. Il contrario di poggiare \u00e8 orzare.\nTale manovra si compie generalmente agendo sul timone (elemento direzionale dell'imbarcazione), ma \u00e8 possibile poggiare anche agendo sulla regolazione delle vele, dei pesi, della deriva (se la barca \u00e8 dotata di deriva mobile).\nIn particolare la barca poggia se: la barra del timone viene spinta lontano dal boma, si avanza il centro velico rispetto al centro di deriva, si sbanda l'assetto della barca sopravento e a prua agendo sui pesi.\nSe il vento gira verso la poppa dell'imbarcazione si dice che il vento \"d\u00e0 buono\" o \"ridonda\". In questa situazione la barca tender\u00e0 da sola ad accostare sopravento: dopo un primo momento transitorio, la barca ripristina il proprio angolo al vento originario. La barca quindi non \u00e8 in grado di poggiare per effetto di un cambio della direzione del vento e non necessariamente un cambio di rotta della barca \u00e8 determinato da una poggiata (o da una orzata).\nUna barca poggia di pi\u00f9 di un'altra barca se naviga nelle stesse condizioni con un maggior angolo al vento.\nCollegamenti esterni.\nPoggiare (o puggiare) - Nauticando.net"}
{"id": "733866", "revid": "1745361", "url": "https://it.wikipedia.org/wiki?curid=733866", "title": "Dionoto", "text": "Dionoto (latino \"Dionotus\", gallese \"Dynod\", inglese \"Donat\") compare nella poco attendibile \"Historia Regum Britanniae\" di Goffredo di Monmouth come un leggendario sovrano della Britannia al tempo delle campagne militari in Gallia dell'usurpatore Magno Massimo. Successe al fratello Caradoc come sovrano dei britanni e della Cornovaglia.\nNulla viene detto su questo personaggio prima della sua salita sul trono al tempo di Massimo. Viene menzionato per la prima volta quando Conan Meriadoc, re di Bretagna, manda ai britanni una richiesta per avere donne da far sposare ai bretoni, cos\u00ec da popolare la sua terra. Dionoto accett\u00f2 la richiesta e invi\u00f2 72.000 donne in Gallia, ma molte di loro morirono durante la traversata della Manica o furono catturate dai barbari. Poche sfidarono invece i re Wanius e Melga dei pitti e degli unni, che tentarono di giacere con loro. Le donne furono allora uccise e i re invasero la Britannia, devastando molte zone. Alla fine, Magno Massimo invi\u00f2 due legioni, comandate da Graciano Municeps, a respingere i nemici, che furono massacrati. I due re fuggirono in Irlanda. Massimo mor\u00ec a Roma subito dopo e Dionoto sal\u00ec sul trono della Britannia. Ma fu spodestato da Graciano. Nulla si sa circa il suo destino.\nGoffredo potrebbe aver modellato la figura di Dionoto su quella storica dell'usurpatore Marco, la cui breve vicenda sembra specchio di quella di Dionoto.\nDionoto \u00e8 citato anche come \"Donaut\" tra i sovrani di Dumnonia. Probabilmente non fu un re, ma un uomo di potere all'interno dell'amministrazione romana in Britannia. Era fratello di Caradoc della Dumnonia e sembra aver ereditato la sua influenza sulla \"Civitas Dumnoniorum\". Diede la figlia, santa Ursula, in matrimonio a Conan Meriadoc."}
{"id": "733871", "revid": "158286", "url": "https://it.wikipedia.org/wiki?curid=733871", "title": "Caradoco", "text": ""}
{"id": "733874", "revid": "1048993", "url": "https://it.wikipedia.org/wiki?curid=733874", "title": "Benito Garozzo", "text": "\u00c8 stato membro del celebre Blue Team, la nazionale italiana di bridge che ha dominato la scena internazionale dalla met\u00e0 degli anni cinquanta fino agli anni settanta, con cui \u00e8 stato 10 volte campione mondiale, 3 volte campione olimpico e 5 volte campione europeo, in coppia prima con Pietro Forquet e poi con Giorgio Belladonna.\nCarriera.\nGarozzo entr\u00f2 nel Blue Team nel 1961, quando la squadra era gi\u00e0 affermata a livello internazionale. Inizialmente gioc\u00f2 con Pietro Forquet con il Fiori Napoletano, poi perfezion\u00f2 tale sistema licitativo sviluppando il cosiddetto Fiori Blue Team che divenne dal 1965 il marchio di fabbrica della nazionale italiana.\nPassato a giocare con Giorgio Belladonna, form\u00f2 con lui \nQuando, nel 1972, il Blue Team ritorn\u00f2 alle competizioni, dopo uno stop di un paio di anni, la squadra giocava con un altro sistema sviluppato da Garozzo, derivato dal Precision e detto Superprecision.\nDopo Giorgio Belladonna, Garozzo \u00e8 al secondo posto della classifica dei migliori giocatori di tutti i tempi stilata dalla federazione internazionale WBF. \nDalla met\u00e0 degli anni settanta sua compagna di vita e di gioco \u00e8 stata Lea DuPont, ex nazionale italiana, con la quale ha partecipato a molti tornei per coppie miste.\nDal 1987 ha vissuto per molti anni a Palm Beach in Florida e nel 1994 \u00e8 diventato cittadino statunitense.\nDopo la morte di Lea DuPont nel 2012, Benito Garozzo \u00e8 tornato a vivere in Italia e ha ripreso a giocare ad alto livello agonistico. Ha ottenuto all'et\u00e0 di 86 anni il secondo posto nel Campionato Europeo a Squadre Transnational Open del giugno 2013 (Ostenda, Belgio) con il team Zaleski.\nNel 2017, a 90 anni, Garozzo ha partecipato con la Nazionale Italiana al Campionato del Mondo - Bermuda Bowl; gioca ancora online su BBO prevalentemente in duplicati di alto livello normalmente visibili a tutti."}
{"id": "733876", "revid": "287204", "url": "https://it.wikipedia.org/wiki?curid=733876", "title": "Uniframe", "text": "L'uniframe \u00e8 un modello di scocca portante rinforzata brevettata dal marchio Jeep (azienda), ma diffusa nelle sue varianti in numerosi modelli di SUV. Si basa sulla applicazione di un telaio di rinforzo, solitamante termosaldato, su una scocca portante, con la funzione di incrementare la robustezza torsionale della stessa alle sollecitazioni gravose che comporta la guida in fuoristrada. \nRispetto al modello di SUV a telaio separato quello a scocca portante rinforzata assicura un minore peso complessivo, una maggiore sicurezza in caso d'impatto essendo la sua deformazione maggiormente progressiva, una maggiore rigidit\u00e0 strutturale, con la conseguenza di una maggiore guidabilit\u00e0 stradale, ma, d'altro canto, una minore capacit\u00e0 torsionale nella guida in fuoristrada."}
{"id": "733880", "revid": "8771", "url": "https://it.wikipedia.org/wiki?curid=733880", "title": "Baldassarre Tommaso Peruzzi", "text": ""}
{"id": "733884", "revid": "1573940", "url": "https://it.wikipedia.org/wiki?curid=733884", "title": "Holocephali", "text": "In zoologia le chimere sono una sottoclasse di pesci cartilaginei chiamati Holocephali, imparentati con gli squali, viventi negli abissi marini, che, in alcuni casi, hanno perso la pinna dorsale nel corso dell'evoluzione.\nSono pesci cartilaginei provvisti di pelle nuda. Hanno quattro fessure branchiali nascoste da una piega della pelle. La bocca \u00e8 in posizione subterminale. La coda termina, di solito, con un lungo filamento.\nSpecie delle acque italiane.\nNei mari italiani \u00e8 presente il genere \"Chimaera\" con la specie \"Chimaera monstrosa\" ."}
{"id": "733886", "revid": "547034", "url": "https://it.wikipedia.org/wiki?curid=733886", "title": "Graciano Municeps", "text": "Graciano Municeps fu un leggendario sovrano britannico, menzionato da Goffredo di Monmouth nella sua poco attendibile \"Historia Regum Britanniae\". Dopo la morte dell'imperatore Magno Massimo, Graciano usurp\u00f2 a sua volta il trono del legittimo successore, Dionoto.\nGraciano aveva servito sotto il comando di Massimo durante le sue campagne militari in Europa e fu mandato in Britannia a combattere Wanius e Melga, rispettivamente re dei pitti e degli unni, che furono da lui sconfitti, rifugiandosi poi in Irlanda. Dopodich\u00e9 strapp\u00f2 il potere in Britannia a Dionoto, instaurando un regno di terrore, che scaten\u00f2 l'ira del popolo, che alla fine lo uccise. A lui successe Costantino II, fratello di re Aldroeno di Bretagna.\nStoricamente, il predecessore di Costantino fu Graziano, sulla cui figura si basa probabilmente la storia di Goffredo. Nel capitolo XI della sua \"Historia Ecclesiastica Gentis Anglorum\", Beda il Venerabile d\u00e0 a questo Graziano storico l'epiteto di Municeps, ragion per cui sembra di dover distinguere questo Graziano dall'imperatore Graziano ucciso dall'usurpatore Magno Massimo."}
{"id": "733887", "revid": "198277", "url": "https://it.wikipedia.org/wiki?curid=733887", "title": "Juventus Football Club 2006-2007", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 2006-2007.\nStagione.\nL'annata fu la prima dei bianconeri in Serie B, a seguito della retrocessione d'ufficio dopo lo scandalo Calciopoli. Il 10 luglio 2006 arriv\u00f2 sulla panchina torinese Didier Deschamps, gi\u00e0 motore del centrocampo juventino nella seconda met\u00e0 degli anni 1990: per la \"Vecchia Signora\" fu il primo allenatore non italiano da trentatr\u00e9 anni a quella parte, raccogliendo l'eredit\u00e0 del cecoslovacco \u010cestm\u00edr Vycp\u00e1lek.\nDopo 36 partite del campionato cadetto, e nonostante una forte penalizzazione in classifica (inizialmente di \u201330, poi ridotta dapprima a \u201317 e infine a \u20139), la squadra si trov\u00f2 in testa alla classifica. Rimasero in rosa, fra gli altri, Alessandro Del Piero, David Trezeguet, Mauro Germ\u00e1n Camoranesi, Gianluigi Buffon e Pavel Nedv\u011bd, mentre furono fatti esordire numerosi giovani del vivaio, tra cui Claudio Marchisio, Sebastian Giovinco, Paolo De Ceglie e Raffaele Palladino.\nRimanendo sempre tra le prime posizioni della serie cadetta, la Juventus collezion\u00f2 solo quattro sconfitte: la prima contro il nella trasferta del 13 gennaio (0-1) \u2014 che pose fine a un'imbattibilit\u00e0 assoluta del club nei campionati che perdurava da 45 gare (Milan-Juventus 3-1 del 29 ottobre 2005) \u2014, la seconda contro il su campo neutro (sempre a Mantova) il 10 marzo (1-3), la terza contro il nella trasferta del 3 giugno (0-1) e l'ultima in casa contro lo il 10 giugno (2-3); le ultime due, ininfluenti, arrivarono subito dopo aver raggiunto matematicamente il primo posto in classifica, tuttavia l'ultima interruppe l'imbattibilit\u00e0 interna in campionato dei bianconeri che durava da oltre due anni (Juventus-Inter 0-1 del 20 aprile 2005).\nIl 19 maggio 2007, dopo la vittoria per 5-1 sul campo dell', la squadra raggiunse l'aritmetica promozione in Serie A, con tre giornate di anticipo rispetto alla fine del campionato; sette giorni dopo, con la vittoria interna per 2-0 contro il Mantova, toccando quota 85 punti ottenne matematicamente anche il primo posto nella classifica. La stessa sera Deschamps risolse consensualmente il contratto con la societ\u00e0: la panchina venne quindi affidata, sino al termine del campionato, all'allenatore in seconda Giancarlo Corradini.\nLa stagione fu altres\u00ec segnata dal lutto per la scomparsa di due ragazzi della formazione Berretti, il centrocampista Alessio Ferramosca e il portiere Riccardo Neri, annegati in un lago artificiale dello Juventus Center di Vinovo il 15 dicembre 2006, poco prima dell'inizio della gara della prima squadra contro il ; i bianconeri non giocarono tale partita, insieme a tutte le altre della societ\u00e0 a livello giovanile.\nMaglie e sponsor.\nLo sponsor tecnico della Juventus per la stagione 2006-2007 \u00e8 Nike, mentre lo sponsor ufficiale \u00e8 Tamoil.\nLa squadra adotta come prima divisa la classica maglia a strisce bianconere, accompagnata da calzoncini e calzettoni bianchi. La seconda divisa \u00e8 completamente nera, fatta eccezione per dei bordini bianchi presenti su colletto e maniche. Infine per la terza divisa viene recuperato il completo tricolore della stagione precedente. \nLe divise dei portieri, fornite nei colori azzurro, grigio, giallo e verde, presentano il \"template\" dei portieri Nike di quella stagione: un completo a quarti tono su tono. Tutte le divise sfoggiano le due stelle sulla manica sinistra.\nOrganigramma societario.\nArea direttiva\nArea organizzativa\nArea comunicazione\nArea tecnica"}
{"id": "733888", "revid": "916580", "url": "https://it.wikipedia.org/wiki?curid=733888", "title": "Betula aetnensis", "text": ""}
{"id": "733891", "revid": "287204", "url": "https://it.wikipedia.org/wiki?curid=733891", "title": "Abadan (disambigua)", "text": ""}
{"id": "733892", "revid": "767487", "url": "https://it.wikipedia.org/wiki?curid=733892", "title": "Audi 200", "text": "LAuto Union Audi 200 (denominata semplicemente Audi 200) \u00e8 un'autovettura prodotta tra il 1979 e il 1991 dalla casa automobilistica tedesca Audi.\nPresentazione.\nLa \"200\" altro non era che una versione pi\u00f9 raffinata, per motori e allestimenti, della 100, rispetto alla quale differiva anche per alcuni particolari estetici (fanaleria, mascherina, cromature, cerchi). In pratica l'Audi fece un'operazione simile a quella compiuta, ad esempio, da Opel con Rekord e Commodore. Come variante superiore della \"100\", la \"200\" ne segu\u00ec in ogni caso l'evoluzione, anche se limitatamente alla sola gamma motori ad essa riservata. La carriera commerciale dell'Audi \"200\" si articol\u00f2 in due generazioni, una prodotta fra il 1979 e il 1982, la seconda fra il 1982 e il 1991. La sua eredit\u00e0 verr\u00e0 ripresa dapprima dalla V8, in listino gi\u00e0 dal 1988, ed in seguito dalla A8, che verr\u00e0 invece lanciata nel 1994.\nSerie C2 (1979-1982).\nNel settembre del 1979 venne presentata alla stampa la prima serie della \"200\" (sigla interna \"Typ 43\"), identificata anche con la sigla \"C2\" in quanto derivata strettamente dalla \"100 C2\". Con l'arrivo di questo modello, l'Audi volle estendere vero l'alto la gamma dei suoi modelli per cercare di tornare almeno il pi\u00f9 vicino possibile alla sua immagine di costruttore di auto di prestigio che aveva prima della Seconda Guerra Mondiale, sebbene per la verit\u00e0 in quel periodo avesse stentato parecchio per diversi motivi. Agli esemplari di preserie predisposti per la presentazione alla stampa fece seguito la produzione vera e propria, che venne avviata nell'ottobre del 1979. La presentazione al pubblico avvenne invece il 16 e il 17 gennaio 1980 ad Estoril (Portogallo), mentre la commercializzazione venne avviata nel mese di febbraio dello stesso anno.\nDesign e dotazioni.\nTrattandosi sostanzialmente di un restyling della contemporanea generazione dell'Audi \"100\", le differenze con quest'ultima riguardarono solo gli allestimenti ed alcuni particolari del corpo vettura. Esternamente rispetto alla \"100\" cambiavano i fari anteriori (doppi anzich\u00e9 singoli), la mascherina e i paraurti (con spoiler integrato). Presenti anche delle cornici cromate in acciaio su tutte le superfici vetrate ed inserti cromati sulle maniglie porta. I cerchi erano quelli in lega dell'allestimento \"CD\" previsto gi\u00e0 poco temo prima anche sulle versioni di punta dell'Audi \"100\". E a proposito dell'allestimento \"CD\", esso fu in pratica l'unico ad essere previsto per la prima Audi \"200\". Quando la \"200\" venne presentata sia alla stampa (settembre 1979) che al pubblico (gennaio 1980) la sola versione prevista fu la \"5E\", mentre con l'avvio della commercializzazione venne introdotta anche la versione \"5T\". Queste due versioni differivano tra loro per il tipo di motore montato, ma a livello di dotazione coincidevano perfettamente: nel corredo di serie erano inclusi: cerchi multirazza in lega leggera da 15 pollici, pneumatici a spalla ribassata da 205\u00a0mm di battistrada e assetto sportiveggiante. A richiesta con sovrapprezzo erano disponibili per entrambi i modelli il tetto apribile, il climatizzatore, i sedili anteriori riscaldabili, il cruise control, l'orologio digitale, lo sbrinalunotto e uno a scelta fra tre tipi di impianto stereo.\nTecnica e motorizzazioni.\nEssendo derivata direttamente dalla seconda generazione dell'Audi \"100\", la \"200\" del 1979 ne eredit\u00f2 in primo luogo la struttura di base a scocca portante, ma anche l'architettura meccanica a motore anteriore longitudinale e a trazione anteriore, nonch\u00e9 la meccanica telaistica, bench\u00e9 opportunamente tarata in funzione delle due motorizzazioni previste, che erano le pi\u00f9 potenti della gamma Audi di quel periodo, una delle quali debutt\u00f2 proprio con il lancio di questo modello. Unica eccezione fu rappresentata dai freni a disco posteriori (le Audi \"100\" montavano invece i freni a tamburo). Queste erano le motorizzazioni previste sotto il cofano della \"200\":\nIl cambio era manuale a 5 marce, ma a richiesta era possibile ordinarla con un cambio automatico a 3 rapporti.\nProduzione.\nLa produzione della \"200 C2\" ebbe luogo nello stabilimento di Neckarsulm, poco distante da Stoccarda: durante il mese di settembre del 1980, anche l'ABS entr\u00f2 a far parte della lista optional. Nel corso del 1981 anche altri accessori fecero altrettanto, come il sistema di regolazione dell'assetto, la regolazione elettrica dei sedili o i sedili posteriori riscaldabili. La produzione cess\u00f2 nell'agosto del 1982 dopo che la vettura venne prodotta in 31.104 esemplari.\nTabella riepilogativa.\nDi seguito vengono riepilogate le caratteristiche relative alla gamma dell'Audi \"200\" di prima generazione. I prezzi riportati si riferiscono al momento del debutto nel mercato tedesco:\nAudi 200 C2 \nSerie C3 (1983-1991).\nCon il passaggio dalla seconda alla terza generazione dell'Audi \"100\" (\"Typ 44\"), anche la \"200\" segu\u00ec gli stessi ammodernamenti della sorella minore. La formula era sempre la stessa: ritocchi estetici (fari, mascherina paraurti integrali e in tinta, allestimenti interni meglio rifiniti) e motorizzazioni di punta mutuate o derivate dalla gamma motori della \"sorella\" meno raffinata.\nLa seconda serie venne presentata nel giugno del 1983 e commercializzata nell'agosto dello stesso anno, data usata per la contemporanea commercializzazione delle \"Audi 5000\" (versione americana delle Audi \"100\") e della \"5000 CD\" (corrispondente della \"200\"), che si differenziano dalle versioni europee che i paraurti pi\u00f9 massicci, e i fari senza la carenatura in vetro proibita dalle leggi statunitensi.\nDesign esterno ed interno.\nLa nuova \"200\" and\u00f2 ad inserirsi al vertice della gamma Audi dell'epoca, presentandosi ancora una volta come un'evoluzione della \"100\" in listino nello stesso periodo, ma presentata quasi un anno prima. Da quest'ultima venne ripresa in toto l'intera scocca, e quindi anche le soluzioni aerodinamiche introdotte un anno prima con il lancio della \"100 C3\", riservandosi poche ma efficaci modifiche, limitate a un frontale pi\u00f9 elegante e racchiuso entro una cornice cromata a tutta larghezza, con fari anteriori ridisegnati, non pi\u00f9 sdoppiati ma leggermente pi\u00f9 piatti e pi\u00f9 larghi. Al nuovo frontale rispose una coda con un fascione in plastica che rappresent\u00f2 la naturale estensione della fanaleria posteriore con al centro l'incavo dedicato al porta targa (scelta stilistica molto in voga negli anni ottanta soprattutto in America. I primi prototipi erano previsti con la targa spostata nel paraurti e un'unica fascia gialla e rossa). Gli indicatori di direzione anteriori vennero inoltre spostati sul paraurti. L'abitacolo si present\u00f2 anche in questo caso pi\u00f9 ricco e completo rispetto alla contemporanea Audi \"100\", grazie alla selleria rivestita in velluto e ai materiali pregiati utilizzati un po' ovunque. A richiesta era possibile ordinare la vettura con un allestimento interno pi\u00f9 sportiveggiante che incluse anche il rivestimento in pelle per i nuovi sedili sportivi, il volante, i braccioli sui pannelli porta e le maniglie porta interne. Il cruscotto venne ridisegnato per distinguersi da quello dell'Audi \"100 C3\". La dotazione di serie prevedeva fra l'altro gli alzacristalli elettrici su tutte e quattro le porte, la chiusura centralizzata, i cerchi in lega, il lavafari, il fendinebbia, il computer di bordo e il tergiparabrezza.\nMotorizzazioni e meccanica.\nLa \"200\" di seconda generazione conserv\u00f2 il tradizionale schema meccanico delle Audi dell'era Volkswagen, vale a dire con motore anteriore longitudinale e trazione anteriore. Ritroviamo anche l'avantreno di tipo MacPherson e il retrotreno ad assale torcente, con molle elicoidali, ammortizzatori idraulici telescopici e per la prima volta una barra stabilizzatrice per asse. A richiesta era possibile avere l'assetto regolabile. L'impianto frenante era dotato di 4 dischi autoventilati e ABS. \nAl momento dell'esordio la \"200\" era disponibile in due motorizzazioni a 5 clindri, simili, ma non identiche, a quelle della precedente generazione:\nCambi\u00f2 quindi la potenza massima dell'unit\u00e0 sovralimentata grazie all'installazione di un intercooler, ferme restando anche altre caratteristiche, come l'alimentazione ad iniezione meccanica. Per quanto riguarda le varianti di trasmissione, la versione aspirata era abbinata ad un cambio manuale a 4 marce pi\u00f9 una quinta marcia che fungeva da overdrive. La versione sovralimentata montava invece un cambio a 5 marce dalla rapportatura pi\u00f9 convenzionale.\nEvoluzione della gamma.\nI primi step evolutivi nella gamma dell'Audi \"200\" di seconda generazione si ebbero nella seconda met\u00e0 del 1984, quando vennero introdotte significative novit\u00e0: innanzitutto debutt\u00f2 la \"200 Avant\", prima ed unica station wagon su base Audi \"200\", che a sua volta riprese la scocca dell'Audi \"100 Avant\", ma con la gamma motori della versione pi\u00f9 raffinata. Tale versione fu disponibile in un'unica motorizzazione, ossia il 2.1 Turbo da 182 CV, e solo a trazione integrale una scelta che all'epoca fu ancora piuttosto controcorrente, visto che in quegli anni si tendeva ancora ad associare ad una wagon l'immagine di una vettura paciosa destinata a tranquilli commessi viaggiatori o padri di famiglia che utilizzavano una spaziosa quanto parca vettura dalle prestazioni non sempre esattamente esuberanti. Anche negli anni a venire, la trazione anteriore rimarr\u00e0 preclusa alla \"200 Avant\", che verr\u00e0 quindi prodotta solo in configurazione a quattro ruote motrici. La trazione integrale fu in effetti la seconda grande novit\u00e0 di quel periodo e si trattava della stessa tecnologia presente anche nei modelli di fascia inferiore, nonch\u00e9 nella Audi quattro impiegata con successo nei rally. La trazione integrale utilizzata dall'Audi si basava sull'aggiunta di una presa all'uscita del cambio, in corrispondenza del quale si trovava il differenziale centrale da cui partiva l'albero di trasmissione che porta la coppia motrice all'assale posteriore: qui venne montato un terzo differenziale che ripartiva la coppia tra le due ruote. I differenziali centrale e posteriore, erano bloccabili tramite un selettore dalla plancia. Oltre alla trasmissione le \"quattro\" montavano in luogo dell'assale rigido un nuovo e sofisticato schema a quadrilateri deformabili, progettato con lo scopo di minimizzare gli ingombri derivanti dalla trasmissione. Inoltre a causa delle interferenze dovute al passaggio dell'albero di trasmissione le \"quattro\" furono dotate di un diverso serbatoio, sagomato appositamente, lasciando inalterata la capacit\u00e0 di 80 litri. Infine, tornando alle novit\u00e0 del 1984, dopo poco pi\u00f9 di un anno di carriera commerciale, il motore 2.1, sia aspirato che turbo, venne rivisitato e portato a 2226\u00a0cm3. Tale motore cos\u00ec ottenuto venne proposto nella variante aspirata da 138 CV e nella variante turbo, stavolta catalizzata e senza intercooler, quindi con un sensibile calo di potenza massima, scesa ad appena 141 CV, solo tre in pi\u00f9 della variante aspirata. Tuttavia il 2.1 turbo preesistente da 182 CV non and\u00f2 in pensione, ma rimase ad equipaggiare la \"200 quattro\", come unica motorizzazione disponibile per la versione a trazione integrale. In sostanza questa fu la gamma risultante alla fine del 1984:\nL'ultima versione elencata, ossia la \"quattro Avant\", fu l'ultima ad entrare nella gamma dell'Audi \"200\", essendo stata presentata il 25 novembre 1984. Nell'agosto del 1985, la versione turbo da appena 141 CV, evidentemente troppo fiacca come prestazioni rispetto alla pi\u00f9 economica versione di base aspirata, venne rivisitata a livello di propulsore in modo che la potenza massima venisse innalzata fino a 165 CV. In particolare venne inserito un intercooler in modo da poter permettere l'incremento prestazionale senza il grosso rischio di surriscaldare e quindi di danneggiare il turbocompressore.\nAl Salone di Francoforte del 1987 venne presentato l'aggiornamento di mezza et\u00e0 dell'Audi \"200\", quasi impercettibile all'esterno dove comunque si riusc\u00ec ad ottenere una aerodinamica affinata, ottenuta incassando le maniglie a filo di carrozzeria e montando nuovi tergicristalli che non richiesero pi\u00f9 l'apertura del cofano motore per essere ribaltati. L'aggiornamento fu pi\u00f9 visibile all'interno, dove venne montato un nuovo cruscotto dal pi\u00f9 moderno disegno a onda, un nuovo volante ed una nuova console centrale. La nuova plancia in tre tinte era ispirata al pi\u00f9 moderno disegno della plancia delle sorelline 80 e 90. Sul fronte della sicurezza, venne introdotto il nuovo sistema \"Procon-ten\", costituito dall'azionamento dei pretensionatori abbinata all'arretramento del piantone dello sterzo in caso di urto frontale. Da segnalare anche l'introduzione di un nuovo livello di allestimento denominato \"Exclusiv\" e caratterizzato da soluzioni volte a conferire un'immagine sportiveggiante alla vettura. Tale allestimento comprendeva: assetto ribassato di 15\u00a0mm, cerchi in lega specifici da 15 pollici, passaruota leggermente sporgenti, qualli posteriori caratterizzati dal pi\u00f9 tradizionale, ma anche pi\u00f9 grintoso disegno a semicerchio; ed ancora, pneumatici dal battistrada pi\u00f9 largo, sedili sportivi riscaldabili e rivestiti in pelle, climatizzatore automatico, tettuccio apribile ad azionamento elettrico e impianto stereo di alta qualit\u00e0. Per quanto riguarda la gamma motori, le \"200\" cos\u00ec aggiornate videro in pratica solo il pensionamento del 2.1 turbo da 182 CV: al suo posto venne introdotto il 2.2 turbo, questa volta portato a 200 CV di potenza massima se con il cambio manuale a 5 marce, oppure a 190 CV se equipaggiato con il cambio automatico a 3 rapporti. Quest'ultima variante era disponibile solo a trazione anteriore, mentre l'altra poteva anche essere ordinata a quattro ruote motrici. La commercializzazione della \"200\" aggiornata venne avviata nel febbraio del 1988.\nAl Salone di Ginevra del 1989 vene presentata l'ultima evoluzione dell gamma \"200 C3\", ossia la \"Turbo 20v quattro\", spinta da un motore simile all'unit\u00e0 da 2,2 litri e da 200 CV di potenza massima, ma con testata a quattro valvole per cilindro. La potenza massima crebbe cos\u00ec a 220 CV nonostante l'adozione del catalizzatore. Tale modello fu disponibile sia come berlina che come station wagon: in quest'ultima configurazione, la \"200 Turbo 20v quattro\" fu per qualche tempo la pi\u00f9 veloce station wagon in commercio.\nLa gamma a quel punto non sub\u00ec pi\u00f9 altri aggiornamenti degni di nota: alla fine del 1990 essa sub\u00ec un drastico ridimensionamento che la port\u00f2 a comprendere solo due motorizzazioni, ossia il 2.2 turbo da 165 CV e il 2.2 turbo 20v da 220 CV. Nel luglio del 1991 la \"200\" usc\u00ec definitivamente di listino lasciando campo libero all'altra ammiraglia Audi, la V8, lanciata gi\u00e0 nell'autunno del 1988.\nTabella riepilogativa.\nDi seguito vengono riepilogate le caratteristiche relative alla gamma dell'Audi \"200\" di prima generazione. I prezzi riportati si riferiscono al momento del debutto nel mercato tedesco, quelli tra parentesi si riferiscono alle corrispondenti versioni \"Avant\":\nAudi 200 C3 \nLe 200 asiatiche.\nMa se nel vecchio continente la \"200\" scomparve nell'ormai lontano 1991, nell'estremo oriente essa visse una seconda giovinezza, accompagnata come sempre dalla sorella \"100\". Il gruppo Volkswagen in Cina, tramite la sua consociata FAW, ha commercializzato fino al 2006 le vecchie 100-200 (Typ 44) con il marchio locale \"Hongqi\".\nLe Hongqi si basano su 2 modelli principali, la CA 7200, in pratica la vecchia 100, e la CA 7202 versione pi\u00f9 recente della CA 7200.\nDa queste versioni sono state derivate le versioni limousine, precisamente in tre versioni, lunga, limo sedan, e limo cabriolet.\nLa 200 naturalmente vista la sua natura pi\u00f9 nobile della 100 \u00e8 stata usata come base per le versioni di rappresentanza.\nAttivit\u00e0 sportiva.\nLa 200 \u00e8 stata utilizzata in varie competizioni, pi\u00f9 per scopi commerciali e di immagine che per le doti sportive.\nNel 1986 dopo la presentazione delle vetture \u201cQuattro\u201d la divisione Audi americana ha elaborato una 5000 CS (versione americana della 200) secondo le specifiche del campionato NASCAR per un tentativo di record sul circuito di Talladega: la vettura, con una carrozzeria dall'aerodinamica migliorata e dal peso ridotto a soli 1072\u00a0kg, era equipaggiata con il solito 2144\u00a0cm\u00b3 turbocompresso, al quale era stata applicata una nuova testata a 25 valvole, erogando una potenza massima di 650\u00a0CV (477\u00a0kW) a 7700 giri/minuto, per una velocit\u00e0 di punta di 350\u00a0km/h e stabilendo il suo primato con una velocit\u00e0 media di 332.88\u00a0km/h.\nNel 1988 l'Audi decise di dedicarsi alla categoria Trans Am, delle corse NASCAR americane.\nLa scelta per la vettura da schierare ricade sulla 200, in forza al fatto che era stata appena presentata anche in America la nuova 200 (occasione colta per abbandonare la denominazione 5000 a favore di quella europea 200, distinta in sedan e wagon).\nLa vettura era dotata del solito cinque cilindri sovralimentato, il regolamento Trans Am, nonostante permetta modifiche strutturali pi\u00f9 ampie alla carrozzeria, non permette di variare il basamento e l'architettura di base del motore, cos\u00ec l'Audi partecip\u00f2 alle gare con una versione 10 valvole molto meno raffinata di quella usata tre anni prima che poteva vantare la distribuzione a 5 valvole per cilindro.\nIl motore in questa configurazione sviluppava 510 CV/ 375\u00a0kW."}
{"id": "733893", "revid": "123086387", "url": "https://it.wikipedia.org/wiki?curid=733893", "title": "Q2 (trazione)", "text": "Il Q2, abbreviazione di \"quadrifoglio due ruote motrici\", \u00e8 un sistema di trazione dell'Alfa Romeo. Si tratta di un sistema di ripartizione della coppia motrice che agisce sull'asse motrice anteriore e dal 2016 posteriore della vettura.\nStoria.\nIl Q2 meccanico (2006-2010).\nIl sistema si \u00e8 basato su due sistemi differenti, per raggiungere gli stessi risultati. Inizialmente, il principio era quello di un differenziale a slittamento limitato, di tipo meccanico Torsen. Questo aveva il compito di fornire pi\u00f9 o meno coppia ad una delle due ruote a seconda delle condizioni di aderenza delle stesse. Era abbinato alle sospensioni anteriori a quadrilatero, permettendo, cos\u00ec, un pi\u00f9 efficace controllo del veicolo. Il Q2 meccanico venne presentato al Salone di Parigi del 2006, montato sull'Alfa 147 e sulla GT.\nIl Q2 elettronico \"EQ2\" (2008-2018).\nDal 2008, lo stesso obiettivo \u00e8 stato raggiunto con l'elettronica e senza pi\u00f9 necessit\u00e0 di differenziali ed altre parti meccaniche speciali. In un'ottica di riduzione dei costi industriali e di sviluppo, il \"Q2\" pressoch\u00e9 interamente meccanico fu infatti sostituito con un progetto a maggiore presenza elettronica; il tutto ruota attorno ad una specifica centralina del sistema antipattinamento, che simula in maniera attiva i risultati del Torsen intervenendo in maniera millimetrica e per frazioni di secondo sulle meccaniche dei freni anteriori, grazie ai sensori e gli attuatori dell'ABS gi\u00e0 presenti sulla vettura. Il sistema, dalla denominazione industriale EQ2 (acronimo per \"Electronic Q2), \"\u00e8 stato presentato ufficialmente al Salone di ginevra del 2008. L'EQ2 venne a propria volta progressivamente affinato, per una migliore interazione fra pilota e sistema, in base alle necessit\u00e0 del primo, oltre che alle condizioni della strada.\nIl ritorno del Q2 (2016-).\nAl salone di Parigi nell'ottobre 2016 l'Alfa Romeo torna a montare il differenziale meccanico Q2, presentato sulla nuova Alfa Giulia, introdotto per la prima volta su una vettura a trazione posteriore. Questo differenziale, di tipo autobloccante meccanico, agisce sull'asse posteriore ed \u00e8 presente solo nel pacchetto opzionale \"Performance Pack\" che pu\u00f2 essere dotato su tutti motori e con tutte le trasmissioni, ma solo nelle versioni \"Super\" e \"Business\" prima e in seguito nelle nuove versioni \"Sprint e Veloce\"; il pacchetto inoltre comprende anche le palette cambio al volante in alluminio le sospensioni elettroniche attive. Il funzionamento \u00e8 classico della tipologia: esso agisce sulla ruota esterna durante una percorrenza in curva, bloccando erogazione di coppia solo su di essa favorendo la trazione e limitando il sottosterzo in uscita. Inoltre su fondi con pessimo grip, con asfalto scivoloso o umido, esso agisce sulla ruota con maggiore aderenza trasferendo su di essa gran parte della coppia onde evitare il pattinamento degli pneumatici.\nFunzionamento.\nComportamento in curva.\nA causa della forza centrifuga si ha un trasferimento di carico che riduce il peso sulla ruota interna alla curva e conseguentemente la forza di trazione che pu\u00f2 esercitare. Se si combinano accelerazioni laterali importanti e un'azione non controllata sull'acceleratore avviene il pattinamento della ruota interna.\nIl risultato \u00e8 una netta diminuzione della trazione (al limite addirittura annullata) e, di conseguenza, una riduzione della velocit\u00e0 di uscita dalla curva. A questo punto interviene il dispositivo Q2, che trasferisce pi\u00f9 coppia sulla ruota esterna, evitando il sottosterzo e aumentando quindi la trazione. In questo caso, la vettura mantiene direzione e velocit\u00e0, senza perdita di potenza, e garantendo una maggiore velocit\u00e0 di uscita dalla curva, stabilizzando meglio il veicolo.\nCondizioni di scarsa aderenza.\nIn caso invece di scarsa aderenza, senza percorrenza di curve (strada dissestata, strada sterrata, neve) pu\u00f2 capitare che le due ruote motrici siano in presenza di condizioni di aderenza differenti. In questo modo il sistema Q2 trasferisce progressivamente la coppia verso la ruota che ha la maggiore aderenza, evitando pattinamenti, slittamenti e mantenendo la traiettoria.\nAutomobili Equipaggiate.\nLa denominazione commerciale - come quella riportata sui badges delle auto - \u00e8 rimasta \"Q2\", a prescindere dalla natura meccanica o elettronica del dispositivo.\nIl sistema Q2 meccanico \u00e8 stato disponibile su:\nIl sistema Electronic Q2 (EQ2) \u00e8 stato reso disponibile su:"}
{"id": "733905", "revid": "729019", "url": "https://it.wikipedia.org/wiki?curid=733905", "title": "Sindrome di Susac", "text": "La sindrome di Susac \u00e8 una malattia rara di natura autoimmune che provoca lesioni ischemiche nei piccoli e piccolissimi vasi sanguigni, coinvolgendo cervello, retina ed orecchio interno. \u00c8 stata descritta la prima volta nel 1979 dal dottor John Susac (1940-2012), dal quale prende il nome.\nNella sindrome di Susac il sistema immunitario attacca erroneamente le cellule endoteliali che formano il rivestimento interno delle arteriole e dei capillari. Il risultato dell'attacco \u00e8 l'occlusione parziale o totale del vaso colpito; a causa del mancato afflusso di ossigeno e nutrienti, i tessuti interessati subiscono quindi una lesione ischemica. In base alla severit\u00e0 e alla durata del mancato afflusso sanguigno, il danno provocato pu\u00f2 essere reversibile oppure permanente.\nLa sindrome di Susac colpisce prevalentemente giovani donne (rapporto 3,5:1) di et\u00e0 compresa tra i 20 e i 40 anni. Tuttavia non mancano casi di esordio della malattia nell'infanzia e nella tarda et\u00e0 adulta. L'estensione temporale di esordio della sindrome \u00e8 attualmente compresa tra gli 8 e i 72 anni.\nAltri nomi utilizzati in riferimento alla sindrome sono SICRET, RED-M, vasculopatia retino-cocleo-cerebrale, microangiopatia retino-cocleo-cerebrale.\nSintomi.\nI sintomi della sindrome di Susac variano notevolmente da paziente a paziente, ma si osserva un prevalente coinvolgimento dell'encefalo, della retina e della coclea. La triade di manifestazioni cliniche a carico di encefalo, retina e coclea, \u00e8 considerata caratteristica della sindrome; tuttavia esistono numerosi pazienti affetti dalla malattia che non presentano il coinvolgimento di tutte le componenti della triade. I sintomi della malattia non si sviluppano necessariamente tutti nello stesso momento, ma possono manifestarsi anche a distanza di alcuni anni l'uno dall'altro.\nAltri sintomi.\nI sintomi a carico della retina e della coclea sono generalmente bilaterali.\nDiagnosi differenziale.\nI sintomi della sindrome di Susac sono estremamente variabile e anche simili a quelli di malattie come sclerosi multipla, ADEM, encefalopatia, meningite, lupus e vasculite del SNC. Per questo motivo, e perch\u00e9 rara o poco nota, la sindrome viene spesso non riconosciuta e la diagnosi viene effettuata in maniera errata. Molti pazienti a cui \u00e8 stata data una diagnosi di Sindrome di Susac, hanno ricevuto in precedenza una diagnosi di sclerosi multipla atipica.\nLa diagnosi differenziale della sindrome di Susac comprende le malattie demielinizzanti infiammatorie del SNC (sclerosi multipla, encefalite disseminata acuta, neuromielite ottica o malattia di Devic), altre malattie del SNC (malattia di Meni\u00e8re, infezioni, tumori maligni, disturbi psicotici, malattie cerebrovascolari, occlusione di branca dell'arteria retinica) e malattie autoimmuni (encefalite limbica, sindromi di Cogan, Churg-Strauss e Sj\u00f6gren, malattia di Eales, malattia autoimmune dell'orecchio interno, poliarterite nodosa, granulomatosi di Wegener, lupus sistemico eritematoso, sindrome da antifosfolipidi, malattia di Beh\u00e7et, malattie autoimmuni reumatologiche).\nLa diagnosi si basa principalmente sui risultati di:\nTrattamento.\nL'eziopatogenesi della Sindrome di Susac resta per lo pi\u00f9 sconosciuta e mancano studi sistematici e controllati in grado di definire strategie terapeutiche che comportino un miglioramento certo. Il trattamento generalmente consigliato \u00e8 basato su strategie empiriche costruite sull'osservazione diretta della risposta del paziente e sullo studio retrospettivo dei pochi casi riportati in letteratura.\nIl trattamento prevede una terapia tempestiva ed aggressiva di tipo immunosoppressivo con una combinazione di alcuni tra:\nLa malattia si stabilizza in media nel corso di 2-4 anni, ma il trattamento tardivo, la non efficacia del trattamento o l'aggressivit\u00e0 del caso specifico possono comportare deficit cognitivi, visivi e/o uditivi permanenti. Non mancano casi di recidive tardive e casi con decorso progressivo cronico."}
{"id": "733906", "revid": "124123", "url": "https://it.wikipedia.org/wiki?curid=733906", "title": "Graziano (usurpatore)", "text": "Biografia.\nDopo la morte di un precedente usurpatore, Marco, agli inizi del 407 Graziano fu acclamato imperatore dalle truppe di stanza in Britannia. Paolo Orosio ricorda che era un britanno e che apparteneva all'aristocrazia cittadina. Regn\u00f2 per quattro mesi, al tempo in cui un'enorme invasione di barbari dilag\u00f2 in Gallia. L'esercito di stanza in Britannia voleva attraversare la Manica per fermare quest'orda, ma Graziano ordin\u00f2 di non fare nulla. Allora, avendo scontentato i soldati, fu ucciso da loro, che scelsero come suo successore Costantino III.\nSu questa figura storica, Goffredo di Monmouth modell\u00f2 quella di Graciano Municeps, che lui defin\u00ec re della Britannia nella sua \"Historia Regum Britanniae\"."}
{"id": "733914", "revid": "436907", "url": "https://it.wikipedia.org/wiki?curid=733914", "title": "Nookie", "text": "Nookie \u00e8 una canzone del gruppo musicale statunitense Limp Bizkit, primo singolo estratto dal loro secondo album in studio, \"Significant Other\" (1999).\nLa canzone.\n\u00c8 stata una delle canzoni di maggior successo degli anni novanta, ed \u00e8 anche una delle pi\u00f9 famose del gruppo.\nSecondo Fred Durst, i motivi della sua popolarit\u00e0 stanno nel ritmo lento e nei testi di facile ascolto. Al contrario molte tracce di \"Three Dollar Bill, Yall$\" (1997) si caratterizzavano per essere pi\u00f9 abrasive e pi\u00f9 imperniate sulle urla del cantante.\nLa canzone parla della relazione tra Fred Durst e la sua ex fidanzata di allora, che lo usava solo per i soldi e lo tradiva con alcuni suoi amici, mentre lui continuava ad essere legato alla ragazza, malgrado l'angoscia emozionale provocata da questa situazione. Ritornello e preritornello svelano il motivo della sua passata relazione, ovvero il sesso (infatti \u201cnookie\u201d \u00e8 usato nel gergo anglosassone per indicare la vagina): \"Ehi, che diavolo vuoi dirmi?/Non voglio mentire, non posso negarlo/Ho fatto tutto per la f**a\". Il \"refrain\" \"Ho fatto tutto per la f**a, cos\u00ec puoi pigliarti \u2018sto arnese ed infilartelo dietro\" \u00e8 stato anche interpretato come: \"Sono diventato una rockstar per i soldi, cos\u00ec puoi prenderti i tuoi e lasciarli sulla porta di emergenza.\".\nVideo musicale.\nNel video della canzone, diretto da Durst, la band permette a centinaia di fans ad assistere ad una loro performance dal vivo, eseguendo la canzone dinanzi alla vasta folla. I ragazzi stanno da un lato della platea, le ragazze dall'altro.\nMentre Fred canta il ritornello, in certe occasioni rivolge il microfono alla folla, perch\u00e9 canti alcuni spezzoni del brano. Secondo lui, ci\u00f2 serviva a mostrare che \"i ragazzi erano duri, ma le ragazze lo erano ancora di pi\u00f9\".\nTutto ci\u00f2 si sente in concomitanza con il resto del video. Alla fine Fred Durst viene arrestato e portato via dalla polizia, senza evidente motivo."}
{"id": "733915", "revid": "1305772", "url": "https://it.wikipedia.org/wiki?curid=733915", "title": "Fragipan", "text": "Un fragipan (dal lat. \"fragilis\", friabile) \u00e8 un orizzonte sottosuperficiale alterato, di spessore maggiore di 15 cm, che presenta densit\u00e0 apparente maggiore della media (fino a 2 t/m3, contro una media dei suoli intorno a 1,3), conduttivit\u00e0 idraulica ridotta e basso contenuto in sostanza organica; parecchi di essi presentano screziature \"redox\". Un fragipan \u00e8 friabile allo stato umido, mentre in seguito a disseccamento diventa molto duro, tanto da rendere difficoltosa (o in qualche caso impedire) la radicazione delle piante. Ha struttura colonnare o poligonale.\nGenesi.\nL'origine dei fragipan \u00e8 tuttora oggetto di dibattito. Considerato generalmente il risultato di compattamenti meccanici o di presenza di permafrost durante i passati periodi glaciali, in qualche caso potrebbe anche essere il risultato della compattazione a seguito di onde sismiche. La durezza di un fragipan allo stato secco pu\u00f2 essere attribuita all\"'impaccamento\" delle argille, anche se questo non riesce a spiegare la friabilit\u00e0 allo stato umido che potrebbe essere spiegata dall'indebolimento di alcuni legami fra particelle presenti. La maggior parte dei fragipan sembrano essere il risultato di successive \"contrazioni\" e \"rilasciamenti\", collegati ai cicli secco-umido.\nCaratteristiche.\nSecondo le \"Keys to USDA Soil Taxonomy, tenth edition, 2006\", ai fini dell'identificazione di un fragipan assumono importanza particolare i seguenti aspetti:\nQuesto significa che:"}
{"id": "733919", "revid": "2178", "url": "https://it.wikipedia.org/wiki?curid=733919", "title": "Celtic F.C.", "text": ""}
{"id": "733920", "revid": "187", "url": "https://it.wikipedia.org/wiki?curid=733920", "title": "Prototipazione", "text": ""}
{"id": "733921", "revid": "125772250", "url": "https://it.wikipedia.org/wiki?curid=733921", "title": "Filemone e Bauci", "text": "Fil\u00e8mone e B\u00e0uci sono i protagonisti di un episodio della mitologia classica tramandato nell'ottavo libro delle \"Metamorfosi\" di Ovidio. La favola di cui i due personaggi sono protagonisti \u00e8 uno di quegli avvenimenti che venivano raccontati per provare che la virt\u00f9 dell'ospitalit\u00e0 era ricompensata.\nMito.\nZeus ed Ermes, vagando attraverso la Frigia con sembianze umane, si ritrovarono a discutere. Il primo infatti pensava che tutti gli uomini fossero cattivi, allora Ermes gli propose una sfida: travestirsi da viaggiatori cercando ospitalit\u00e0 nelle case vicine. I soli che li accolsero furono Filemone e Bauci, una coppia di anziani. \u00abBussando a mille porte, domandavano ovunque ospitalit\u00e0 e ovunque si negava loro l'accoglienza. Una sola casa offr\u00ec asilo: era una capanna, costruita con canne e fango. Qui, Filemone e Bauci, uniti in casto matrimonio, vedevano passare i loro giorni belli, invecchiare insieme sopportando la povert\u00e0, resa pi\u00f9 dolce e pi\u00f9 leggera dal loro tenero legame\u00bb. \nLa coppia si offr\u00ec di lavare i piedi ai viaggiatori, e diede poi loro da mangiare un pranzo campestre: olive, corniole, radicchio e latte cagliato. Quando per\u00f2 versavano il vino, questo non finiva mai, per cui iniziarono a sospettare della finta identit\u00e0 della divinit\u00e0. Volevano sacrificare la loro unica oca, ma l'animale aveva intuito che erano dei e and\u00f2 a nascondersi tra le loro gambe.\nDopo il pranzo gli Dei si palesarono e Bauci e Filemone furono condotti sopra un'alta montagna vicina alla capanna e venne loro comandato di guardare all'indietro: mentre Zeus scatenava la propria ira contro i Frigi, videro tutto il borgo sommerso e distrutto tranne la loro povera capanna che venne trasformata in un tempio maestoso. Zeus si offr\u00ec di esaudire qualunque loro desiderio. Filemone e Bauci chiesero solo di diventare sacerdoti del tempio di Zeus e di poter morire insieme. Dopo aver vissuto ancora molti anni, i due coniugi furono trasformati in alberi: Filemone in una quercia e la moglie in un tiglio, uniti per il tronco. Questa meraviglia vegetale, che si ergeva di fronte al tempio, fu venerata per secoli.\nI nomi di Filemone e di Bauci sono passati in proverbio per indicare due vecchi sposi che in passato hanno trascorso i loro giorni in un amore reciproco, e ne conservano vivo il sentimento."}
{"id": "733923", "revid": "125858012", "url": "https://it.wikipedia.org/wiki?curid=733923", "title": "Stele di Nora", "text": "La stele di Nora \u00e8 un blocco in pietra arenaria recante un'iscrizione che la quasi totalit\u00e0 degli studiosi ritiene eseguita in alfabeto fenicio. \nFu rinvenuta nel 1773 da Giacinto Hintz, professore di Sacra Scrittura e Lingua ebraica / lingue orientali all'Universit\u00e0 di Cagliari, inglobata in un muretto a secco di una struttura appartenente all'ordine dei mercedari in prossimit\u00e0 dell'abside della chiesa di sant'Efisio a Pula, centro urbano situato nella Sardegna meridionale che trae origine dall'antica citt\u00e0 di Nora. Il ritrovamento fuori dal suo contesto archeologico originale limita al suo contenuto le informazioni ricavabili dal documento. Conservata nel Museo archeologico nazionale di Cagliari, la stele svela il primo scritto fenicio mai rintracciato a ovest di Tiro: la sua datazione oscilla tra i secoli IX e VIII a.C. Il documento epigrafico \u00e8 stato pubblicato all'interno del \"Corpus Inscriptionum Semiticarum\" sotto il numero CIS I, 144 e nei Kanaan\u00e4ische und Aram\u00e4ische Inschriften sotto il numero KAI 46.\nIl contesto storico.\nCome scrisse l'archeologo Ferruccio Barreca:\nDopo una sporadica presenza fenicia nel Mediterraneo occidentale, iniziata attorno all'XI secolo a.C., nell'VIII secolo a.C., mentre la civilt\u00e0 nuragica viveva la sua massima espansione, si nota in Sardegna uno sviluppo dei centri costieri che ben presto diventarono vere e proprie citt\u00e0. I Fenici, oltre che in Africa, si insediarono sulle coste della Sardegna e nell'area occidentale della Sicilia.\nCome afferm\u00f2 Gian Franco Chiai, professore all'Universit\u00e0 libera di Berlino: \nIn passato si riteneva che la Stele di Nora testimoniasse essa stessa l'esistenza di un centro urbano fenicio o sardo-fenicio. Recenti ricerche archeologiche hanno per\u00f2 postdatato la necropoli, il Tophet e il quartiere artigianale alla fine del VII secolo e alla prima met\u00e0 del VI a.C.. La Stele, la cui datazione come si \u00e8 detto \u00e8 di circa due secoli antecedente, andrebbe pertanto contestualizzata all'interno di un centro protourbano, un emporio, un centro di scambi commerciali, segnato non solo dalla presenza di popolazioni fenicie o indigene.\nLe teorie.\nGli studiosi non sono concordi sulla lettura epigrafica del testo e la sua traduzione. Infatti a causa dello stato di conservazione, \u00e8 possibile leggere con chiarezza circa met\u00e0 delle lettere, mentre l'altra met\u00e0 nonostante il competente intervento degli epigrafisti, rimane dubbia: il colore rosso o violetto \u00e8 stato tracciato, talvolta con errori, nell'Ottocento, nel tentativo di facilitare la lettura. Un ulteriore problema \u00e8 rappresentato dall'assenza di divisioni tra le parole, questione che complica l'interpretazione anche delle parti pi\u00f9 chiaramente leggibili come alla linea 1 con btr\u0161\u0161 che pu\u00f2 significare \"in Tarsis\" o bt r\u0161 \u0161 che pu\u00f2 significare \"tempio del capo di\". Infine una parte minoritaria degli studiosi ritiene che si tratti della parte minore (ed unica parte sopravvissuta) di un'iscrizione molto pi\u00f9 lunga, distribuita su pi\u00f9 pietre, sebbene manchi un consenso generale al riguardo. \nInterpretazioni passate fino alla seconda guerra mondiale.\nL'orientalista Giovanni Bernardo De Rossi, sulla base di un disegno ricco di imprecisioni inviatogli da Hintz, scrisse nel 1774 che la stele indicava un sepolcro. Secondo quanto afferm\u00f2 lo stesso De Rossi:\nLa sua traduzione latina del testo era la seguente:\nIl generale piemontese La Marmora, lamentandosi della copia fatta da Hintz, si prodig\u00f2 affinch\u00e9 l'iscrizione potesse venire studiata adeguatamente dagli esperti. A tal riguardo egli scrisse:\nNel 1834 l'abate Giovannantonio Arri propose, sulla base del calco di La Marmora, la seguente trascrizione, traduzione e interpretazione:\n \nSecondo l'abate si trattava di un'iscrizione votiva in onore dell'eroe eponimo della Sardegna, cio\u00e8 Pater Sardon. La stele riportava che il pio padre Sardon era salpato da Tarshish, per raggiungere finalmente la fine del suo viaggio, al che ordin\u00f2 di scrivere una lapide a Nora, che si supponeva fosse davanti alla citt\u00e0 africana di Lixus.\nIn risposta ad Arri, Wilhelm Gesenius pubblic\u00f2 una sua alternativa trascrizione e traduzione della Stele nel 1837. Egli riteneva che si trattasse di una stele sepolcrale e che si riferisse alla casa del Pater Sardorum con un invito a portare la pace al regnante Ben-Rosch, figlio di Nagid, il quale era il dedicante. Gesenius dava per certo il nome del dedicante, anche se esprisse alcuni dubbi sul gentilizio finale \"L-ensis\", riferito a Ben-Rosch.\nLa sua trascrizione e traduzione \u00e8 la seguente:\nNel luglio dello stesso anno le edizioni di Gesenius e di Arri vennero comparate dall'orientalista tedesco Franz Ferdinand Benary. Benary escluse categoricamente la presenza del Sardus Pater e dette per certa la lettura di Tartesso nella prima linea. Inoltre egli espresse dei dubbi solo sulla lettura della parte finale della stele, che a suo dire poteva essere tradotta in due modi differenti a seconda che si prendesse in considerazione o meno l'esistenza di un simbolo che sembrava essere inserito in alcune lettere, e che avrebbe potuto servire a mettere in evidenza un nome o una localit\u00e0 propriamente detta:\nNella prima traduzione Benary non tenne conto dell'esistenza del simbolo e in tal caso ritenne di avere di fronte un decreto in cui si specificava, per ordine espresso, che chiunque fosse stato espulso da Tartesso sarebbe stato al sicuro in Sardegna, e sarebbe entrato in quel regno sano e salvo, sia che fosse povero o principe. Nella seconda traduzione tenne conto del simbolo e in tal caso si tratterebbe di un titolo sepolcrale che augura la pace a Malchiten, il quale fu esiliato da Tartesso in Sardegna. \nNel 1838 \u00e8 il tedesco Wurm nella sua recensione dell'opera di Gesenius a esprimere diverse perplessit\u00e0 in merito al lavoro fatto riguardo alla Stele. Secondo lo studioso due letture alternative sarebbero ugualmente possibili, una pi\u00f9 vicina a Gesenius e una ad Arri. Egli propose quindi due traduzioni:\nNel 1842, recensendo l'opera di Gesenius, il francese Quatrem\u00e8re si dichiara insoddisfatto di tutte le edizioni fino a quel momento proposte del testo e a sua volta si cimenta nel tentativo di lettura e traduzione. La sua proposta \u00e8 la seguente:\nSecondo Quatrem\u00e8re sarebbe necessario integrare alcune lettere lateralmente che sarebbero venute a mancare per un danneggiamento della stele. Inoltre secondo lo studioso la Stele si riferirebbe pi\u00f9 probabilmente a individui nati in Sardegna e il paese che etimologicamente pi\u00f9 si avvicina alla forma scritta nella stele sarebbe Usellus, gi\u00e0 abitato fin dall'et\u00e0 nuragica e noto in et\u00e0 romana col nome di \"Uselis\".\nPochi anni dopo nel 1849 l'orientalista tedesco Franz Karl Movers, pur mantenendo una lettura alfabetica simile a quella di Gesenius e differenziandosene unicamente per le divisioni tra le parole, riusc\u00ec ad ottenere una traduzione abbastanza simile a quella di Quatrem\u00e8re:\nGi\u00e0 a met\u00e0 ottocento le differenti letture e interpretazioni della Stele creavano confusione tra gli studiosi che volevano unicamente utilizzare il documento senza entrare nel merito di questioni epigrafiche.\nNel 1855 si inser\u00ec nel dibattito anche Francesco Bourgade, il quale propose la seguente originale trascrizione e traduzione: \nNel 1860 il gesuita Raffaele Garrucci afferm\u00f2 di essere a conoscenza di almeno quattro edizioni edite e una rimasta inedita e ne propose a sua volta una nuova fondata su quella di Gesenius nella lettura dei caratteri ma distante nella traduzione:\nSecondo Garrucci si tratterebbe dunque di un monumento funebre. La Stele, come egli scrisse:\nNel 1869 l'orientalista Heinrich von Maltzan si lament\u00f2 della confusione segnalando che al tempo erano note non meno di 14 differenti letture e interpretazioni della Stele. Egli cerc\u00f2 di mettere ordine nella faccenda sostenendo l'esistenza di due \"scuole\" di pensiero: una dei seguaci di Gesenius, che interpretata la Stele come iscrizione sepolcrale, e una per lo pi\u00f9 \"italiana\", che vedeva nella Stele un monumento commemorativo o un memoriale, cosa che lo renderebbe a suo dire il primo caso noto di simili documenti per il mondo fenicio. Egli segu\u00ec quindi Gesenius proponendo solo qualche modifica (in particolare prime due lettere della seconda linea - un Qoph e un Waw - e nelle ultime due della ottava linea - un Mem e un He -) alla sua trascrizione e traduzione:\nNel 1941 l'archeologo americano William Foxwell Albright ha ritenuto che l'iscrizione (distribuita forse su pi\u00f9 pietre per un'altezza che doveva raggiungere almeno i due metri e sopravvissuta ad oggi solo nella sua parte in basso a destra) andasse fortemente integrata e interpretata come un decreto cittadino di ostracizzazione:\nCommemorazione di una spedizione.\nNel 1972 l'orientalista J. Brian Peckham propose la sua interpretazione militare ritenendo la Stele completa e traducendo il testo:\nNel dicembre dello stesso anno Frank Moore Cross, professore all'Universit\u00e0 di Harvard, pubblic\u00f2 un articolo in risposta a Peckham, riprendendo alcuni punti dello studioso ma distanziandosene in altri; egli ritiene ad esempio che nel testo non si parli di Tartessos, in Andalusia, ma di Tarsis in Sardegna. Inoltre afferma che nell'interpretazione del verbo \"gr\u0161\" andrebbe privilegiato il suo significato militare di \"scacciare\" rispetto a quello marittimo di \"essere trascinato/condotto\". Infine ritiene che Milkaton sarebbe un comandante di Pumayaton di Tiro (831-785 a.C.), conosciuto presso i greci come Pigmalione, qui presente con una forma abbreviata ipocoristica PMY abbastanza comune nel mondo fenicio.\nLa sua traduzione (che integra le prime due righe del testo nella parte alta della stele) \u00e8 la seguente:\nL'interpretazione e la traduzione di Cross \u00e8 talvolta ancora proposta in anni recenti.\nIn uno studio del 1991, l'archeologo William H. Shea, professore all'Andrews University, avanza un'integrazione parziale alla prima linea riprendendo il verbo \"gr\u0161\" e legge l'ultima LPNY (dal significato di \"precedente\" o \"in precedenza\") invece di LPMY. Pertanto propose la seguente trascrizione e traduzione:\nLo studioso ritiene che la stele testimoni le attivit\u00e0 militari di \"Milkaton\" a \"Tarshish\" e in Sardegna. Riguardo all'ubicazione di Tarshish, egli ritiene che si possa trattare di una localit\u00e0 in Spagna; si starebbe pertanto parlando di una campagna militare in Spagna e successivamente dell'arrivo in la Sardegna. Il comandante inoltre con il verbo \"\u0161lm\" (tradotto per la prima volta da Zuckerman come \"salvo/al sicuro\") intenderebbe che la spedizione in Spagna non avrebbe del tutto compromesso le possibilit\u00e0 di un'ulteriore azione.\nGli studiosi che leggono nella prima linea superstite dell'iscrizione il toponimo TR\u0160\u0160 hanno offerto varie possibili identificazioni. Come afferma Peckham:\nL'idea per\u00f2 che si tratti di un toponimo ha prevalso e tra le varie ipotesi l'andalusa Tartesso \u00e8 sembrata a molti quella pi\u00f9 probabile. Bisogna comunque segnalare come afferma Antonelli che:\nMa anche un'identificazione regionale verso l'occidente iberico ha visto contrari diversi studiosi e non mancano quindi interpretazioni alternative con localit\u00e0 sarde (come Tharros o Tarsis, forse una localit\u00e0 mineraria) o asiatiche (come Tarso in Cilicia). Sull'identificazione asiatica conviene spendere qualche parola in pi\u00f9. Secondo Russel E. Gmirkin, l'iscrizione testimonierebbe il periodo in cui i Fenici venivano sconfitti e in parte costretti ad emigrare verso occidente dall'avanzata assira. Sempre secondo l'interpretazione di Gmirkin Tarshish non si riferirebbe ad una localit\u00e0 spagnola o sarda ma a Tarso in Cilicia e la stele di Nora testimonierebbe la fuga di profughi approdati in Sardegna nella disperata ricerca di salvezza e pace. Concorda con questa interpretazione anche Delgado Herv\u00e0s, professoressa all'Universitat Pompeu Fabra di Barcellona.\nDavid Ridgway della University of Edinburgh ritiene che Tarsis non si riferisca n\u00e9 a Tarso in Cilicia, n\u00e9 a Tartessos in Spagna, ma indicherebbe una localit\u00e0 mineraria in Sardegna. In questa prospettiva l'iscrizione testimonierebbe la vittoria di un generale fenicio contro le popolazioni locali per il controllo delle miniere della zona. Anche Markoe, Dyson e Rowland ritengono che la scritta testimoni una vittoria dei Fenici contro i Sardi. \nNel 2012 questa interpretazione militare del documento \u00e8 stata ripresa da Nathan Pilkington dell'Universit\u00e0 di Columbia, il quale tuttavia esclude ogni riferimento a Tartesso. Egli infatti, a differenza di coloro che sostengono l'interpretazione militare, propone di dividere la prima linea in due parole: \"bt r\u0161\u0161\". Queste due parole verrebbero tradotte con \"Una casa che lui butt\u00f2 gi\u00f9\". Il termine \"bt\" pu\u00f2 significare sia \"tempio\", sia \"casa\". Il termine all'inizio dell'iscrizione potrebbe riferirsi alla distruzione di un villaggio nuragico sardo, forse il Nuraghe Antigori: l'identificazione si basa sull'uso di \"bt\" in iscrizioni contemporanee fenicie per indicare una casa reale, con il suo territorio e popolazione. Il significato di \"r\u0161\u0161\" come \"buttar gi\u00f9 / distruggere\" si ritrova una volta in ugaritico e due volte in ebraico nella bibbia. Pertanto la traduzione offerta \u00e8 la seguente:\nAnche Richard Miles, professore alla Universit\u00e0 di Sydney si \u00e8 mostrato concorde affermando: \nCelebrazione di una divinit\u00e0.\nUna parte consistente degli studiosi ritiene tuttavia che la Stele si riferisca unicamente al culto celebrativo di una divinit\u00e0 e/o alla fondazione di un tempio.\nL'orientalista francese Dupont-Sommer, che occupava la cattedra di ebraico e aramaico al Coll\u00e8ge de France, escludendo l'esistenza di una lacuna nel testo e considerando quindi l'iscrizione completa, tradusse nel 1948 il testo in:\nL'interpretazione di \"bt r\u0161 \u0161\" come \"Kap-Tempel\", \"tempio di Capo\", \u00e8 accettata anche da Kurt Galling, rettore della Johannes Gutenberg-Universit\u00e4t Mainz. \nLo storico e filologo francese F\u00e9vrier, direttore della sezioni di studi semitici antichi alla \u00c9cole pratique des hautes \u00e9tudes, basandosi sul lavoro di Dupont-Sommer, avanz\u00f2 nel 1950 qualche lettura alternativa e la tradusse:\nAllo stesso modo, nell'interpretazione dell'orientalista Albert van den Branden, professore all'Universit\u00e9 Saint-Joseph, si afferma che si tratti di una dedica per la fondazione di un tempio. Secondo van den Branden l'iscrizione menziona diverse fasi costruttive che portano al completamento del tempio: la prima fase consisteva nella costruzione del tempio principale da parte di Nagg\u00e2r, un abitante di un centro abitato detto Sardegna (probabilmente da identificare con Nora, che, per la sua importanza, avrebbe dato il nome all'intera isola); questo, tuttavia, rimase incompiuto, cos\u00ec che nella seconda fase lo stesso Nagg\u00e2r si era impegnato nella costruzione di un tempio secondario in onore di Pumay; anche questo tempio era rimasto incompiuto, poich\u00e9 in una terza fase si era dedicato all'esecuzione di una serie di altri lavori in questo santuario dedicato a Pumay:\nNel 1966 Jean Ferron, archeologo e direttore del museo di Cartagine, rileggendo criticamente il lavoro di F\u00e9vrier, propose invece la seguente traduzione: \nCuriosit\u00e0.\nGoffredo Casalis nel suo Dizionario critic\u00f2 irridendola una traduzione della stele di Nora da lui attribuita all'orientalista Francesco Ricardi. Tuttavia nell'opera di Ricardi, tra le varie iscrizioni da lui tradotte, non compare la stele di Nora. \nLa stele \u00e8 stata esposta dal settembre 2004 al gennaio 2005 al Metropolitan Museum of Art di New York, all'interno della mostra temporanea \"Assyria to Iberia at the Dawn of the Classical Age\", \"Dall\u2019Assiria all\u2019Iberia all\u2019alba della civilt\u00e0 classica\".\nDall'aprile all'ottobre del 2016 l'iscrizione \u00e8 stata invece offerta ai visitatori del Museum und Park Kalkriese in Germania, museo sorto nel probabile luogo della battaglia di Teutoburgo, all'interno della mostra temporanea \"Gefahr auf See \u2013 Piraten in der Antike\", \"Pericolo sul mare - Pirati nel mondo antico\"."}
{"id": "733925", "revid": "527551", "url": "https://it.wikipedia.org/wiki?curid=733925", "title": "The Monkey", "text": ", letteralmente \"Le grandi avventure di Gok\u016b\", \u00e8 un anime giapponese di 39 episodi, scritto e prodotto nel 1967 da Osamu Tezuka con la sua casa di produzione indipendente, la Mushi Production. Fu distribuito in Italia negli anni ottanta.\nLa trama riprende in chiave parodistica e comica il famoso romanzo cinese \"Il viaggio in Occidente\" (\"Saiyuki\"), tema gi\u00e0 affrontato dall'autore nel 1952 con il manga , e animato poi dalla T\u014dei D\u014dga in un film intitolato \"Saiyuki\", in Italia rinominato \"Le tredici fatiche di Ercolino\" (1960). Da questa stessa leggenda sar\u00e0 tratto anche il celebre Dragon Ball e Starzinger, che prende spunto dalla saga di Goku per riproporla in chiave sci-fi.\nIn Giappone, dove il romanzo \u00e8 studiato nelle scuole come uno dei testi classici fondamentali, i bambini spesso si lamentano che il personaggio di Son Gok\u016b (pronunciato Gok\u00f2 nell'edizione italiana), inizialmente forte e arrogante, diventa in seguito uno studente bravo e volenteroso; Tezuka per primo cerc\u00f2 di superare il problema, dando al personaggio i tratti di un ragazzino moderno, maleducato e dispettoso. Sebbene il cartone animato fosse destinato a un pubblico di bambini, il linguaggio fu giudicato troppo volgare dalle associazioni di genitori e insegnanti, e fu conseguentemente ritirato dopo qualche anno dalle emittenti TV; questo ne ha probabilmente anche limitato l'esportazione, gi\u00e0 difficile a causa del fatto che il romanzo all'epoca era pressoch\u00e9 sconosciuto al grande pubblico in Occidente.\nL'intera serie \u00e8 stata distribuita in Italia in DVD da Yamato Video dal 9 settembre 2008 al 10 marzo 2009 in 7 uscite, con il titolo The Monkey - Le grandi avventure di Goku.\nTrama.\nL'anime riprende in chiave parodistica e comica il romanzo cinese \"Xiyouji\", in giapponese chiamato \"Saiyuki\", pubblicato per la prima volta anonimo nel 1590 e conosciuto in Italia (dove \u00e8 pubblicato dalle edizioni Adelphi) col titolo \"Lo scimmiotto\": rappresenta pertanto una satira contemporanea sul contenuto della storia narrata dal testo scritto.\nGoku (pronunciato \"Gok\u00f2\" nell'edizione italiana) \u00e8 una scimmietta fortissima (il Re-Scimmia della leggenda) che si comporta come un bimbetto dispettoso, isterico, egoista e cocciuto; inizialmente a capo d'una banda di scimmie-banditi, si ritrover\u00e0 a dover accompagnare un monaco buddista di nome \"Sanso\" per recuperare alcuni testi sacri conservati in India. \u00c8 nato da una pietra posta sulla cima di una montagna, e prima di accompagnare il monaco viene imprigionato temporaneamente dal Buddha in persona, dopo il suo tentativo di scalata al cielo.\nFanno parte del gruppo anche uno spirito suino e un folletto di palude; ed \u00e8 cos\u00ec che Goku, il reverendo Sanso, il maiale \"Hakkai\" ed il kappa \"Sagoyo\" (qui trasformato in un avido cercatore di tesori munito di pala e sempre pronto a scavare buche), nonch\u00e9 la fatina \"Tatsuko\", si incamminano per il loro lungo viaggio, affrontando mostri e pericoli d'ogni sorta per poter giungere al termine della loro missione. Da questo momento, Goku diverr\u00e0 un personaggio amante della giustizia.\nLive action.\nNel 2006 si \u00e8 presa ispirazione dalla storia per creare un dorama live action intitolato \"Saiyuki\" col cantante e idol della Johnny &amp; Associates Shingo Katori come protagonista, nel ruolo del \"Re-scimmia\"."}
{"id": "733926", "revid": "767487", "url": "https://it.wikipedia.org/wiki?curid=733926", "title": "Abacisti", "text": "Gli aba o abacisti erano gli appartenenti a una delle due principali scuole matematiche del Medioevo (fino al XIII secolo circa), insieme agli algoritmisti.\nPur non avendo il segno zero (di origine araba), utilizzavano un sistema di scrittura dei numeri per colonne che consentiva l'attribuzione di un valore posizionale alle cifre. Usavano frazioni dodicesimali, in parte retaggio del sistema di numerazione romano."}
{"id": "733929", "revid": "1723161", "url": "https://it.wikipedia.org/wiki?curid=733929", "title": "Chrome (gruppo musicale)", "text": "I Chrome sono un gruppo musicale statunitense proveniente da San Francisco. Insieme ai Residents, ai Tuxedomoon e agli MX-80 costituiscono alla fine degli anni settanta il cosiddetto \"Quadrato di San Francisco\", ovvero i quattro gruppi pi\u00f9 importanti della scena musicale della citt\u00e0. Punto in comune di tutti e quattro i gruppi era il far parte della Ralph Records, etichetta discografica underground fondata dagli stessi Residents, e una notevole sperimentazione musicale.\nSono annoverati tra i fondatori del genere Industrial rock.\nStoria.\nI Chrome si formano nel 1976 da Damon Edge (tastierista polistrumentista), Garry Spain (bassista), John Lambdin (chitarrista) e Mike Low (polistrumentista). \nQuando cominciano a calcare le scene di San Francisco non hanno ancora un'identit\u00e0 ben precisa, sono semplicemente una delle miriadi di band post-psichedeliche della citt\u00e0 californiana.\nIl primo album \u00e8 \"The Visitation\" (1976), album dalle forti influenze space rock. Le cose cominciano a cambiare quando Mike Low lascia e si unisce Helios Creed, chitarrista e polistrumentista. Nasce il suono caratteristico dei Chrome, e ne viene dato un saggio su \"Alien Soundtracks\" (1978), album concepito inizialmente come colonna sonora di un film porno. Su quest'album un garage rock alla Stooges va a scontrarsi con un'atmosfera da film di fantascienza, sperimentazioni proto-industrial, manipolazioni di nastri, rumorismi di ogni genere, e interferenze. Dopo la pubblicazione di \"Alien Soundtrack\", a causa della defezione di Lambdin e Spain, Damon Edge e Helios Creed divengono gli unici a portare avanti il progetto.\nL'album successivo \u00e8 riconosciuto come il capolavoro del complesso, \"Half Machine Lip Moves\" (1979), qui le idee messe in mostra in \"Alien Soundtracks\" divengono pi\u00f9 organiche, pi\u00f9 estreme, pi\u00f9 iconoclaste.\nNel 1980 viene pubblicato l'EP \"Read Only Memory\", che presenta un uso ancora pi\u00f9 massiccio dell'elettronica. Il quarto album ufficiale \u00e8 \"Red Exposure\".\nNel 1981 viene pubblicato un altro EP, ossia \"Inworlds\", in cui il duo Edge-Creed \u00e8 coadiuvato dai fratelli Stench.\nCreed decide successivamente di intraprendere la carriera solista. Edge si trasferisce in Francia dove pubblica \"Into The Eyes Of The Zombie King\". Dopo un album dal vivo con diversi inediti (\"The Lyon Concert\", 1985), viene pubblicato \"Another World\" (1986). Nel 1994 esce invece \"The Clairaudient Syndrome\". Tuttavia questi lavori non sono all'altezza dei precedenti.\nNel 1995 Damon Edge muore per infarto a San Francisco, mentre Creed decide di rifondare i Chrome con Tommy Cyborg ed i fratelli Stench. Esce quindi nel 1996 il mini-CD \"Third Seed from the Bud\", a cui segue \"Retro Transmission\". Nel 1998 \u00e8 la volta di \"Tidal Forces (No Humans Allowed Pt II)\". Parallelamente Creed porta avanti la carriera solista."}
{"id": "733932", "revid": "890623", "url": "https://it.wikipedia.org/wiki?curid=733932", "title": "Caronno Pertusella", "text": "Caronno Pertusella (distintamente \"Car\u00f2nn\", : , e \"Pertusella\", : , in dialetto locale) \u00e8 un comune italiano di abitanti della provincia di Varese in Lombardia. Fa parte dell'area metropolitana milanese, un tempo denominato Caronno (fino al 1863) e poi Caronno Milanese (fino al 1940). Fino al 1869 il borgo di Cassina Pertusella costituiva un comune a s\u00e9 stante. Con l'istituzione della provincia di Varese \u00e8 stato annesso a questa, da quella di Milano, pur mantenendo il nome originario ancora per alcuni anni. Oltre ai due centri, Caronno e Pertusella, non pi\u00f9 fisicamente separati per l'uniformit\u00e0 raggiunta dall'agglomerato, \u00e8 presente anche la localit\u00e0 di Bariola (\"Barioeula\" nel dialetto locale, : ).\nNel primo ventennio del terzo millennio il comune ha registrato un incremento della popolazione residente del 15%, complice il progressivo allontanamento dal centro di Milano e dai comuni limitrofi di molti abitanti, in cerca di zone relativamente meno cementificate e con un minor costo degli alloggi, senza tuttavia spostarsi troppo dall'area metropolitana.\nStoria.\nDa \"Caronum\", nome romano di Caronno Pertusella, passava la via Mediolanum-Bilitio, che metteva in comunicazione \"Mediolanum\" (Milano) con \"Luganum\" (Lugano) passando da \"Varisium\" (Varese).\nSimboli.\nLo stemma del Comune di Caronno Pertusella \u00e8 stato riconosciuto con regio decreto del 25 febbraio 1934.\nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2016 la popolazione straniera residente nel comune era di 1.224 persone, pari al 7% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nCaronno Pertusella si \u00e8 distinta per una serie di iniziative che le hanno dato una certa visibilit\u00e0 a carattere nazionale, tra queste il superamento di record del Guinness dei primati per il tiramis\u00f9 pi\u00f9 grande del mondo (22 aprile 2007), la torta millefoglie pi\u00f9 grande del mondo (16-17 maggio 2009) e la partita di softball pi\u00f9 lunga del mondo (120 ore consecutive) disputata tra il 1\u00b0 e il 6 giugno 2010. Insieme a questi eventi pi\u00f9 o meno coperti da media locali, l'iniziativa forse pi\u00f9 nota a livello nazionale, l'avviamento nel 2009 della prima area italiana dedicata al controllo del vicinato, fenomeno estesosi in tutto il Paese in oltre 400 Comuni (febbraio 2018). Si tratta di un'iniziativa di sicurezza partecipata basata sul \"neighbourhood watch\" anglosassone.\nEconomia.\nA Caronno Pertusella hanno attualmente sede la multinazionale svedese dell'automazione Assa Abloy (la quale controlla il marchio Ditec) e la societ\u00e0 Teva Pharmaceutical Industries\nInfrastrutture e trasporti.\nIl comune \u00e8 servito dalla stazione ferroviaria di Caronno Pertusella, posta sulla linea Milano\u2013Saronno e gestita da FerrovieNord. La stazione \u00e8 servita dalle linee S1 e S3 del servizio ferroviario suburbano di Milano, gestito da Trenord.\nUna linea di autobus, gestita da FNM Autoservizi, serve il territorio comunale di Caronno Pertusella e lo collega ai comuni limitrofi.\nSport.\nCalcio.\nPrincipale club calcistico di Caronno Pertusella \u00e8 la . Fondata nel 1932, nel 2009 si fuse con la Salus et Virtus Turate (fondata nel 1927) costituendo l'Insubria CaronneseTurate, che per la prima volta accedette alla Serie D (che \u00e8 altres\u00ec il massimo livello mai raggiunto dal sodalizio). L'esperienza unificata ebbe tuttavia vita breve: a seguito della rifondazione di un club autonomo a Turate, gi\u00e0 nel 2010 la societ\u00e0 semplific\u00f2 il nome in Insubria Caronnese e nell'estate 2011 torn\u00f2 a chiamarsi Caronnese. Sede delle gare casalinghe \u00e8 lo stadio comunale di Caronno Pertusella, in corso della Vittoria.\nA Caronno Pertusella \u00e8 presente anche un club polisportivo dilettantistico affiliato al comitato Centro Sportivo Italiano, l'A.S.D. O.S.G.B. Caronno. La societ\u00e0 sportiva dedica il suo nome al santo Giovanni Bosco e conta poco meno di 400 tesserati. Le attivit\u00e0 sportive comprendono, oltre al calcio a 7 maschile e femminile, Pallacanestro, Pallavolo e Tchoukball.\nSoftball.\nLa A.B. Caronno Softball \u00e8 una societ\u00e0 sportiva fondata nel 1968.\nDal 1991, accompagnata dallo storico sponsor Rhea Vendors, milita nelle serie maggiori del softball italiano ed ha partecipato per 5 volte ai play-off scudetto. Dal 2002 al 2006 ha disputato il campionato di A1 e, dopo quattro anni in A2, al termine della stagione 2010 ha guadagnato nuovamente la promozione alla prima serie. Al suo attivo la vittoria del Campionato Italiano Juniores di Baseball (1974) e due Coppe Italia di A2 di Softball (2007-2010). \nLo stadio del softball di Caronno Pertusella, intitolato a Francesco Nespoli, primo presidente della societ\u00e0, ha ospitato alcune importanti manifestazioni internazionali. Fra le altre, la 13\u00aa edizione del Campionato Europeo di Softball (2003), la Coppa delle Coppe di Softball (2006), il Torneo Citt\u00e0 di Caronno (il pi\u00f9 longevo torneo di softball in Europa, nato nel 1980) e nel 2010 il record della partita di softball pi\u00f9 lunga del mondo (120 ore consecutive)."}
{"id": "733937", "revid": "77358", "url": "https://it.wikipedia.org/wiki?curid=733937", "title": "Santuario de las lajas", "text": ""}
{"id": "733939", "revid": "599013", "url": "https://it.wikipedia.org/wiki?curid=733939", "title": "Ter", "text": ""}
{"id": "733943", "revid": "1924342", "url": "https://it.wikipedia.org/wiki?curid=733943", "title": "Goo (album)", "text": "Goo \u00e8 il sesto album studio del gruppo alternative/noise rock statunitense Sonic Youth, pubblicato il 26 giugno del 1990 dalla Geffen Records.\nTra 1990 e 1992 ha venduto negli Stati Uniti d'America 220.000 copie, raggiungendo il 96\u00ba posto nella Billboard 200.\nIl 12 e il 13 settembre 2005 \u00e8 stata pubblicata una versione doppio CD e una versione vinile 12\" rimasterizzate, includendo versioni demo e b-sides.\nIl disco.\nRegistrazioni.\nNel novembre del 1989 il gruppo registra con Jim Waters, Don Fleming e J Mascis al Waterworks Studio di New York le versioni demo editi su Stereo8 di alcune delle tracce che andranno a comporre l'album: \"Tunic\", \"Number One\" (prototipo di \"Disappear\"), \"Titanium Expos\u00e9\", \"Dirty Boots\", \"Corky\" (\"Cinderella's Big Score\"), \"My Friend Goo\", \"Bookstore\" (che sarebbe poi diventata \"Mote\"), \"Animals\" (\"Mary-Christ\"), \"DV2\" (\"Kool Thing\"), \"Blowjob\" (\"Mildred Pierce\"), \"Lee #2\" e una cover dei Beach Boys \"I Know There's an Answer\", queste ultime due poi escluse dalla tracklist. \"Scooter and Jinx\" \u00e8 una traccia-campione di un poco pi\u00f9 di un minuto in cui Thurston Moore produce feedback con la chitarra. Successivamente venne sovraincisa da Nick Sansano e Ron Saint Germain su tutte le altre tracce durante le registrazioni finali.\nViene intrapreso un mini tour in cui vengono suonati i primi abbozzi delle nuove canzoni. Durante le prove generali che precedono un concerto a Hoboken nel New Jersey il 27 ottobre 1989 vengono registrate \"Tuff Boyz\" e \"Isaac\".\nNel 1990 avvengono le registrazioni finali al Sorcerer Sound Greene Street di New York con la produzione di Nick Sansano e Ron Saint Germain e la collaborazione di J Mascis dei Dinosaur Jr. e Don Fleming. Questi ultimi fanno anche da coristi. Cos\u00ec come Chuck D dei Public Enemy presta la voce in \"Kool Thing\", sebbene inizialmente Kim Gordon volesse la partecipazione di LL Cool J, che ha ispirato la canzone. Il rapper fu intervistato dalla bassista per un articolo su Spin con l'intenzione di trovare un punto di incontro tra la scena musicale alternativa e quella hip-hop di New York. Ma a causa del maschilismo di LL Cool J la conversazione degener\u00f2 e Kim Gordon lo colp\u00ec in testa con il suo taccuino.\nNello stesso studio e nello stesso periodo, oltre alla tracklist definitiva, viene registrata anche \"Dr. Benway's House\". \"That's All I Know (Right Now)\" e \"Can Song\" vengono invece registrate sempre nel 1990 nello studio di Wharton Tiers.\nIl 26 giugno 1990 esce l'album accompagnato dal singolo e dal relativo videoclip di \"Kool Thing\" diretto da Tamra Davis. Durante le riprese Kim Gordon aveva intenzione di imbracciare una mitragliatrice IMI Uzi, ma la Geffen le ha impedito di farlo, dato che il videoclip sarebbe dovuto entrare in rotazione su MTV. Kim Gordon ha definito il video \u00abil momento pi\u00f9 imbarazzante della sua vita\u00bb. Come secondo singolo viene invece scelto il brano \"Disappearer\", il cui video, diffuso nel dicembre del 1991, viene girato a Toronto.\nTour.\nNell'agosto del 1990 il gruppo intraprende un tour per il Nord America, accompagnati dai Nirvana. Il gruppo di Kurt Cobain nell'aprile del 1990 aveva gi\u00e0 registrato i demo per \"Nevermind\" con Butch Vig, produttore a cui si affideranno anche i Sonic Youth per \"Dirty\" (1992) e \"Experimental Jet Set, Trash &amp; No Star\" (1994). Successivamente si spostano in Europa e nuovamente in Nord America, supportati questa volta dai Mudhoney. Dall'esibizione del 3 novembre all'Universit\u00e0 della California di Irvine vengono registrate le versioni live di \"White Kross\", \"Eric's Trip\", \"Cinderellas Big Score\", \"Dirty Boots\" e \"The Bedroom\", poi inserite nell'EP \"Dirty Boots\", considerato per\u00f2 come il singolo finale estratto da Goo.\nNel gennaio del 1991 ripartono come band di apertura del tour \"Smell The Horse\" di Neil Young &amp; Crazy Horse. Successivamente fanno una data in Giappone e ritornano in Europa nuovamente supportati dai Nirvana. Durante questo tour, Dave Markey, gira il documentario musicale \"\" e il gruppo comincia a scrivere nuovo materiale (\"Orange Rolls, Angel's Spit\", \"Chapel Hill\", \"Sugar Kane\" e \"Purr\") per l'album successivo \"Dirty\", il cui sound tende al grunge tipico di quegli anni.\nTitolo e copertina.\nIl titolo che nel 1989 i membri dei Sonic Youth davano al futuro album era \"Blowjob\" (\"fellatio\"). Lee Ranaldo ha affermato che il gruppo aveva scelto quel titolo dopo aver visto un'opera di Raymond Pettibon raffigurante una caricatura di Joan Crawford che metteva in mostra le labbra. Un secondo motivo fu anche quello di voler provocare i discografici della Geffen Records, etichetta major a loro nuova.\nSuccessivamente il titolo cambia in \"Goo\" prendendo il nome dalla sesta traccia \"My Friend Goo\". Raymond Pettibon dei Black Flag si adegua realizzando nuove illustrazioni in bianco e nero legate al titolo definitivo per corredare la confezione del vinile.\nPer la copertina si ispir\u00f2 a una foto scattata da un paparazzo nel 1966, raffigurante Maureen Hindley e il primo marito David Smith mentre guidano per andare a testimoniare contro la sorella Myra Hindley e Ian Brady, implicati nei cosiddetti \"moors murders\". A destra rispetto ai personaggi Pettibon aggiunge la frase: \u00ab\"I stole my sister's boyfriend. It was all whirlwind, heat and flash. Within a week we killed my parents and hit the road.\"\u00bb (\u00abHo rubato il ragazzo a mia sorella. Era tutto un turbine di calore e un lampo. In una settimana abbiamo ucciso i miei genitori e siamo partiti.\u00bb)\nLa copertina \u00e8 stata considerata controversa dai discografici della Geffen Records che hanno tentato, senza risultati, di convincere il gruppo a trovarne una alternativa. \u00abTutto quel che occorre [per convincerci a cambiare la copertina] \u00e8 un ragazzino che tenta di uccidere i propri genitori e ha il nostro disco in cameretta.\u00bb ha dichiarato Kim Gordon.\nSul retro un'altra illustrazione con lo stesso stile rappresenta invece una donna mentre pulisce con un fazzoletto il viso di un uomo rassicurandolo dicendo: \u00ab\"Nothing...Lipstick, and a little blood\"\u00bb (\u00abNon \u00e8 niente...solo rossetto e un po' di sangue\u00bb). In alto a destra, sopra la tracklist, \u00e8 presente il logo di Goo in verde accompagnato da un'impronta di labbra truccate con il rossetto. In basso a destra, invece, vi \u00e8 un piccolo disegno che invita a distruggere il Parents Music Resource Center (\u00ab\"Smash the PMRC\"\u00bb).\nLe foto all'interno della confezione, al contrario caratterizzate da colori molto vivaci, sono state scattate da Michael Lavine.\nCitazioni e riferimenti.\nLo stile della copertina e il titolo sono stati omaggiati e pariodati entrando nell'immaginario indie. Dai Prisonshake per la loro copertina dell'album \"Spoo\", dai Pechsaftha in \"Dick in Frisco\" e dalla band scozzese The Twilight Sad nella compilation a tiratura limitata \"Killed My Parents and Hit the Road\".\nLa nuova etichetta.\nL'album segna il debutto discografico per la major Geffen Records, con cui il gruppo \u00e8 sotto contratto tuttora. Lee Ranaldo ha affermato che, non avendo avuto grande soddisfazione della distribuzione con le etichette indipendenti, passare ad una major \u00e8 stata una decisione presa per rendere pi\u00f9 facile l'autopromozione attraverso concerti anche internazionali e per rendere pi\u00f9 reperibili i loro dischi. Nonostante l'etichetta abbia ostacolato il gruppo durante le riprese del videoclip di \"Kool Thing\" e durante la genesi dell'album per quanto riguarda la scelta del titolo e della copertina, durante un'intervista pubblicata sulla rivista musicale Spin, Thurston Moore ha dichiarato: \u00abQuesta etichetta ci tratta meglio di quanto qualsiasi etichetta indipendente abbia mai fatto\u00bb e \u00abOra siamo in un periodo diverso: le major hanno reparti di musica alternativa con staff composto da persone provenienti dalla scena indie. Avremmo potuto aspettare e firmare ora e, s\u00ec, probabilmente avremmo potuto ottenere pi\u00f9 guadagni. Sarebbe stato un grande affare. Ma abbiamo firmato un contratto per un ammontare piuttosto modesto in modo tale da poter avere il controllo completo sulla nostra musica\u00bb."}
{"id": "733944", "revid": "834", "url": "https://it.wikipedia.org/wiki?curid=733944", "title": "Torta sbrisolona", "text": ""}
{"id": "733951", "revid": "599013", "url": "https://it.wikipedia.org/wiki?curid=733951", "title": "Tha", "text": ""}
{"id": "733952", "revid": "297059", "url": "https://it.wikipedia.org/wiki?curid=733952", "title": "Jacob Arminio", "text": "\u00c8 noto anche come Arminio \u2013 da cui l\"'arminianesimo\" \u2013 o come Jacobus Arminius, latinizzazione del patronimico \"Hermandszoon\", ovvero \"figlio di Herman\".\nIndro Montanelli lo ha definito \u00abultimo epigono di Erasmo\u00bb per il suo appellarsi in Olanda allo spirito del compromesso contro gli opposti fanatismi. Di fatto un riavvicinamento alla teologia cattolico romana, nella quale lo sforzo umano (\"avvicinarsi\" a Dio con il proprio \"libero\" arbitrio) dovrebbe essere premiato in qualche modo da Dio.\nIl suo nome \u00e8 legato alla posizione teologica che prevedeva l'apporto umano nella salvezza e la possibilit\u00e0 di perdere quest'ultima, in opposizione a quella calvinista che esaltava l'integrale opera di Dio nel salvare l'uomo secondo il Suo Disegno (elezione, predestinazione e perseveranza finale). I successori di Arminio proseguirono con la controversia sulla predestinazione che infiamm\u00f2 il dibattito teologico del calvinismo sino al Sinodo di Dordrecht, nel 1618-1619.\nBiografia.\nNasce da una famiglia della media borghesia. In giovent\u00f9 subisce diversi gravi lutti. Il padre, Herman, un produttore di utensili da cucina, muore lasciando la vedova con diversi figli da crescere: fra questi, il giovane Jakob viene adottato da un prete, Theodorus Aemilius, che provvede a farlo studiare mandandolo a scuola a Utrecht.\nLa madre, e con lei tutti i suoi fratelli e sorelle, viene brutalmente uccisa durante il massacro spagnolo di Oudewater, nel 1575 quando Giacomo ha appena 15 anni. Tuttavia, per interessamento di Rudolph Snellius, viene mandato a studiare teologia all'Universit\u00e0 di Leida. Riceve cos\u00ec un'educazione umanistica classica e, come molti umanisti, latinizza il suo nome in Arminius, che fu un capo delle trib\u00f9 germaniche del primo secolo d.C., famoso per la sua resistenza al potere di Roma.\nA Leida rimane sino al 1585, studiando con notevole profitto. Tra i suoi insegnanti di teologia merita ricordare Lambertus Danaeus, Johannes Drusius, Guillaume Feuguereius, e Johann Kolmann. Kolmann, in particolare, credeva che il Calvinismo estremo avesse reso Dio un tiranno e un boia e il suo insegnamento influenza certamente il pensiero di Arminio. \nQuesti continua gli studi con il successore di Giovanni Calvino, Teodoro di B\u00e8ze, a Ginevra nel 1582.\nTeodoro di B\u00e8ze (noto anche come Beza) aveva raccolto l'eredit\u00e0 di Calvino continuando sulla stessa linea del predecessore. In quegli anni il dibattito sul ruolo della predestinazione dell'uomo rispetto alla salvezza e della libert\u00e0 del suo arbitrio cominciava a dividere gli animi in modo sempre pi\u00f9 violento.\nGiacomo termina gli studi con grande successo e viene calorosamente raccomandato da Beza stesso. Viene infine richiamato come pastore ad Amsterdam dove riceve l'ordinazione nel 1588. Due anni dopo sposa Lijsbet Reael, figlia di una potente famiglia di mercanti e di un membro del consiglio cittadino.\nPensiero e nascita della controversia.\nArminio, terminati gli studi, fa un viaggio in Italia, dove viene in contatto con l'ordine dei Gesuiti, esperienza che gli comporta l'accusa di scendere a compromessi con la Chiesa cattolica e di avere perso la sua fede (calvinista). Ritorna ad Amsterdam dove viene ordinato pastore della Chiesa Vecchia, nel centro della citt\u00e0. Manterr\u00e0 la carica di pastore per tutta la vita, con 15 anni di lavoro ad Amsterdam 6 a Leida. \nIn Leida, dal 1603 al 1609, copre anche la carica di professore di Teologia e di Rettore della facolt\u00e0. Sar\u00e0 qui, ad un solo anno dalla morte, che pubblicher\u00e0 la sua opera maggiore, la \"Dichiarazione di Sentimenti\"\".\nSebbene l'opera di Arminio venga comunemente legata al rifiuto del Calvinismo, \u00e8 un fatto il vivo apprezzamento del pastore per le opere di Calvino: \nNonostante questo il suo pensiero non pu\u00f2 evitare di venire coinvolto nelle controversie aspre del tempo. La pi\u00f9 grave di queste si genera sulla sua interpretazione della Lettera ai Romani. In essa l'apostolo Paolo parla della difficolt\u00e0 insormontabile di servire Dio con il corpo, che \u00e8 soggetto al peccato. Sul testo, e sulle sue molteplici traduzioni e interpretazione, si scontrano due visioni opposte.\nDa un lato la visione di Calvino, influenzata da quella di Sant'Agostino, che sostiene che \"Dio scelse Cristo come mediatore della salvezza dell'uomo e decise di accogliere e salvare quanti, pentiti, avrebbero creduto in Cristo, rifiutando chi non si sarebbe pentito. Dio diede all'uomo gli strumenti per potersi pentire e credere e decret\u00f2 la salvezza di alcuni specifici individui, lasciando a s\u00e9 stessi gli altri.\" \nDall'altra la visione di Arminio, influenzata probabilmente da Tommaso d'Aquino, che sottolineava come Dio scegliesse gli eletti \"perch\u00e9 aveva previsto che essi avrebbero perseverato nella santit\u00e0 sino alla fine\" (in un'altra forma, ma comunque sempre una salvezza per meriti - una fede antropocentrica).\nLe implicazioni delle due diverse impostazioni teologiche non sono trascurabili:\nIn ultima analisi per Calvino (come per Agostino) noi scegliamo Dio perch\u00e9 Egli, per imperscrutabili motivi, ha scelto noi nella notte dei tempi. Per Arminio Dio sceglie noi perch\u00e9 noi abbiamo scelto Lui e Lui, gi\u00e0 nella notte dei tempi lo aveva previsto.\nNel 1610 quarantadue ministri del culto stilarono, firmarono e inviarono un documento al governo della citt\u00e0. Il documento, detto Rimostranza riassumeva la loro posizione in 5 punti nodali, e chiedeva protezione alle autorit\u00e0 per la teologia che vi era espressa. A seguito di questo gli aderenti vennero detti Rimostranti.\nI Calvinisti replicarono con un contro-documento l'anno successivo. I 5 contro-punti che ne emersero sono oggi detti i Cinque punti del Calvinismo.\nNel 1618, a seguito di un cambio di governo, venne convocato il Sinodo di Dordrecht, dove i teologi convenuti stilarono i canoni del Calvinismo e le conseguenti obiezioni all'Arminianesimo."}
{"id": "733955", "revid": "599013", "url": "https://it.wikipedia.org/wiki?curid=733955", "title": "Tib", "text": ""}
{"id": "733957", "revid": "1318658", "url": "https://it.wikipedia.org/wiki?curid=733957", "title": "Derivazione (linguistica)", "text": "La derivazione in linguistica \u00e8 il processo per cui una nuova parola si forma a partire da un'altra parola mediante un meccanismo di formazione che ne cambia il significato; il meccanismo di derivazione pi\u00f9 comune \u00e8 l'aggiunta di un affisso.\nUna parola ottenuta per derivazione si definisce \"derivata\".\nMeccanismi di derivazione.\nAffissazione.\nLa derivazione per affissazione raggruppa diversi processi a seconda del tipo di affisso che viene aggiunto alla parola di base:\nA volte la derivazione pu\u00f2 avvenire con affissi mutuati da altre lingue (ad esempio, l'italiano \"scannerizzare\" dall'inglese \"scanner\". Questo meccanismo \u00e8 analogo al processo di prestito linguistico, per il quale il lemma straniero viene invece acquisito, spesso senza essere modificato (ad esempio, \"sport\").\nConversione.\nNel caso in cui un lessema venga trascategorizzato (cio\u00e8 finisca per appartenere ad una diversa categoria grammaticale rispetto a quella originaria) senza per\u00f2 cambiare la propria forma, si parla di \"conversione\" (o anche \"derivazione zero\" e \"suffissazione zero\").\nNel caso in cui l'affisso aggiunto alla parola coincida con la desinenza, alcuni linguisti parlano anche di \"derivazione diretta\" (rientrerebbe dunque in questo caso la derivazione \"registrare\" da \"registro\")\nLa conversione \u00e8 tipica delle lingue isolanti: in inglese, ad esempio, \"water\" \u00e8 verbo (\"innaffiare\") o sostantivo (\"acqua\") a seconda del contesto. Minoritario \u00e8 il ruolo della conversione nelle lingue fusive (come l'italiano).\nEsempi di conversione in lingua italiana sono:\nAllo stesso modo si pu\u00f2 formare un nuovo aggettivo da un verbo:\nAlcuni linguisti inoltre considerano meccanismi di derivazione anche le operazioni semantiche che cambiano il significato di una parola senza cambiarne la forma, come ad esempio la lessicalizzazione, definendole a volte \"derivazione nulla\".\nParasintesi.\nSi parla di \"derivati parasintetici\" o \"parasintesi\" quando una parola viene generata applicando pi\u00f9 affissi derivativi: ad esempio, \"in-scatola-mento\" deriva da \"scatola\" tramite l'aggiunta di un prefisso e di un suffisso. Questo processo pu\u00f2 essere anche verbale o aggettivale: in ogni caso, la nuova forma \u00e8 composta dalla parola base unita a un prefisso e a un suffisso, ma laddove non esista una parola derivata ottenuta applicando uno solamente dei due affissi, cio\u00e8 la sequenza prefisso+base o base+suffisso: non esistono n\u00e9 *\"in-scatola\" n\u00e9 *\"scatola-mento\".\nEsempi di parasintesi verbale sono \"ingiallire\" da \"giallo\" e \"abbottonare\" da \"bottone\"; esempi di parasintesi aggettivale, invece, sono le parole \"svitato\" da \"vite\", \"sfegatato\" da \"fegato\". Si tratta di un processo molto produttivo: si pu\u00f2 anzi dire che sia una delle forme pi\u00f9 frequenti per la formazione di nuovi verbi.\nSebbene gli esempi che abbiamo dato siano tratti dall'italiano, il processo \u00e8 molto produttivo anche nelle altre lingue romanze (ad esempio abbiamo il francese \"agrandir\" da \"grand\", \"ingrandire\", o lo spagnolo \"alargar\", cio\u00e8 \"allungare\"), e se ne trovano numerosi esempi anche nelle lingue germaniche (per esempio in inglese \"enlighten\" da \"light\", \"illuminare\", in olandese \"verarmen\" da \"arm\", \"impoverire\", in tedesco \"bereichern\" da \"reich\", \"arricchire\"). In generale, il fenomeno \u00e8 particolarmente attivo nelle lingue indoeuropee.\nAgglutinazione.\nTutte le lingue usano i processi derivativi per arricchire il proprio lessico, ma un caso a parte sono le lingue agglutinanti che usano questo meccanismo come base della comunicazione linguistica: nelle lingue agglutinanti, infatti, le parole (o morfemi) sono inizialmente costituite dalla sola radice, a cui vengono aggiunti gli affissi per esprimere le diverse categorie grammaticali e aggiungere le informazioni relative a genere, numero, caso, oppure tempo, diatesi, persona, ecc.\nAltri meccanismi di derivazione.\nUn meccanismo di derivazione poco comune in italiano ma presente in altre lingue \u00e8 la \"retroformazione\", per cui una parola si forma da un'altra seguendo un processo inverso rispetto a quello pi\u00f9 comune, generalmente rimuovendo ci\u00f2 che viene interpretato come un affisso: ad esempio in italiano \u00e8 nato prima il verbo \"accusa\"re\" (dal latino \"accusare\"\") dal quale \u00e8 derivato per retroformazione il sostantivo \"accusa\" (che non esisteva con questa forma in latino), mentre in inglese \u00e8 nato il verbo \"to edit\" da \"editor\".\nUn meccanismo attivo sia nella derivazione, sia nella flessione e nella composizione, invece, \u00e8 la \"reduplicazione\", che consiste nel raddoppiamento sia di un semplice segmento, sia dell'intera parola: nelle antiche lingue indoeuropee questo processo era molto produttivo nella flessione dei verbi (come ad esempio nel greco \"le\"ly\"ka\" = \"sciolsi\" dal presente \"lyo\" = sciolgo\") e se ne trovano tracce anche in latino (si veda per esempio il paradigma del verbo \"dare\" = \"do, das, \"dedi\", datum, dare\"). Un esempio di reduplicazione totale si trova nel m\u0101ori \"reoreo\" = \"conversazione\" da \"reo\" = \"voce\", mentre un caso di reduplicazione parziale si ha nel turco \"dopdolu\" = \"piuttosto pieno\" da \"dolu\" = \"pieno\". Da notare come un verbo reduplicato assuma spesso un significato frequentativo, come nel sudanese \"guguyon\" da \"guyon\" = \"fermentare ripetutamente\".\nAlcuni meccanismi di formazione, tra cui il \"prestito linguistico\" e l\"origine etimologica\", sono definiti derivativi pur non modificando sostanzialmente il significato della parola di origine ma cambiandone il contesto di utilizzo, ossia la lingua: ad esempio si usa dire che la parola italiana \"padre\" deriva dalla parola latina \"patrem\" o che la parola italiana \"caff\u00e8\" deriva dalla parola turca \"qahve\".\nRegole di riaggiustamento.\nUn meccanismo presente sia nella composizione che nella derivazione \u00e8 una sorta di \"riaggiustamento\" fonetico dovuta al giustapporsi di vocali nell'unione delle due forme: viene cos\u00ec cancellata la vocale del primo componente, per esempio in \"vinaio\" da \"vino\" e -\"aio\", o simili.\nAltre regole di questo tipo possono comprendere anche casi di inserimento, nel quale viene inserito, appunto, ulteriore materiale per rendere la nuova forma in qualche modo pi\u00f9 \"armoniosa\" e pi\u00f9 rispondente ai nessi fonetici della lingua in questione: cos\u00ec per esempio da \"gas\" abbiamo \"gassoso\" e da \"cognac\" abbiamo \"cognacchino\"; in entrambi i casi, notiamo un raddoppiamento della consonante (nel secondo caso rafforzato dalla velarizzazione della \"c\", che altrimenti dovrebbe palatalizzarsi davanti a \"i\")."}
{"id": "733958", "revid": "775372", "url": "https://it.wikipedia.org/wiki?curid=733958", "title": "Hendrick Avercamp", "text": "Affetto da sordit\u00e0, \u00e8 conosciuto come \"il muto di Kampen\".\nBiografia.\nStudi\u00f2 ad Amsterdam presso il pittore Pieter Hendrick (1569-1625). Fu uno dei primi pittori paesaggisti della scuola olandese del XVII secolo, si specializz\u00f2 nei paesaggi invernali del suo paese. Le pitture di Avercamp sono piene di colori e vivaci, con un'attenta dislocazione dei personaggi sulla scena. Particolarmente celebre \u00e8 il \"Paesaggio invernale con pattinatori\", oggi al Rijksmuseum di Amsterdam, databile attorno al 1609, che risente dello stile di Pieter Brueghel il Vecchio, pur spogliandosi del senso etico e della grave riflessione sulla fragilit\u00e0 umana caratterizzanti il modello. Qui, in effetti, Avercamp sembra voler rappresentare semplicemente una scena popolare, con colori vivaci e dettagli eterogenei che tradiscono uno sguardo divertito.\nIl lavoro di Avercamp ha goduto di una grande popolarit\u00e0 ed ha venduto molte delle sue opere, molte fatte in acquerello. La regina Elisabetta II ha una collezione eccezionale di suoi dipinti al castello di Windsor in Inghilterra. Sempre in Gran Bretagna, si trovano due suoi paesaggi invernali \u00ecnella National Gallery di Londra: \"Scena invernale con pattinatori vicino a un castello\" e \"Scena sul ghiaccio vicino a un villaggio\"."}
{"id": "733961", "revid": "123354186", "url": "https://it.wikipedia.org/wiki?curid=733961", "title": "Cremisi", "text": "Il cremisi ( o chermisi) \u00e8 una tonalit\u00e0 di rosso luminosa e chiara che, contenendo alcune componenti di blu, tende lievemente al porpora.\nEtimologia.\nIl nome deriva dall'arabo , \"qirmiz\", a sua volta dal sanscrito \u0915\u0943\u092e\u093f\u091c (\"kr\u0325mija\") \u2212 \"prodotto da insetti\" tramite il latino medievale \"cremesinus\" o \"carmesinus,\" usato per indicare gli insetti \"Kermes vermilio\" dai quali veniva estratto il colorante. Da notare che in arabo il sostantivo \"al qirmiz\" indica appunto la cocciniglia."}
{"id": "733962", "revid": "599013", "url": "https://it.wikipedia.org/wiki?curid=733962", "title": "Jan Schlaudraff", "text": "Carriera.\nClub.\nDopo aver militato nel Borussia M\u00f6nchengladbach e nell'Alemannia Aachen, il 1\u00ba luglio 2007 si \u00e8 aggregato al , che lo ha acquistato per un milione di euro. Si trasferisce all' nel luglio del 2008.\nNazionale.\nHa esordito nella Nazionale tedesca nell'ottobre 2006."}
{"id": "733965", "revid": "599013", "url": "https://it.wikipedia.org/wiki?curid=733965", "title": "Tem", "text": ""}
{"id": "733966", "revid": "712828", "url": "https://it.wikipedia.org/wiki?curid=733966", "title": "Dr. Brief", "text": ""}
{"id": "733967", "revid": "17126", "url": "https://it.wikipedia.org/wiki?curid=733967", "title": "Associazione mafiosa", "text": ""}
{"id": "733968", "revid": "834", "url": "https://it.wikipedia.org/wiki?curid=733968", "title": "Anemone primaverile", "text": ""}
{"id": "733971", "revid": "599013", "url": "https://it.wikipedia.org/wiki?curid=733971", "title": "Tiv", "text": ""}
{"id": "733975", "revid": "599013", "url": "https://it.wikipedia.org/wiki?curid=733975", "title": "Tli", "text": ""}
{"id": "733979", "revid": "372624", "url": "https://it.wikipedia.org/wiki?curid=733979", "title": "Lista rossa", "text": ""}
{"id": "733981", "revid": "112430008", "url": "https://it.wikipedia.org/wiki?curid=733981", "title": "Franciscus Gomarus", "text": "Biografia.\nNato a Bruges quando ormai imminente era la rivolta contro i dominatori spagnoli, studi\u00f2 a Strasburgo sotto la docenza di Johann Sturm. Prosegu\u00ec i suoi studi teologici con Girolamo Zanchi a Neustadt an der Weinstra\u00dfe, continu\u00f2 ad Oxford e a Cambridge, e ricevette il dottorato ad Heidelberg nel 1593.\nAppena trentenne divent\u00f2 professore di teologia a Leida. Abile ed ardente difensore dell'Ortodossia calvinista, protest\u00f2 contro gli insegnamenti di Arminio, suo collega dal 1603 a Leida, considerandoli una pericolosa negazione della dottrina dell'elezione. Questa controversia cresce e si diffonde attraverso le chiese riformate olandesi, vedendo contrapposte le fazioni dei \"Gomaristi\" e degli \"Arminiani\". La morte di Arminio (1609) \u00e8 seguita dalla Rimostranza arminiana del 1610 e dalla contro-rimostranza del 1611.\nAl tempo stesso, quando il rimostrante Conrad Vorst fu nominato a Leida in sostituzione di Arminio, Gomar, disgustato, diede le dimissioni. Diventando sempre pi\u00f9 aspra la controversia rimostrante, sempre pi\u00f9 implicata pure in questioni politiche e partitiche, Gomar si trasfer\u00ec a Saumur per insegnare nel Seminario teologico ugonotto (1614-18), e pi\u00f9 tardi fu richiamato in patria come professore di teologia a Groninga.\nNoto per le sue idee contro-rimostranti, venne scelto come delegato al Sinodo di Dordrecht e vi gioc\u00f2 un ruolo importante, rallegrandosi poi della condanna dei Rimostranti. Passer\u00e0 a Groninga il resto della sua vita.\nGomarus sosteneva una versione scolastica del Calvinismo, sottolineando l'importanza della dottrina, e assumendo, al riguardo della predestinazione (il Sinodo di Dordrecht lasci\u00f2 la questione aperta), la posizione supralapsarianista, sostenendo cio\u00e8 che Dio avesse deciso la salvezza o la dannazione degli individui prima (\"supra\") della caduta di Adamo (\"lapsus\").\nLa sua \"Opera theologica omnia\" fu pubblicata subito dopo la sua morte (2 volumi, 1645)."}
{"id": "733984", "revid": "72129", "url": "https://it.wikipedia.org/wiki?curid=733984", "title": "Cleaning Out My Closet", "text": ""}
{"id": "733986", "revid": "834", "url": "https://it.wikipedia.org/wiki?curid=733986", "title": "M33 (astronomia)", "text": ""}
{"id": "733988", "revid": "767487", "url": "https://it.wikipedia.org/wiki?curid=733988", "title": "Bruno Bigoni", "text": "Biografia.\nHa seguito studi umanistici, laureandosi a Milano in lettere e filosofia con indirizzo cinematografico con una tesi su Fran\u00e7ois Truffaut. Nel 1972 \u00e8 tra i fondatori del Teatro dell'Elfo. \nNel 1981, insieme con Kiko Stella, Silvio Soldini, Giancarlo Soldi e Luca Bigazzi, crea la produzione indipendente Filmmaker, che confluisce poi nella cooperativa Indigena.\nRegista per la RAI e per Mediaset, \u00e8 socio della casa di produzione Minnie Ferrara &amp; Associati S.r.l.\nNel 1987, il suo cortometraggio documentario \"Nome di battaglia: Bruno\" vince il primo premio al Festival du nouveau cin\u00e9ma di Montreal e al Salso TV Festival, e nel 1988 il Premio Film-Maker. Il suo lungometraggio \"Veleno\" nel 1993 \u00e8 in concorso al Festival del cinema di Locarno e vince il premio Casa Rossa 1994 per il miglior film indipendente italiano al Bellaria Film Festival. Nel 1995, il suo documentario \"Oggi \u00e8 un altro giorno \u2013 Milano 1945/1995\", diretto in coppia con Giuseppe De Santis, vince il premio Libero Bizzarri, sezione ItaliaDoc . Vincer\u00e0 nuovamente lo stesso premio nel 2002 col film \"Cuori all'assalto - Storia di Raffaele e Cristina\" . Nel 1997, il suo corto \"Amleto... frammenti\" riceve una menzione speciale dalla Federazione italiana dei cineclub alla 54\u00aa Mostra internazionale d'arte cinematografica di Venezia.\nAttivo principalmente come documentarista, realizza film sullo sbarco di Anzio (\"My War Is Not Over\", vincitore del premio miglior documentario italiano al Roma Cinema Doc, del premio al miglior film documentario all'Asti Film Festival e candidato ai Nastri d'argento 2018 nella sezione Cinema del reale), Arthur Rimbaud (\"Chi mi ha incontrato, non mi ha visto\"), il mar Mediterraneo (\"Il colore del vento\"), presentato al Festival internazionale del film di Roma e vincitore del premio Per Mare al Sole Luna Doc-film Festival , Fabrizio De Andr\u00e9 (\"Faber\"), i pescatori di Pozzuoli (\"Cuori all'assalto - Storia di Raffaele e Cristina\"). Ritorna inoltre a esplorare gli argomenti di \"Comizi d'amore\" di Pier Paolo Pasolini (\"Comizi d'amore 2000\") e dirige \"Riccardo\", un adattamento cinematografico del \"Riccardo III\" di Shakespeare interamente realizzato con detenuti e guardie del carcere maschile di Bollate (presentato al Locarno Festival nel 2004) ."}
{"id": "733990", "revid": "1768410", "url": "https://it.wikipedia.org/wiki?curid=733990", "title": "Eraclio di Edessa", "text": "Biografia.\nNativo di Edessa, era figlio di Floro. Le fonti lo descrivono frettoloso e impetuoso, mancante di previdenza e prudenza.\nPrima del 468 ricopriva probabilmente la carica di \"comes rei militaris\" per l'Oriente; fu inviato con delle truppe a sostenere i Lazi contro i Sasanidi e gli Iberici, ma i suoi alleati non riuscirono a rifornire adeguatamente le sue truppe ed Eraclio fu costretto a ritirarsi.\nNel 468 fu inviato da Costantinopoli in Egitto, dove raccolse truppe per la imponente operazione contro i Vandali in Africa; accompagnato da Marso, sbarc\u00f2 in Tripolitania, dove sconfisse le truppe vandale, proseguendo poi via terra fino a Cartagine. L'operazione, per\u00f2, non ebbe successo, in quanto la flotta del comandante in capo dell'operazione, Basilisco, fu distrutta dai Vandali, ed Eraclio fu costretto a ritornare a Costantinopoli.\nNel 471 aiut\u00f2 l'imperatore Leone I a sbarazzarsi dell'ingombrante \"magister militum\" di origine barbara Aspar.\nNel 474, durante il regno di Zenone, aveva raggiunto il rango di \"magister militum per Thracias\"; in tale qualit\u00e0 affront\u00f2 i Goti di Teodorico Strabone, ma fu catturato in Tracia, per poi essere liberato quando l'imperatore pag\u00f2 un riscatto. Zenone lo invi\u00f2 a casa, ma lungo la strada, ad Arcadiopoli, fu assassinato da alcuni soldati per delle crudelt\u00e0 che aveva commesso durante il suo mandato (un'altra versione lo vuole ucciso da Strabone nel Chersoneso)."}
{"id": "733994", "revid": "6923", "url": "https://it.wikipedia.org/wiki?curid=733994", "title": "Transportes Urbanos de Guimar\u00e3es", "text": "L'azienda Transportes Urbanos de Guimar\u00e3es, spesso abbreviata con l'acronimo \"TUG\", gestisce dal 1979 il trasporto pubblico nella citt\u00e0 di Guimar\u00e3es in Portogallo.\nDal 2003 \u00e8 entrato a far parte del gruppo Arriva.\nParco aziendale.\nLa flotta del \"TUG\" \u00e8 costituita solamente da autobus che svolgono servizi urbani e suburbani.\nMolti mezzi sono della Mercedes-Benz, quelli pi\u00f9 recenti del modello \"O-405\", con livrea bianco-azzurra.\nEsercizio.\nL'azienda gestisce oltre venti linee, quelle con numero pi\u00f9 basso interessano il centro storico."}
{"id": "733996", "revid": "767487", "url": "https://it.wikipedia.org/wiki?curid=733996", "title": "Fused", "text": "Fused \u00e8 il terzo disco solista di Tony Iommi. Segna la terza collaborazione con Glenn Hughes e Bob Marlette nonch\u00e9 la seconda con Kenny Aronoff (gi\u00e0 presente su Iommi).\nIl disco.\nIl processo compositivo venne iniziato da Iommi e Marlette; successivamente il chitarrista si present\u00f2 a Hughes chiedendogli di cantare sulle musiche gi\u00e0 pronte. Il cantante acconsent\u00ec, si occup\u00f2 dei testi e partecip\u00f2 alla stesura di altre musiche con il duo. L'album venne registrato nei Monnow Valley Studios in Galles nel dicembre del 2004 e prodotto da Marlette con l'ausilio dello stesso Iommi. \nLa versione per il mercato giapponese ha una canzone in pi\u00f9; esistono inoltre due tracce inedite, una disponibile su iTunes, l'altra su Real.com.\nCuriosit\u00e0.\nPer lungo tempo prima dell'inizio ufficiale della preparazione del disco, girarono voci secondo le quali i brani sarebbero stati tutti composti da Iommi in collaborazione con l'ex cantante dei Pantera Phil Anselmo (gi\u00e0 presente in \"Iommi\"), il quale avrebbe dovuto anche cantare l'intera opera."}
{"id": "733998", "revid": "599013", "url": "https://it.wikipedia.org/wiki?curid=733998", "title": "Tkl", "text": ""}
{"id": "734000", "revid": "599013", "url": "https://it.wikipedia.org/wiki?curid=734000", "title": "Tog", "text": ""}
{"id": "734002", "revid": "1305772", "url": "https://it.wikipedia.org/wiki?curid=734002", "title": "Ton (disambigua)", "text": ""}
{"id": "734005", "revid": "339392", "url": "https://it.wikipedia.org/wiki?curid=734005", "title": "Gomar", "text": ""}
{"id": "734006", "revid": "1488558", "url": "https://it.wikipedia.org/wiki?curid=734006", "title": "Gneo Cornelio Scipione Calvo", "text": "Biografia.\nOrigini familiari.\nSuo padre era Lucio Cornelio Scipione (Lucius Cornelius L.f. Scipio), figlio di Lucio Cornelio Scipione Barbato, censore nel 280 a.C., console nel 276 a.C. Suo fratello minore era Publio Cornelio Scipione, padre del pi\u00f9 famoso Publio Cornelio Scipione Africano Maggiore.\nCarriera politica.\nConsolato (222 a.C.).\nGneo Cornelio Scipione Calvo fu nominato console nel 222 a.C. insieme a Marco Claudio Marcello, e con lo stesso assedi\u00f2 e prese \"Mediolanum\" (Milano), capitale insubre, ponendo fine alla guerra. Gneo Cornelio Scipione fu soprannominato Calvo per distinguerlo da suo zio, un altro Gneo Cornelio Scipione soprannominato Asina (o asino), che fu per due volte console durante la prima guerra punica.\nAlla conquista della Spagna con il fratello Publio (218 - 212/211 a.C.).\nGneo Cornelio Scipione Calvo combatt\u00e9 nella seconda guerra punica in Iberia (Spagna) dalla fine del 218, al 212/211 a.C. ottenendo numerosi successi contro le forze cartaginesi di Asdrubale Giscone.\nLivio racconta che verso la met\u00e0 del 218 a.C., il fratello Publio gli affid\u00f2 il comando della spedizione in Iberia, poich\u00e9 egli doveva difendere i territori della Gallia cisalpina dall'avanzata di Annibale. Le forze a sua disposizione erano di 60 quinqueremi, due legioni e i corrispettivi reparto di cavalleria, oltre a 14.000 fanti alleati e 1.600 cavalieri (pari ad oltre tre \"alae\").\nGneo part\u00ec dalla foce del Rodano e passati i Pirenei, approd\u00f2 ad \"Emporion\" o \"Emp\u00faries\" (Ampurias), antica colonia focese. Questa fu la localit\u00e0 da dove Roma inizi\u00f2 la sua conquista della penisola. Una volta sbarcato inizi\u00f2 la sua avanzata dal paese dei Lacetani, inducendoli a far causa comune con i Romani, insieme a tutte le genti del litorale iberico fino al fiume Ebro. Egli in parte rinnov\u00f2 antiche alleanza, in parte ne cre\u00f2 di nuove.\nA sud dell'Ebro vi era la provincia cartaginese assegnata ad Annone, il quale credendo che fosse giunto il momento per muovere contro Gneo, pose il campo di fronte a quello romano. Poi schier\u00f2 l'esercito pronto al combattimento. E poich\u00e9 a Gneo non pareva il caso di rimandare lo scontro, attendendo l'arrivo di Asdrubale, prefer\u00ec combattere i due comandanti cartaginesi separatamente. Si fece incontro cos\u00ec ad Annone.\nLa prima importante battaglia tra Cartaginesi e Romani ebbe luogo a Cissa, che qualcuno ha identificato con la stessa \"Tarraco\" (Tarragona). Qui i Cartaginesi subirono una pesante sconfitta ad opera dello stesso Gneo.\nRese quindi amiche ed alleate di Roma tutte le popolazioni che si trovavano a nord dell'Ebro e riusc\u00ec a prendere vivi il generale dei Cartaginesi, Annone, e quello degli Iberi, Indibile, che era il sovrano indiscusso di tutte le regioni interne dell'Iberia.\nGneo riusc\u00ec a consolidare la sua posizione a nord del fiume Ebro, mentre Asdrubale arriv\u00f2 troppo tardi per aiutare Annone, ma in ogni caso attravers\u00f2 il fiume e con una forza di 8.000 fanti e 1.000 cavalieri riusc\u00ec a sorprendere i legionari romani nei pressi di \"Tarraco\" e a distruggere 25 navi romane, riducendone il numero da 60 a sole 35. Quindi si ritir\u00f2, pronto a fortificare i suoi territori a sud dell'Ebro, e andando a svernare a \"Nova Carthago\". Gneo, invece, una volta raggiunta la flotta, dopo aver punito i responsabili della sconfitta subita contro Asdrubale, lasci\u00f2 a Tarraco (Tarragona) un modesto presidio e and\u00f2 a svernare a \"Emporiae\", dove distribu\u00ec ai soldati il bottino.\nAllontanatosi Gneo da quei territori, riapparve Asdrubale, il quale non solo spinse la popolazione degli Ilergeti alla defezione, sebbene questi ultimi avessero appena dato in ostaggio ai Romani i propri giovani, ma si mise anche a devastare i campi di tutte le popolazioni limitrofe alleate dei Romani. Richiamato pertanto Scipione dai quartieri invernali, Asdrubale si allontan\u00f2 andando a rifugiarsi ancora una volta a sud del fiume Ebro.\nGneo allora, deciso a dare una lezione agli Ilergeti che avevano defezionato e che ora erano stati abbandonati dal comandante cartaginese, si diresse verso la loro capitale, \"Atanagrum\", e la cinse d'assedio. In poi giorni ne ottenne la resa e ridusse in suo potere questo popolo, obbligandolo a pagare un tributo e ad inviargli un numero di ostaggi maggiore della volta precedente.\nPoco dopo fu la volta degli Ausetani, popolazione che non distava molto dal fiume Ebro, alleati anch'essi dei Cartaginesi. Anche la loro capitale venne assediata, mentre i vicini Lacetani, che avevano tentato di aiutare questa popolazione confinante durante la notte, furono respinti. Dopo trenta giorni d'assedio, peraltro favorito dal tempo inclemente, durante il quale raramente la neve era inferiore ai tre piedi (oltre un metro) d'altezza, queste due popolazioni videro uccisi 12.000 uomini dei loro. Alla fine, dopo che il loro comandante, Amusico, si era rifugiato presso Asdrubale, i Lacetani pattuirono la resa per venti talenti d'argento (65\u00a0kg circa) e si arresero. Fu cos\u00ec che, alla fine di questo primo anno di guerra, i Romani preferirono ritirarsi a \"Tarraco\" utilizzando questa citt\u00e0 come loro nuova base per i quartieri d'inverno. A lui ed al fratello Publio si deve, infatti, la costruzione della mura ciclopiche di questa citt\u00e0.\nMorte in battaglia (212/211 a.C.).\nVenne ucciso nel corso delle battaglie del Baetis superiore nel 212/211 a.C. poco dopo la morte di suo fratello minore. \nGli ispanici provavano cordoglio e rimpianto per la perdita dei due generali, soprattutto per Gneo che pi\u00f9 a lungo li aveva governati e che prima del fratello aveva guadagnato la loro fiducia, dando loro per primo la testimonianza della giustizia e della moderazione dei Romani.\nSingolare il parallelismo tra le vite dei due fratelli: entrambi erano comandanti capaci, entrambi furono eletti consoli e infine entrambi furono uccisi in Spagna dopo che i loro eserciti si erano separati.\nDiscendenza.\nSuo figlio fu Publio Cornelio Scipione Nasica, console nel 191 a.C., il primo Scipione Nasica (soprannominato Nasica per il suo prominente naso), che diede inizio al ramo \"nasica\" della famiglia degli Scipioni. Il figlio di Scipione Nasica, che a sua volta si chiamava Scipione Nasica (soprannominato Corculum), spos\u00f2 la sua seconda cugina Cornelia Africana Maggiore, la figlia maggiore di Scipione Africano, e in questo modo riun\u00ec i due rami della famiglia. I loro discendenti in linea diretta perpetuarono il nome della famiglia fino al 46, quando Scipione Metello fu adottato dalla famiglia dei Cecili Metelli.\nEbbe anche una figlia, Megulia, divenuta famosa per la sua eccezionale dote, dando origine all'appellativo \"Megulia Dotata\" dato a chi era accompagnata da dote cospicua."}
{"id": "734033", "revid": "124581646", "url": "https://it.wikipedia.org/wiki?curid=734033", "title": "Isauria", "text": "Isauria (in greco ) era il nome di un'antica regione nel sud della penisola anatolica, la cui posizione vari\u00f2 sensibilmente nei secoli. Essa corrisponde grossomodo alla parte sudoccidentale dell'attuale provincia turca di Konya.\nL'Isauria prese il nome dal popolo isaurico (Isauri) che abit\u00f2 quella regione, e conseguentemente dalle due citt\u00e0 di Isaura Palaea (, in latino \"Isaura Vetus\") e Isaura Nea (, \"Isaura Nova\"). Il nucleo originario della regione si trovava ai piedi del versante settentrionale della catena del Tauro.\nIn epoca alto-imperiale la regione, gi\u00e0 soggiogata intorno al 78 a.C., fece parte, assieme alla Licaonia, del regno \"cliente\" e in seguito della provincia di Galazia.\nProvincia romana di Isauria.\nLa provincia di Isauria fu istituita con la riforma amministrativa di Diocleziano (297). La nuova provincia di Isauria, parte della Diocesi d'Oriente, copriva entrambi i versanti del Tauro fino al Mar Mediterraneo, comprendendo la regione precedentemente nota come Cilicia Trachea e il bacino del fiume Calicadno.\nL'Isauria era infestata da briganti, detti Isauri, che prendevano il nome della regione stessa di cui essi erano nativi e dove operavano. Il problema delle loro scorrerie afflisse l'Isauria e le regioni confinanti, come la Licia e la Panfilia, per diversi secoli. Si narra che, sotto il regno di Probo (276-282), gli Isauri, condotti dal loro capo Lidio, saccheggiarono la Panfilia e la Licia, prima di essere fermati dall'esercito romano, il quale, strettolo d'assedio presso la citt\u00e0 di Crimna, in Licia, riuscirono ad uccidere Lidio e a fermare i saccheggi. Nel corso del secolo successivo, nel IV secolo, i saccheggi degli Isauri tornarono un problema serio.\nIntorno al 354, i briganti Isauri devastarono le province dell'Oriente romano. I motivi della rivolta fu l'uccisione di un loro associato, che fatto prigioniero dalle autorit\u00e0 romane, fu gettato in pasto alle belve durante i giochi all'anfiteatro di Iconio, citt\u00e0 della Pisidia, ritenuto dai briganti Isauri un oltraggio senza precedenti. Giunsero ad attaccare le navi romane costeggiate lungo la costa, uccidendone gli equipaggi e ritirandosi con un ricco bottino; tanto era il timore degli equipaggi di essere assaliti e uccisi dai briganti Isauri che non osavano pi\u00f9 approdare sulle coste dell'Isauria bens\u00ec sostare a Cipro, sulla sponda opposta. Non essendo rimasto pi\u00f9 nulla da saccheggiare in Isauria, passarono poi a devastare la Licaonia, provincia limitrofa all'Isauria, e, bloccando le strade con strette barriccate, depredarono i beni dei provinciali e dei viaggiatori. Le guarnigioni romane in un primo momento fallirono nel loro tentativo di arrestare i saccheggi dei briganti Isauri, in quanto questi ultimi conoscevano bene il loro territorio montagnoso e approfittarono della conoscenza della configurazione del terreno impervio per tendere imboscate e insidie alle armate romane. Tuttavia, in un terreno pianeggiante, gli Isauri non potevano minimamente competere con le armate romane, ragion per cui i briganti Isauri, dopo aver avuto qualche rovescio in Licaonia in quanto territorio in gran parte pianeggiante, deliberarono di ritirarsi in Pamfilia. Dopo aver affrontato estreme difficolt\u00e0, gli Isauri giunsero sulle rive del Melas, un fiume che forniva riparo alle popolazioni locali dai saccheggi nemici, con l'intenzione di attraversarlo: il fiume era tuttavia molto profondo e inoltre, mentre gli Isauri erano alla ricerca di imbarcazioni per attraversarlo, intervennero le legioni romane, che riuscirono a respingere gli Isauri, costringendoli a ripiegare in direzione di Laranda, dove si riposarono per qualche giorno e si rifornirono di provviste. Da qui attaccarono alcuni villaggi ricchi, senza molto successo in quanto essi erano difesi da alcune coorti di cavalleria romana, che non ebbero problemi a respingere gli assalti degli Isauri su un territorio pianeggiante. Tentarono poi di assaltare per tre giorni e per tre notti la fortezza di Palea, nei pressi del mare, ma questa era protetta da delle mura molto resistenti, e dunque l'assalto fall\u00ec. Essi decisero pertanto di assaltare Seleucia, la metropoli della provincia, con l'intento di distruggerla: essa era tuttavia difesa da tre legioni sotto il comando del \"comes\" Castricio, il quale, avvertito dagli esploratori delle intenzioni degli Isauri, decise di scontrarsi con gli Isauri per difendere la citt\u00e0. Le tre legioni romane avevano intenzione di scontrarsi con i briganti isauri nei pressi del fiume Calicadno, il cui corso costeggia le torri delle mura di Seleucia, ma, dopo alcune schermaglie iniziali, esse furono richiamate indietro dai loro comandanti, i quali ritenevano troppo rischiosa una battaglia a cos\u00ec poca distanza dalle fortificazioni. Ritornate dentro le mura, sbarrarono tutti gli ingressi, e presero posizione sulle torri e sulle mura per difenderle dall'assedio degli Isauri. Questi ultimi avevano catturato alcune imbarcazioni che stavano trasportando grano sul fiume, e si impadronirono di nuove provviste, mentre gli assediati avevano gi\u00e0 esaurito le loro scorte regolari di provviste, e rischiavano di capitolare per fame. Quando le notizie dell'assedio di Seleucia raggiunsero Costantinopoli, il Cesare Gallo decise di ordinare a Nebridio, \"Comes Orientis\", di intervenire in soccorso della citt\u00e0 assediata: alla notizia dell'arrivo imminente della potente armata di Nebridio, i saccheggiatori isauri decisero di levare immediatamente l'assedio, trovando di nuovo riparo sulle loro montagne.\nGli Isauri proseguirono le loro scorrerie anche sotto il regno dell'Imperatore Valente (364-378); in particolare intorno al 375 devastarono le province della Licia e Panfilia, devastando le campagne nel caso non riuscissero ad impadronirsi delle citt\u00e0 dotate di solide fortificazioni; le truppe inviate da Valente da Antiochia per fermare le incursioni, allorch\u00e9 gli Isauri si ritiravano sulle montagne con tutto il loro bottino, si rifiutavano di seguirli sulle montagne, timorosi probabilmente di imboscate. Gli Isauri ripresero poi le loro incursioni nel 405, sotto il regno di Arcadio, devastando le campagne e le citt\u00e0 non ben fortificate o addirittura prive di fortificazioni; i loro saccheggi furono agevolati dal fatto che le fortificazioni delle citt\u00e0 di quelle regioni (Panfilia e Cilicia) erano gi\u00e0 state danneggiate dalle incursioni del generale ribelle Tribigildo alcuni anni prima (399). Il generale Arbazacio, inviato dall'Imperatore per porre fine ai saccheggi dei briganti Isauri, riusc\u00ec ad occupare molte citt\u00e0 cadute in mano ai briganti e a risospingerli sulle montagne, uccidendo anche molti di loro, ma poi non port\u00f2 fino in fondo a termine il suo incarico, pensando ad arricchirsi in maniera illecita con diversi abusi. Richiamato a Costantinopoli per essere processato per gli abusi commessi, riusc\u00ec per\u00f2 ad essere assolto grazie alla cessione all'Imperatrice di parte del bottino recuperato agli Isauri.\nBibliografia.\nFonti primarie\nStudi moderni"}
{"id": "734036", "revid": "767487", "url": "https://it.wikipedia.org/wiki?curid=734036", "title": "Sonny Stitt", "text": "Forse uno degli artisti pi\u00f9 legati allo stile bebop di cui fu uno degli aderenti della prima ora, e anche uno tra i pi\u00f9 prolifici, incidendo pi\u00f9 di 100 album nel corso della sua carriera, collaborando con gran parte dei protagonisti del jazz moderno. Il critico Dan Morgenstern lo aveva soprannominato \"Lupo Solitario\" per il suo essere continuamente in tour e per la sua devozione al jazz.\nBiografia.\nStitt \u00e8 nato a Boston, Massachusetts, ed \u00e8 cresciuto a Saginaw, Michigan. In famiglia il padre insegnava musica, suo fratello era un pianista classico, e sua madre un'insegnante di pianoforte. Le sue prime registrazioni furono dal 1945 con la prima orchestra be-bop, quella del cantante Billy Eckstine, il cui direttore musicale era Dizzy Gillespie. Sempre agli inizi di carriera suon\u00f2 con Stan Getz, allora un illustre sconosciuto. Ha avuto esperienze suonando quindi in alcune swing band, pensando che avrebbe suonato principalmente in band bebop. Stitt fece parte della Tiny Bradshaw's Big Band a partire dai primi anni Quaranta."}
{"id": "734037", "revid": "32537", "url": "https://it.wikipedia.org/wiki?curid=734037", "title": "Giovan Battista Cima", "text": ""}
{"id": "734042", "revid": "320578", "url": "https://it.wikipedia.org/wiki?curid=734042", "title": "Classe Zubr (hovercraft)", "text": ""}
{"id": "734051", "revid": "1305772", "url": "https://it.wikipedia.org/wiki?curid=734051", "title": "Jacopo Negretti", "text": ""}
{"id": "734058", "revid": "1494169", "url": "https://it.wikipedia.org/wiki?curid=734058", "title": "M40", "text": ""}
{"id": "734060", "revid": "1305772", "url": "https://it.wikipedia.org/wiki?curid=734060", "title": "M41", "text": ""}
{"id": "734062", "revid": "1305772", "url": "https://it.wikipedia.org/wiki?curid=734062", "title": "M43", "text": ""}
{"id": "734063", "revid": "633110", "url": "https://it.wikipedia.org/wiki?curid=734063", "title": "M46", "text": ""}
{"id": "734064", "revid": "287204", "url": "https://it.wikipedia.org/wiki?curid=734064", "title": "M47", "text": ""}
{"id": "734065", "revid": "287204", "url": "https://it.wikipedia.org/wiki?curid=734065", "title": "M48", "text": ""}
{"id": "734066", "revid": "287204", "url": "https://it.wikipedia.org/wiki?curid=734066", "title": "M49", "text": ""}
{"id": "734068", "revid": "729019", "url": "https://it.wikipedia.org/wiki?curid=734068", "title": "Nieuport 11", "text": "Il Nieuport 11, citato anche come Nieuport XI e battezzato affettuosamente \"B\u00e9b\u00e9\" dai suoi equipaggi, era un caccia monomotore biplano prodotto dall'azienda francese Soci\u00e9t\u00e9 Anonyme des \u00c9tablissements Nieuport negli anni dieci del XX secolo.\nAdottato dalle forze aeree delle nazioni della Triplice intesa, principalmente di Francia e Regno d'Italia, venne utilizzato con successo durante la prima guerra mondiale fino al suo termine e proseguendo la sua attivit\u00e0 operativa in numerose aeronautiche militari.\nStoria del progetto.\nAll'inizio del conflitto le autorit\u00e0 militari francesi decisero di sviluppare nel proprio paese l'arma aerea ricorrendo all'esperienza maturata dalle aziende nazionali che solo pochi anni prima avevano intrapreso lo sviluppo di nuovi modelli. Venne espressa la necessit\u00e0 di dotare i propri reparti di un nuovo modello, richiesta che venne accolta dalla Nieuport.\nSviluppo.\nIl progetto venne affidato all'ingegner Gustave Delage il quale svilupp\u00f2 il precedente modello da lui concepito per partecipare ad una delle tre Gordon Bennett Cup del 1914, il Type 10, che per lo scoppio delle ostilit\u00e0 venne convertito all'uso bellico. Mantenendone l'impostazione generale, monomotore monoposto biplano a carrello fisso, riusc\u00ec a mantenerne dimensioni particolarmente compatte, caratteristica quest'ultima che gli valse il soprannome con il quale viene tutt'oggi ricordato.\nIl prototipo venne portato in volo per la prima volta nel 1915 confermando le caratteristiche di velocit\u00e0 e affidabilit\u00e0 del Type 10, mostrando grande semplicit\u00e0 nelle evoluzioni, grazie alla sua maggiore compattezza dimensionale.\nIl modello venne approvato dalle autorit\u00e0 militari francesi ed avviato alla produzione in serie negli stabilimenti aziendali di Issy-les-Moulineaux, un sobborgo di Parigi.\nTecnica.\nBiplano, con configurazione sesquiplana, basava le proprie prestazioni sugli erogati dal 9 cilindri rotativo \"Le Rh\u00f4ne\".\nL'armamento del \"B\u00e9b\u00e9\" era costituito, per i primissimi esemplari, da una mitragliatrice Hotchkiss Mle 1914 con caricatore da 25 colpi. Successivamente venne sostituita da una Lewis calibro con caricatore prima di 47 e, poi, da 97 colpi, posta sull'ala superiore, con traiettoria esterna al raggio d'azione dell'elica. Contrariamente al predecessore N 10 (inizialmente concepito come biposto), l'ancoraggio d'arma era stato previsto in sede di progettazione e consisteva in un supporto tipo Foster a binario curvo. Su tale binario il pilota aveva facolt\u00e0 di manovrare manualmente lo scorrimento longitudinale dell'arma e, altres\u00ec, di fissarla nella posizione desiderata per il tiro a brandeggio.\nImpiego operativo.\nImpiegato specialmente per contrastare i Fokker E.III, il Nieuport Type 11 si dimostrava particolarmente efficace, grazie alle ottime prestazioni di ascesa rapida, mentre il suo principale punto debole consisteva nei problemi di aeroelasticit\u00e0 alle alte velocit\u00e0, meglio note come flutter, che comportavano forti vibrazioni, crescenti proporzionalmente alla velocit\u00e0, fino a provocare il collasso strutturale.\nLe cronache del tempo registrarono parecchi incidenti, dovuti principalmente al cedimento della struttura alare nel corso delle manovre di picchiata, con epiloghi spesso tragici.\nAl fine di ovviare al problema, la Nieuport provvide ad allestire il \"Type 17\" (nel 1917), un modello modificato e rinforzato strutturalmente, che venne parimenti soprannominato \"B\u00e9b\u00e9\".\nI \"Type 11\" e \"Type 17\" furono certamente i velivoli pi\u00f9 amati dai piloti alleati in generale e dagli \"assi\" in particolare. A bordo di questi Nieuport raggiunsero la fama i piloti francesi Guynemer, Jean Navarre e Nungesser, l'inglese Ball, il canadese Bishop, l'australiano del Royal Naval Air Service Roderic Dallas (5 vittorie su Ni.11), i russi Vasilij Jan\u010denko (con 11 vittorie su Ni.11), Aleksandr Aleksandrovi\u010d Kazakov (con 5 vittorie su Ni.11) ed Eduard Martynovich Pulpe, oltre agli italiani Mario Stoppani (con 6 vittorie su Ni.11), Ruffo e Baracca, solo per citare i pi\u00f9 conosciuti.\nIl \"B\u00e9b\u00e9\" venne costruito anche in altri paesi, come Paesi Bassi e Russia, sia durante che dopo il conflitto. \n362 esemplari vennero prodotti in Italia, su licenza, dalla Macchi che costru\u00ec la variante Nieuport Ni.11.\nIn Italia vennero distribuiti dal febbraio 1916 alle squadriglie da caccia di prima linea, integrandosi con i Nieuport 10 gi\u00e0 in dotazione.\nDal febbraio 1916 la 1\u00aa Squadriglia caccia ne riceve i primi esemplari ed a fine marzo la 2\u00aa Squadriglia caccia ne ha 6.\nIl 2 aprile il sergente maggiore Giuseppe Barattini col mitragliere sergente Moretto obbligavano un aereo nemico a prender terra vicino Monastero a Cascina Bianca ed il 7 aprile Baracca su Ni 11 attacca un Hansa-Brandenburg C.I costringendolo all'atterraggio ed il volontario Luigi Olivari, il cap. Domenico Bolognesi ed il Cap. Guido Tacchini ne abbattono un altro realizzando le prime vittorie certe dell'aviazione italiana in quanto i nemici vengono catturati.\nDal 15 aprile la 1\u00aa Squadriglia caccia diventata 70\u00aa Squadriglia caccia ed al 19 agosto 1916 ne ha in linea 8 ed al 1\u00ba gennaio 1917 ancora 10 e la 2\u00aa Squadriglia caccia diventata 71\u00aa Squadriglia caccia vede nel gennaio 1917 i suoi 8 aerei tutti Ni 11.\nAnche la 76\u00aa Squadriglia caccia al 25 maggio 1916 aveva i suoi 4 aerei tutti Ni 11 (Mario Stoppani della 76\u00aa ottiene 6 vittorie dal 9 luglio 1916 al 1\u00ba dicembre successivo) ed ancora 6 al 13 agosto 1917, la 77\u00aa Squadriglia aeroplani li usa dal mese di luglio 1916 fino al novembre 1917, la 78\u00aa Squadriglia aeroplani da caccia dal 15 agosto 1916 con 7 Ni 11 che usa fino al mese di agosto 1917, la 75\u00aa Squadriglia caccia vedeva al 18 agosto 1916 i suoi 7 aerei tutti Ni 11, la 79\u00aa Squadriglia vola solo su Ni 11 dal 13 gennaio 1917 fino alla fine di ottobre 1917, la 80\u00aa Squadriglia caccia dal 28 febbraio 1917 con 5 Ni 11 fino al 16 luglio 1917, la 82\u00aa Squadriglia dall'11 aprile 1917 con 9 Ni 11, la 81\u00aa Squadriglia aeroplani dal 20 aprile 1917 con 12 Ni 11 fino all'inizio di giugno 1917, la 83\u00aa Squadriglia da maggio 1917, la 84\u00aa Squadriglia da luglio 1917, la 103\u00aa Squadriglia inizia a riceverli dall'agosto 1917 e nel maggio 1918 ne ha 5, la 72\u00aa Squadriglia caccia al 22 ottobre 1917 aveva tutti Ni 11 e la 73\u00aa Squadriglia alla fine del 1917 aveva alcuni Ni 11.\nLa Sezione Difesa Jesi ne riceve una Sezione dall'ottobre 1917 che usa fino all'ottobre 1918.\nLa 122\u00aa Squadriglia passa sui Ni 11 nel novembre 1917 e nel febbraio 1918 ne ha 7.\nLa 77^ in particolare vede il 14 settembre 1916 Ferruccio Ranza, il Tenente Carlo Savio ed il serg. Giuseppe Tesei costringono ad ammarare due idrovolanti nel golfo di Panzano.\nIl 18 ottobre Pier Ruggero Piccio abbatte un pallone frenato Drachen ed il 31 ottobre Tesei rivendica una vittoria.\nIl 25 novembre Ranza costringe all'atterraggio due Albatros uno verso Hermada ed uno vicino a Ternova.\nIl 30 novembre 1917 il Sottotenente Giannino Ancillotto abbatte un Drachen come anche il 3 dicembre.\nAnche la 79^ inoltre il 26 aprile 1917 con Attilio Imolesi collabora alla decima vittoria di Baracca. \nIl 14 giugno Marziale Cerutti ottiene la prima vittoria confermata del reparto abbattendo un Hansa-Brandenburg D.I vicino a Monte Verena.\nIl 26 settembre Imolesi colpisce un Hansa-Brandenburg C.I che precipita su Asiago e nell'ambito della Battaglia di Caporetto il 26 ottobre Cerutti colpisce un caccia che precipita.\nLa 80^ pure il 24 aprile con Guido Keller che abbatte un Hansa-Brandenburg C.I che precipita a Vipacco in territorio italiano ed il 24 maggio Alvaro Leonardi costringe ad ammarare un idrovolante Lohner L e l'equipaggio viene catturato dagli italiani.\nLa 81^ il 1\u00ba maggio 1917 con il sergente Ennio Sorrentino abbatte un Hansa-Brandenburg C.I su Vipacco ed il 15 maggio Flavio Torello Baracchini ottiene la prima vittoria abbattendo un aereo Br. C.1, presso Aisovizza seguita da altre tre entro l'inizio di giugno 1917 (3 Br. C.1 ed un Albatros).\nLa 82^ nell'ambito della Battaglia di Caporetto il 25 ottobre con il Ten. Antonio Fochessati con Piccio su SPAD abbattono un caccia che precipita tra San Leonardo (Italia) ed il Santuario della Beata Vergine di Castelmonte.\nLa 83^ a settembre 1917 con il Serg. Giovanni Miracca abbatte un Albatros tedesco nella Campagna di Albania ed a Belluno Arturo Dell'Oro abbatte un aereo nemico scagliandocisi contro.\nAlla fine del 1917 5 esemplari erano la linea di volo della 5\u00aa Sezione Difesa e dal 18 gennaio 1918 nasce la 108\u00aa Squadriglia con 12 Ni.11.\nDal marzo 1918 una Sezione di Ni.XI era disponibile alla 301\u00aa Squadriglia ed Aeroporto di Napoli-Capodichino nel marzo 1918 arrivano 4 Ni.11 ed il 30 aprile diventa 110\u00aa Squadriglia.\nDall'aprile 1918 la Sezione Difesa Bologna ne ha 3 fino al mese di ottobre come anche la 242\u00aa Squadriglia.\nSempre nell'aprile 1918 la 304\u00aa Sezione ne riceve uno.\nSempre nel 1918 la Sezione Difesa Rimini-Riccione ne ha 4.\nDal 6 settembre 1918 la 306\u00aa Squadriglia ne ha una Sezione ed in novembre ne ha 5.\nDal 1916 in Italia volavano anche gli esemplari della Escadrille N 92 i - N 392 - N 561 per la difesa di Venezia.\nTredici pregevoli repliche del Nieuport Type 11 \"B\u00e9b\u00e9\" sono state costruite a Independence (Oregon), nel 1999, per commemorare le epiche gesta della Squadriglia Lafayette, attraverso manifestazioni di volo acrobatico."}
{"id": "734070", "revid": "228587", "url": "https://it.wikipedia.org/wiki?curid=734070", "title": "Hebdomon", "text": "Hebdomon fu il nome di un quartiere di Costantinopoli, corrispondente all'odierna Bak\u0131rk\u00f6y, e per estensione il nome del palazzo imperiale bizantino che vi era costruito. Il quartiere si trovava nella zona sud-occidentale della citt\u00e0, lungo il Mar di Marmara, a sette miglia dal centro, come suggerito dal nome che significa \"settimo\".\nIl palazzo imperiale era anche noto con il nome proprio \"Magnaura\", ed era stato costruito dall'imperatore Valente. Il palazzo venne distrutto all'inizio del IX secolo da Krum.\nIl quartiere ospitava la chiesa di San Giovanni in Hebdomon, dove l'imperatore Teodosio I preg\u00f2 prima di partire per una campagna militare nell'ovest, nel primo atto di pubblica piet\u00e0 cristiana della storia dell'Impero Romano. Il quartiere fu seriamente danneggiato dal terremoto del 568; in tale occasione croll\u00f2 la colonna di porfido di Teodosio II, che era stata eretta di fronte al palazzo imperiale.\nUna processione di ringraziamento per la sconfitta degli Avari nel 617 partiva da Hagia Sophia e giungeva al Tribunale del Campo Marzio, nel quartiere di Hebdomon; tale processione era ancora celebrata nel X secolo. Il campo di marte \u00e8 stato il luogo dell'incoronazione di diversi imperatori bizantini.\nL'imperatore Basilio I il Macedone celebr\u00f2 due trionfi a Hebdomon. Nell'873 da qui part\u00ec la parata trionfale, che giunse ad Hagia Sophia attraverso la Porta d'Oro. Nell'879 venne accolto in Hebdomon dalla folla festante, e poi preg\u00f2 a San Giovanni Battista in Hebdomon, da lui restaurata."}
{"id": "734071", "revid": "998297", "url": "https://it.wikipedia.org/wiki?curid=734071", "title": "Linea bilanciata", "text": "Una linea bilanciata o simmetrica in elettrotecnica indica una connessione atta a trasportare segnali elettrici sia analogici che digitali e caratterizzata da una immunit\u00e0 ai disturbi superiore rispetto a una linea non bilanciata. Viene definita simmetrica in quanto i due conduttori e i relativi morsetti di collegamento sono nelle medesime condizioni elettriche rispetto alla terra.\nIn alcune applicazioni, un terzo morsetto costituisce il collegamento di schermo, ovvero una \"calza\" costituita da fili metallici intrecciati che avvolge i fili della linea. \nSi distingue dalla linea sbilanciata o asimmetrica, che \u00e8 invece quella in cui i due conduttori non sono nelle medesime condizioni elettriche (come ad esempio un conduttore coassiale, nel quale il conduttore esterno risulta collegato a terra), perci\u00f2 non captano i disturbi nello stesso modo.\nPrincipio di funzionamento.\nIl bilanciamento \u00e8 tipicamente ottenuto terminando i due conduttori su un trasformatore o su un amplificatore differenziale, in maniera che le componenti elettriche comuni ai due conduttori si annullino. Il trasformatore pu\u00f2 essere a presa centrale, cos\u00ec che i disturbi di modo comune, che percorrono i due conduttori nello stesso verso, diano origine sul trasformatore a due flussi uguali (ma di segno opposto). Il trasformatore pu\u00f2 anche non avere la presa centrale, poich\u00e9 i disturbi di modo comune, avendo la stessa ampiezza e fase ai due capi del trasformatore, non generano corrente. Anche un amplificatore differenziale amplifica la differenza tra i due segnali, pertanto raggiunge lo stesso scopo. In teoria, si dovrebbe ottenere una totale eliminazione del disturbo; in pratica, poich\u00e9 una perfetta simmetria \u00e8 impossibile, non si ottiene un totale annullamento ma, comunque, una fortissima attenuazione.\nIl collegamento bilanciato non deve stupire, in quanto \u00e8 il tipo di collegamento che si fa, ad esempio, collegando semplicemente una lampadina a una batteria: se nessuno dei due conduttori viene collegato a terra, la connessione \u00e8 bilanciata e la corrente scorre verso la lampadina in un conduttore e ritorna alla batteria nell'altro, senza bisogno d'altro. Il collegamento sbilanciato, viceversa, \u00e8 stato inventato per poter risparmiare il conduttore di ritorno, necessitando, comunque, di un collegamento di massa. In tal modo, i conduttori necessari sono due anzich\u00e9 tre, permettendo risparmio e minori dimensioni nei circuiti elettronici, nei connettori e nei cavi.\nL'accoppiamento tramite un trasformatore pu\u00f2 essere fatto anche all'ingresso della linea. In questo modo \u00e8 possibile minimizzare anche i disturbi di modo comune che percorrono la linea verso la sorgente.\nAudio.\nNel campo dell'audio professionale si impiegano quasi esclusivamente linee bilanciate, poich\u00e9 riducono fortemente la captazione di disturbi sia dovuti alla lunghezza delle linee che alle fonti di disturbi a cui possono essere soggette, primi fra tutti i regolatori (o dimmer) delle luci a incandescenza nei concerti all'aperto e nella sale da concerto, nei teatri e negli studi televisivi. Con i corpi illuminanti a LED la situazione \u00e8 decisamente migliorata, poich\u00e9 i regolatori sono integrati negli stessi corpi illuminanti, ma disturbi possono comunque propagarsi e irradiarsi dai cavi elettrici che li alimentano. Inoltre, nei mixer entrano molti segnali che vengono miscelati, cio\u00e8 sommati, e anche i disturbi captati dalle altrettante linee si sommano. Le linee bilanciate vengono usate soprattutto per collegare i microfoni al mixer, talvolta fornendo anche l'alimentazione phantom usando lo stesso cavo. I microfoni, infatti, producono segnali alternati che nella maggior parte dei casi hanno un'ampiezza di poche decine di millivolt e richiedono, poi, una notevole amplificazione, amplificando anche i disturbi presenti. Impianti audio di livello domestico usano di solito, invece, linee sbilanciate. Nelle linee bilanciate dell'audio professionale, il livello nominale di un segnale analogico a livello \"di linea\" \u00e8 solitamente +4dBu, pari a circa 1,23Veff, mentre sulle linee sbilanciate degli impianti domestici il livello nominale \u00e8 -10dBV, pari a circa 316mVeff. \nI cavi impiegati nelle linee bilanciate (aventi tipicamente 2 conduttori + schermatura) possono essere impiegati anche per portare un segnale stereofonico usando i due conduttori come i poli caldi di due linee sbilanciate, oppure per trasferire un segnale bidirezionalmente su uno stesso cavo, sempre utilizzando la linea bilanciata come due linee sbilanciate: \u00e8 questo il caso, molto comune sui mixer, del cablaggio in \"insert\" di effetti o compressori che, usando segnali a livello di linea ed essendo posizionati vicino al mixer, captano disturbi in minima quantit\u00e0.\nI connettori adottati sono standardizzati da decenni: per le linee bilanciate si adotta il tipo XLR (anche detto Cannon, dal nome del primo produttore) a tre poli, oppure connettore jack TRS (3 poli tramite Tip, Ring e Sleeve, cio\u00e8 contatto in punta, sull'anello e sul manicotto), mentre per le linee sbilanciate si usa il tipo RCA oppure connettore jack TS (2 poli tramite Tip e Sleeve). Da notare che collegando insieme il polo freddo e la massa di una linea bilanciata, si ottiene una linea sbilanciata costituita dai due conduttori collegati insieme e dal polo caldo. Questo \u00e8 di uso molto comune anche in campo professionale per collegare diversi tipi di apparecchiature tra di loro, sarebbe tuttavia pi\u00f9 corretto l'uso di un balun o di un traslatore.\nVideo.\nI segnali video vengono di solito trasportati da cavi coassiali con connettori BNC o RCA. Si tratta quindi di linee sbilanciate.\nTelefonia.\nUn doppino telefonico \u00e8 composto da una coppia bilanciata e non schermata."}
{"id": "734078", "revid": "124764477", "url": "https://it.wikipedia.org/wiki?curid=734078", "title": "Val di Bisenzio", "text": "La Val di Bisenzio si estende nella parte centro-settentrionale della provincia di Prato, insinuandosi a nord tra i rilievi dell'Appennino Tosco-Emiliano e a sud nel cuore della piana pratese e fiorentina, inoltrandosi parzialmente nella provincia di Firenze.\nL'area geografica si estende lungo il corso del fiume Bisenzio, uno dei principali affluenti di destra del fiume Arno, e occupa, da nord a sud, i territori comunali di Vernio, Cantagallo e Vaiano nell'area appenninica, Prato, Campi Bisenzio e Signa nella piana.\nComunemente, comunque, per Val di Bisenzio si intende sola la parte superiore del corso d'acqua, fino allo sbocco in pianura a Prato. la parte successiva fa parte pi\u00f9 propriamente della piana pratese e fiorentina, in cui non \u00e8 possibile riconoscere caratteri geografici, morfologici o storici specifici all'area occupata dal Bisenzio.\nStoria.\nSituata a cavallo dell'Appennino Tosco-Emiliano, la Val di Bisenzio \u00e8 nota fin dall'antichit\u00e0, per via della sua posizione strategica di controllo del territorio, in quanto la valle conduce al valico appenninico pi\u00f9 facile e posto a quota pi\u00f9 bassa: quello di Montepiano. Resta molto da studiare e ricercare circa la presenza degli etruschi su questo percorso di valico verso la pianura padana, rilevando tuttavia che la scoperta di un importante insediamento etrusco allo sbocco della valle in localit\u00e0 Galceti di Prato, rende pi\u00f9 probabile tale circostanza.\nI romani, probabilmente subito dopo la conquista dell'Etruria, si preoccuparono di controllare il valico con una guarnigione posta a Montepiano. L'etimologia di Vernio (posto a quota inferiore di Montepiano) indica con tutta probabilit\u00e0 la localizzazione dei quartieri invernali della guarnigione. L'occupazione del territorio a opera di coloni romani \u00e8 dimostrata dalla grande abbondanza di toponimi prediali in -\"anus\", soprattutto nella media valle, intorno a Vaiano (Sofignano, Savignano, Faltugnano).\nSuccessivamente la valle fu interessata, probabilmente, dalla presenza di bizantini durante le guerre \"gotiche\" e successivamente sicuramente dai longobardi, che si insediarono nel territorio come dimostrano vari toponimi. Nell'alto medioevo la valle fu dominata inizialmente dalla presenza dei Conti Alberti che con i capisaldi della Rocca di Cerbaia e della Rocca di Vernio, controllavano l'intera valle, compreso Prato. Dopo la loro caduta il controllo pass\u00f2 al comune pratese.\nIl 26 giugno 1899 l'area fu epicentro del terremoto della Valle del Bisenzio che raggiunse magnitudo momento di 5,1 ed intensit\u00e0 massima del VII grado della Scala Mercalli.\nIn questa valle, scorre il fiume Bisenzio, ed \u00e8 stato proprio grazie alla possibilit\u00e0 di sfruttare l'acqua del suo corso che si \u00e8 potuto iniziare la lavorazione della lana, che ha fatto la fortuna di Prato. Per far muovere i macchinari per la lavorazione della lana, vennero scavati dei fossi per deviare parte dell'acqua del fiume le cosiddette gore, in cui poi venivano riversati anche gli scarichi delle tintorie, (nel gergo \"pratese\" il termine \"gora\" sta ad indicare un corso d'acqua basso e maleodorante).\nDescrizione.\nComunit\u00e0 Montana della Val di Bisenzio.\nLa Comunit\u00e0 montana della Val di Bisenzio \u00e8 composta dai comuni di Cantagallo, Vaiano, Vernio. La sede amministrativa della Comunit\u00e0 montana si trova nella frazione di Mercatale, nel comune di Vernio.\nIl comune di Montemurlo, di cui era ricompresa solo una parte del territorio, dall'anno 2009 \u00e8 uscito dal contesto della comunit\u00e0 montana.\nClima.\nIl clima della zona presenta caratteristiche montane sui rilievi appenninici, dove in inverno spesso \u00e8 presente la neve. Nell'area pianeggiante si registrano caratteri di spiccata continentalit\u00e0 con elevate escursioni termiche giornaliere ed annue; nella pianura tra Prato, Campi Bisenzio e Signa si registrano spesso minime invernali di alcuni gradi sotto zero, seppure le precipitazioni nevose costituiscono un evento piuttosto insolito, mentre in estate si verificano fastidiosissime condizioni di afa spesso accompagnate da punte massime attorno ai 40\u00a0\u00b0C. Le precipitazioni risultano abbondanti in autunno e primavera, mentre sono piuttosto scarse in inverno ed estate, quando \u00e8 per\u00f2 presente una moderata attivit\u00e0 temporalesca di tipo termo-convettivo che interessa l'area appenninica e, talvolta, pu\u00f2 sconfinare anche nell'area di pianura; nelle zone pianeggianti si registrano valori medi tra i 900 e i 950\u00a0mm annui, mentre nell'area appenninica i valori superano ovunque i 1000\u00a0mm all'anno.\nFlora e Fauna.\nLa . Per mezzo secolo la valle \u00e8 stata sempre pi\u00f9 abbandonata dagli abitanti che si recavano a valle a lavorare, e non \u00e8 stata preda di insediamenti industriali consistenti. In particolare, per troviamo alberi di faggio secolare, ed insieme a boschi composti da latifoglie e castagni rappresentano un enorme polmone verde. Nel comune di Cantagallo, troviamo anche la \"riserva naturale di Acquerino\" di recente istituzione. La zona \u00e8 sede di castagni da frutto, che ha rappresentato una risorsa alimentare accessibile per gli abitanti della valle, la parte pi\u00f9 a valle della riserva rappresenta il confine climatico ultimo adatto alla coltivazione dell'olivo.\nLa fauna, nelle zone meno plasmate dal lavoro dell'uomo, \u00e8 riccamente variegata e costituita da: caprioli, cervi, cinghiali, lupi, faine, volpi, lo scoiattolo, l'istrice, le cinciallegre, fringuelli, codibugnoli, lu\u00ec, il picchio muratore, il cuculo, il merlo acquaiolo, la poiana, l'astor, biacco, vipera, orbettino. Nei corsi d'acqua vivono e proliferano: gamberi d'acqua dolce, trote, ghiozzi comuni, barbi."}
{"id": "734080", "revid": "339392", "url": "https://it.wikipedia.org/wiki?curid=734080", "title": "Basilio I", "text": ""}
{"id": "734084", "revid": "103461", "url": "https://it.wikipedia.org/wiki?curid=734084", "title": "Alessandro Varotari", "text": "Biografia.\nLe fonti alludono ad una formazione iniziale avvenuta presso il padre Dario, noto architetto e pittore di cultura veronesiana. Ci\u00f2 risulta per\u00f2 molto opinabile, in quanto egli mor\u00ec intorno al 1596-1597, quando Alessandro era ancora bambino. Gli studi recenti invitano a supporre un'educazione artistica ricevuta senza dubbio nell'ambito di un circolo di conoscenze ruotanti intorno alla famiglia. Il \"Boschini\" (1674) afferm\u00f2 che il Padovanino si form\u00f2 studiando i dipinti del giovane Tiziano, in particolare quelli presenti nella Scuola del Santo a Padova.\nIl \"Padovanino\" inizi\u00f2 ad operare nella sua citt\u00e0 natale: la prima sua opera nota, l\"Incredulit\u00e0 di san Tommaso\", fu realizzata per la chiesa degli Eremitani e ora si trova nella chiesa di Santa Lucia a Padova, mostra chiaramente la sua lontananza dai modi tardomanieristici e la sua adesione al linguaggio di Tiziano, che conobbe direttamente perch\u00e9 il Maestro era alla Scuola del Santo. Le opere successive, sempre realizzate a Padova, mostrano\nuna conoscenza sempre pi\u00f9 approfondita dei nuovi temi della pittura veneziana del Cinquecento; fanno parte di questo periodo la \"Pentecoste\" (gi\u00e0 nella \"Scuola dello Spirito Santo\" a Padova, ora alle Gallerie dell'Accademia di Venezia) e la \"Madonna col Bambino\" conservata nel Duomo di Padova.\nNel 1614 il Padovanino si trasfer\u00ec a Venezia, dove fu iscritto alla Fraglia dei pittori dal 1615 al 1639. Dopo il 1614 comp\u00ec un viaggio di studi a Roma e ricopi\u00f2 il \"Baccanale degli Andrii\" e il \"Bacco e Arianna\" di Tiziano (copie ora all'Accademia Carrara di Bergamo); a Roma entr\u00f2 in contatto con le novit\u00e0 artistiche dei Carracci. Esistono numerose opere datate, che consentono cos\u00ec di verificare con una certa coerenza il percorso dell'artista, sempre fedele allo stile di Palma il Giovane e Tiziano. Dal 1614 il \"Padovanino\" non risiedette pi\u00f9 a Padova, ma non si interruppe tuttavia il rapporto con la citt\u00e0 natale: nel 1622 esegu\u00ec le \"Nozze di Cana\" per il refettorio di San Giovanni di Verdara a Padova (oggi alla Scuola Grande di San Marco a Venezia) dove all'accademismo tizianesco s'innesta l'impianto architettonico derivato da Veronese e la rinnovata adesione al linguaggio pittorico delle contemporanee opere di Palma il Giovane.\nL'ultima opera documentata a noi pervenuta \u00e8 la \"Pala delle milizie\" del Duomo di Palmanova, nel 1641.\nSua sorella Chiara fu anch'essa pittrice, cos\u00ec come il figlio Dario Varotari il Giovane."}
{"id": "734086", "revid": "827882", "url": "https://it.wikipedia.org/wiki?curid=734086", "title": "\u0218tefan Luchian", "text": "Biografia.\nI primi anni e la sua educazione.\nNasce in un villaggio della regione Moldavia Romania, figlio di Dumitru Luchian, ufficiale militare, ed Elena Chiriacescu. La vocazione del futuro pittore si manifesta dall'infanzia resistendo agli sforzi della madre di iscriverlo ad una scuola militare. Nel 1873 la famiglia si sposta a Bucarest e Stefan si iscrive nel 1885 al corso di pittura della Scuola delle Belle Arti, che termina nel 1889 ottenendo la medaglia di bronzo per un ritratto e per uno studio di natura. Il suo maestro \u00e8 stato, in questo periodo di formazione, Nicolae Grigorescu, che l'ha incoraggiato senza impedire il libero sviluppo della sua personalit\u00e0. Nell'autunno dell'anno 1889 parte per Monaco dove studia due semestri alla Accademia delle belle arti eseguendo copie da opere di Correggio e Rembrandt che si trovavano al museo dell'arte. Torna in Romania nel 1890 e partecipa alla prima esposizione della societ\u00e0 d'arte che si chiamava \"Il Circolo Artistico\" (\"Cercul artistic\"). Parte l'anno seguente per Parigi dove studia alla Accademia Julian e conosce nei musei e alle esposizioni la vita artistica parigina che in questo periodo si trova in piena effervescenza impressionistica. Il quadro \"Ultima corsa d'autunno\" (\"Ultima curs\u0103 de toamn\u0103\") mostra l'evidente influenza di Manet e Degas ma anche l'eco delle predilezioni mondane, che Luchian continuer\u00e0 a manifestare per un periodo anche a Bucarest.\nLa maturit\u00e0 tra malattia e povert\u00e0.\nTornato a nella capitale rumena sar\u00e0 nel 1896 il principale iniziatore dell'\"Esposizione degli artisti indipendenti\" (\"Expozi\u0163ia arti\u015ftilor independen\u0163i\") che si aprir\u00e0 anche di fronte al \"Salonul Oficial\".\nSi iscrive ad un concorso per occupare la cattedra di pittura della Accademia delle Belle Arti di Jassy dal quale si ritira protestando contro presunte macchinazioni che vi erano dietro. Nel 1900 partecipa con due pastelli alla \"Esposizione Universale di Parigi\". Nello stesso anno appaiono le prime manifestazioni di una affezione al midollo spinale (sclerosi multipla) che dopo miglioramenti alterni lo lasciano infermo per tutta la vita. La sorte \u00e8 contro di lui la malattia e la povert\u00e0 materiale lo accompagnarono per sempre. Continua per\u00f2 a lavorare con frenesia e fino al 1915 espone senza interruzioni. Presenza eminente nella vita artistica dell'epoca, Luchian non conosce il successo per molto tempo cosicch\u00e9 nella sua esposizione del 1905 l'unico compratore di un suo quadro \u00e8 stato il pittore Grigorescu. Un gruppo ristretto di ammiratori ed amici lo acclamano, per\u00f2 la sua condizione di vita continua ad essere molto precaria.\nDal 1909 fino alla sua morte sar\u00e0 paralizzato dalla malattia. Aveva fissato, per\u00f2, nella sua memoria gli splendidi e brillanti colori del paesaggio rumeno che rappresenter\u00e0 in una intera serie di opere: reali miracoli di semplicit\u00e0 e finezza, di sintesi cromatica ed architetturale delle forme, di colori brillanti e delicati allo stesso tempo. Alla tecnica dell'olio Luchian mette insieme per il paesaggio e per molte delle nature morte con i fiori il pastello col quale arriva ad una maestria ineguagliabile. La fluidit\u00e0 dei contorni e la delicatezza di velluto dei petali sono stati evocati da lui nel miglior modo possibile con la tecnica del pastello. Luchian aveva cominciato a dipingere fiori anche prima della malattia, ma solo dal 1908 egli si concentra in questa direzione con tutta la sua energia creativa, con tutta la sua passione, per la natura con tutto l'amore per la vita e per la bellezza che aveva. Ecco perch\u00e9 i fiori di Luchian hanno quella intensit\u00e0 quasi drammatica del sentimento, quella luce interiore, quella semplicit\u00e0 grave che fanno molti di loro reali capolavori (\"Gli anemoni\" (\"Anemonele\") ne \u00e8 un esempio).\nLuchian \u00e8 morto il 28 giugno del 1916 e negli ultimi periodi della sua vita, non essendo pi\u00f9 capace di tenere il pennello avendo le dita paralizzate, chiedeva a qualcun altro di legarglielo al polso."}
{"id": "734087", "revid": "1610933", "url": "https://it.wikipedia.org/wiki?curid=734087", "title": "Gazzella dorcas", "text": ""}
{"id": "734088", "revid": "1610933", "url": "https://it.wikipedia.org/wiki?curid=734088", "title": "Gazzella dorcade", "text": ""}
{"id": "734089", "revid": "287204", "url": "https://it.wikipedia.org/wiki?curid=734089", "title": "Stefan Luchian", "text": ""}
{"id": "734090", "revid": "54253", "url": "https://it.wikipedia.org/wiki?curid=734090", "title": "Vite di Treasure City", "text": ""}
{"id": "734092", "revid": "3325", "url": "https://it.wikipedia.org/wiki?curid=734092", "title": "Padovanino", "text": ""}
{"id": "734093", "revid": "628767", "url": "https://it.wikipedia.org/wiki?curid=734093", "title": "Dibattimento", "text": "Il dibattimento \u00e8 la fase del processo penale che, nel giudizio di primo grado, preceduto o meno dall'udienza preliminare, si apre subito dopo l'eventuale discussione di questioni preliminari, da affrontare in limine al giudizio stesso.\nTale fase non si celebra in quei procedimenti speciali definiti \"a prova contratta\" (giudizio abbreviato, patteggiamento, procedimento per decreto), nei quali, cio\u00e8, il giudice decide sulla base dei soli atti contenuti nel fascicolo del pubblico ministero (ferma restando, nel giudizio abbreviato, la possibilit\u00e0 per l'imputato di chiedere e ottenere un'integrazione probatoria) e nei quali, dunque, viene permesso il segmento processuale tipicamente riservato alla formazione della prova nel contraddittorio delle parti.\n\u00c8 altres\u00ec previsto il dibattimento in sede di appello.\nAtti preliminari.\nA seguito dell'introduzione del codice Vassalli la fase dibattimentale viene preceduta dall'udienza preliminare. Tale udienza ha uno scopo di filtro, evita dibattimenti inutili, con essa il GUP decide sulla fondatezza o meno dell'azione penale promossa dal PM. Al soggetto indiziato di reato vengono, di conseguenza, estese le garanzie dell'imputato; il GUP a chiusura dell'udienza che ovviamente pu\u00f2 essere unica o plurima, emette sentenza di non luogo a procedere o il decreto di rinvio a giudizio.\nIl secondo determina il passaggio alla fase dibattimentale. In linea di principio nel corso dell'udienza preliminare non dovrebbe aver luogo la formazione della prova, essendo la stessa affidata alla fase dibattimentale, ma il codice permette che il gup, ai soli fini di emettere sentenza di non luogo a procedere, possa ammettere un'integrazione probatoria, d'ufficio o previa exceptio. A seguito della emissione del decreto che dispone il giudizio, momento molto importante \u00e8 quello che vede il judex formare, nel contraddittorio delle parti, il fascicolo del dibattimento, costituendo lo stesso il primo incontro di volont\u00e0 fra le parti del processo in vista della formazione della prova da utilizzare in sede dibattimentale.\nIn questa fase il presidente del Tribunale o di Corte d'Assise, ricevuto il decreto che dispone il giudizio del GUP, pu\u00f2 stabilire un'anticipazione dell'udienza o un posticipo con decreto per giustificati motivi, avvertendo della decisione il PM e le parti private, nel caso di anticipazione almeno 7 giorni prima (in base all'art. 465 c.p.p.).\nTra la data che dispone il decreto e la fissazione dell'udienza non deve decorrere un termine inferiore a 20 giorni, mentre non pu\u00f2 essere superiore a 60 giorni per reati concernenti l'omicidio colposo commesso in violazione delle norme sulla disciplina del codice della strada e per infortuni sul lavoro, come introdotto dalla legge 21 febbraio 2006 n.102.\nIl decreto deve essere ovviamente notificato all'imputato contumace e all'imputato e alla persona offesa comunque non presenti alla lettura del provvedimento (429 c.p.c. comma 4), sempre almeno 20 giorni prima. In questo periodo le varie parti e i loro difensori hanno diritto e facolt\u00e0 di prendere visione, \"ex\" art. 466 c.p.p. dei beni sequestrati e degli atti e dei documenti raccolti nel fascicolo per il dibattimento, conservato presso la cancelleria del giudice che procede, anche per estrarne copia.\nLo svolgimento.\nLa fase dibattimentale \u00e8 ispirata a dei princ\u00ecpi basilari di fondo:\nNon solo: \u00e8 necessario anche che sia assicurata la presenza della fonte di prova con il giudice che dovr\u00e0 valutarla. Nel caso in cui sono disposte le letture (artt 511ss cpp) \u00e8 evidente che tale obbligo non sar\u00e0 rispettato.\nDisposizioni generali.\nLa sezione del codice di procedura penale che va dall'art. 470 al 483 si preoccupa di indicare delle disposizioni generali. Oltre a ribadire alcuni principi di fondo sopra esposti che guideranno il dibattimento (artt. 471-473 sulla pubblicit\u00e0 o meno dell'udienza), si indicano nell'ordine l'assistenza dell'imputato all'udienza (art. 474), l'allontanamento coattivo dell'imputato (art. 475), la punizione dei reati commessi durante l'udienza (art. 476), la durata e prosecuzione dell'udienza, qualora risulti complicato poterla completare in un solo giorno (art. 477), le questioni incidentali (art. 478), quelle civili e amministrative (art. 479), il verbale di udienza, nel quale si indicano delle indicazioni generali quale il nome e il cognome dei giudici, del pubblico ministero, le generalit\u00e0 dell'imputato e di eventuali altre parti, oltre a riportare le osservazioni fatte dal pubblico ministero e dai difensori pi\u00f9 la necessaria sottoscrizione del pubblico ufficiale che l'ha sottoscritto (artt. 480-481, 483) e il diritto delle parti in ordine alla documentazione (art. 482).\nAtti introduttivi.\nEx art. 484 c.p.p., prima di dare inizio al dibattimento, il presidente controlla la regolare costituzione delle parti. Qualora all'udienza non sia presente il difensore dell'imputato, il presidente designa come sostituito un altro difensore a norma dell'art. 97 co. 4 c.p.p.. Inoltre, il co. 2 bis dell'art. 484 c.p.p. prescrive anche per questa fase l'applicazione, per quanto compatibili, delle disposizioni degli art. 420 bis, 420 ter, 420 quater e 420 quinquies c.p.p. relative alla presenza dell'imputato durante l'udienza preliminare. Da tale premessa, si desume che la dichiarazione di apertura del dibattimento ex art. 492 c.p.p. \"presuppone un positivo esito della verifica sulla regolare costituzione delle parti processuali\", oltre che ovviamente di tutte quelle condizioni che possano impedire il cristallizzarsi di un'ipotesi di nullit\u00e0.\nIn seguito, si procede ad esaminare le questioni di carattere preliminare che, a pena di decadenza, devono essere proposte subito dopo il controllo della regolare costituzione delle parti e, in relazione alle quali, il giudice provvede con ordinanza (art. 491 c.p.p.). Il presidente deve accertarsi, in caso di imputato assente, che questi sia stato regolarmente informato poich\u00e9, qualora ci\u00f2 non accada, la sua mancata presenza non sar\u00e0 considerabile come volontaria. Allo stesso modo della nullit\u00e0 del provvedimento di rinvio a giudizio, il quale contiene le informazioni essenziali volte a indicare quando e dove si svolga l'udienza, l'assenza incolpevole impone il rinvio della celebrazione del dibattimento a un'udienza nuova. \nSempre in questa fase, occorre inoltre trattare delle questioni concernenti la competenza per territorio o per connessione, della nullit\u00e0 degli atti processuali, della costituzione della parte civile (che pu\u00f2 avvenire non oltre questo momento), della citazione o dell'intervento del responsabile civile e della persona civilmente obbligata e l'intervento degli enti o delle associazioni rappresentativi di interessi lesi dal reato. Tali questioni vengono discusse prima dall'organo di accusa, nei limiti di tempo necessari affinch\u00e9 vengano esposte, e da un difensore per ogni parte in seguito. La legge non ammette repliche.\nL'istruzione dibattimentale.\nL'art 468 c.p.p. delinea la funzione preparatoria delle prove da assumere poi in dibattimento.\nLe parti che intendono chiedere esame di testimoni, periti, consulenti tecnici o persone indicate dall' devono depositare le liste in cancelleria almeno 7 giorni prima dalla data fissata per il dibattimento. Unica deroga a tale termine pu\u00f2 avvenire solo se la parte dimostra - entro i termini della presentazione al giudice delle richieste di prova - di non averle potute indicare tempestivamente.\nIl deposito della lista testimoniale \u00e8 un onere delle parti. Attraverso questo istituto le parti indicano i fatti che intendono provare e chiedono al giudice l'autorizzazione alla citazione delle persone indagate o imputate in un procedimento connesso o collegato nonch\u00e9 dei periti - mentre per i consulenti tecnici e i testimoni possono essere presentati direttamente al dibattimento. L'accusa per esempio potr\u00e0 voler dimostrare la presenza dell'imputato nel luogo in cui \u00e8 stato commesso il delitto; la difesa potr\u00e0 dimostrare invece una causa di estinzione del reato o la presenza di una causa di giustificazione. \u00c8 attraverso il deposito della lista testi che si esercita il \"diritto alla prova diretta\" cio\u00e8 appunto l'indicazione di ci\u00f2 che s'intende provare nel corso del processo. Il deposito inoltre assolve alla funzione di \"discovery\": la parte viene a conoscenza degli elementi in possesso della controparte e delle circostanze sulle quali verter\u00e0 l'esame. In questo modo potr\u00e0 prepararsi per smontare la tesi avversaria.\nSe la parte intende chiedere l'ammissione di verbali di prove di altri procedimenti penali o civili deve farne richiesta iscritta negli stessi termini previsti per la lista teste. Il diritto alla prova contraria infatti non \u00e8 sottoposto ad oneri. Dal combinato degli articoli 468 e 495 cpp l'imputato ha diritto all'ammissione di prove indicate a suo discarico su fatti costituenti oggetto di prova a suo carico e lo stesso vale per la pubblica accusa (in attuazione del principio di parit\u00e0).\nIl giudice secondo l'art 495 cpp ammetter\u00e0 i mezzi di prova a richiesta di parte valutando solo che questi non siano illegali o evidentemente superflui o sovrabbondanti. Va ricordato che sono oggetto di prova secondo l'art 187cpp solo i fatti relativi all'imputazione, alla punibilit\u00e0, all'applicazione di norme processuali e per la determinazione della pena. Inoltre sono oggetto di prova i fatti riguardanti la responsabilit\u00e0 civile dell'imputato solo se si \u00e8 costituita la parte civile. Per cui una richiesta di prova chiesta al di fuori di tali condizioni deve essere respinta dal giudice.\nVa aggiunto anche che se si tratta di un reato di criminalit\u00e0 organizzata e la parte chiede l'esame di una persona indagata o imputata in un procedimento connesso o collegato o di un testimone - che abbia gi\u00e0 deposto in sede di incidente probatorio, in una fase dibattimentale o che siano gi\u00e0 stati acquisiti i verbali di tali deposizioni e a tali atti abbia partecipato il difensore della persona verso cui tali dichiarazioni si intendono utilizzare - \u00e8 ammessa dal giudice solo se sussistono esigenze specifiche o se deve essere esaminata su fatti diversi. Lo stesso \u00e8 a dirsi se si tratta di esaminare un testimone minore di anni 16 per un reato a sfondo sessuale.\nLa parte pu\u00f2 anche chiedere l'ammissione di una prova atipica: una prova cio\u00e8 non prevista dal legislatore. Questa pu\u00f2 essere ammessa solo se non pregiudica la libert\u00e0 morale dell'esaminando e se sia idonea ai fini del processo. Dopo l'assunzione in giudizio delle prove, si passa alla fase istruttoria del dibattimento vero e proprio. Assunte le prove nell'ordine del PM, della parte civile, del responsabile civile, della persona civilmente obbligata per la pena pecuniaria ed infine l'imputato (anche se questo ordine pu\u00f2 essere cambiato \"ex art. 496 c.p.c.\"), il giudice decide sulle eccezioni presentate dalle parti in merito alle prove. Dopodich\u00e9 d\u00e0 lettura agli atti e indica quelli idonei a decidere, mentre in ogni caso deve dare lettura parziale o totale ai fascicoli dei verbali se una parte ne fa richiesta. L'assunzione di una delle prove principali, quella orale, \u00e8 affidata all'attivit\u00e0 delle parti. L'esame testimoniale viene effettuato, (\"ex art. 499 c.p.p.\") mediante domande dirette e non fuorvianti: spetta al presidente vegliare sul corretto svolgimento della testimonianza. Dopo l'esame della parte, c'\u00e8 il controesame delle altre parti, ed infine un eventuale esame della stessa parte. Il consulente ed il perito vengono sottoposti ad esame testimoniale alla stessa maniera, mentre per casi previsti dalla legge possono essere raccolte testimonianze a distanza tramite apparecchi audiovisivi. Qualora lo desiderino o accettino, anche le parti private e civili possono testimoniare.\nDopo l'assunzione delle prove, si ha lo svolgimento della discussione. Nel medesimo ordine delle testimonianze, \"ex art. 523 c.p.p.\", i difensori formulano le loro conclusioni. Il difensore della parte civile lo deve fare necessariamente per iscritto, indicando l'ammontare dei danni subiti dal suo assistito. Dopo la decisione sulle prova inizia l'istruzione probatoria, cio\u00e8 il momento in cui \u00e8 disposta l'assunzione delle prove indicate. Ognuna delle parti pu\u00f2, con l'accordo della controparte, decidere di rinunciare all'assunzione di alcune prove ammesse a sua richiesta. Con la fase dibattimentale il rito procede senza possibilit\u00e0 di tornare a fasi antecedenti per il principio di non regressione.\nI testimoni sono avvertiti - tranne se sono minori di 14 anni - dell'obbligo di dire la verit\u00e0 e di rispondere ad ogni domanda, della facolt\u00e0 di astensione per i prossimi congiunti dell'imputato e devono prestare la seguente dichiarazione prima di deporre \"\u00abconsapevole della responsabilit\u00e0 morale e giuridica che assumo con la mia deposizione, mi impegno a dire tutta la verit\u00e0 e a non nascondere nulla di quanto \u00e8 a mia conoscenza\u00bb\".\nL'esame \u00e8 modellato sul modello anglosassone della \"cross examination\": il soggetto \u00e8 esaminato prima dalla parte che ne chiede l'ammissione (esame diretto), poi dalla controparte (controesame) e poi di nuovo dalla prima se questa lo richiede (riesame). Le domande quindi vengono poste direttamente dall'accusa e dalla difesa. Si deroga a tale procedura solo se l'esaminando \u00e8 un minorenne o un maggiorenne infermo di mente, in tal caso \u00e8 il giudice che pone le domande su richiesta delle parti a meno che queste consentono alla forme ordinarie e ci\u00f2 non pregiudichi la serenit\u00e0 del soggetto. Nel tribunale monocratico si procede con la disciplina della cross examination solo se le parti non formulano richiesta che sia il giudice a porre le domande al teste.\nIl legislatore prevede nell'art. 499. c.p.p. che non possano essere fatte domande suggestive almeno per l'esame diretto. Sono cos\u00ec chiamate quelle domande che possano suggerire la risposta. Ad esempio porgere una domanda del tipo \"&lt;da quale lato dell'auto \u00e8 sceso?&gt;\" presuppone che il soggetto sia sceso dall'auto e quindi suggerisce una risposta. \u00c8 evidente che tali domande non sono vietate nel controesame proprio perch\u00e9 qui si valuta l'attendibilit\u00e0 del teste. Solo nel caso in cui il teste diventi ostile (cio\u00e8 affermi dei fatti contrari alle ragioni della parte che ne ha chiesto l'esame) si pu\u00f2 ammettere la possibilit\u00e0 di domande suggestive (nonch\u00e9 delle contestazioni) anche nell'esame diretto. In ogni caso sono vietate le domande che possono nuocere alla sincerit\u00e0 delle risposte (domande nocive).\nPer la richiesta di prove documentali occorre distinguere:\nPer i punti 2), 3) e 5) la parte pu\u00f2 comunque chiedere l'escussione ex novo del dichiarante, il giudice tuttavia decide prima sulla richiesta di ammissione dei verbali e solo dopo decider\u00e0 sull'eventuale richiesta di riesame. Il riesame tuttavia non potr\u00e0 avvenire nei casi di cui all'art 190bis.\n\u00c8 previsto un complesso regime di letture di atti (rectius: di verbali) che non si sono formati nel dibattimento ma in fasi antecedenti al processo e che in deroga al principio di immediatezza acquistano rilevanza probatoria.\nA tal fine occorre distinguere:\nL'art 511cpp dispone che la lettura - se richiesta - deve avvenire solo dopo l'eventuale assunzione della prova se questa pu\u00f2 avvenire; la \"ratio\" di questa disposizione \u00e8 chiara: nel caso in cui ad esempio si sia proceduto all'assunzione di una testimonianza in incidente probatorio perch\u00e9 la si riteneva irripetibile e poi successivamente invece ci si rende conto che l'atto non era irripetibile, la parte che ha interesse pu\u00f2 comunque richiedere l'assunzione della testimonianza (purch\u00e9 nei limiti dell'art 190bis).\nIl giudice pu\u00f2 derogare all'obbligo di lettura (violando il principio di oralit\u00e0) indicando con una dichiarazione di utilizzabilit\u00e0 gli atti - contenuti sempre nel fascicolo del dibattimento - che intende utilizzare ai fini della prova. Tuttavia \u00e8 previsto che se si tratta di verbali di dichiarazioni se una delle parti lo richiede deve esserne data lettura, se invece riguardano verbali di altri atti la lettura \u00e8 ammessa solo se ci sia un grave disaccordo sul contenuto della stessa.\nL'effetto derivante dalle letture \u00e8 quello di poter essere utilizzate ai fini della prova (art 515cpp)\nNuove contestazioni.\nL'istituto delle contestazioni permette di valutare - fermi i divieti di lettura - le dichiarazioni rilasciate da un testimone o dalla parte privata nel corso delle attivit\u00e0 precedenti il dibattimento al fine di valutarne la sua attendibilit\u00e0. La contestazione quindi \u00e8 in pratica una lettura parziale di un passaggio contenuto in un verbale di una dichiarazione che sia difforme - in tutto o in parte - con la deposizione del soggetto. La lettura pu\u00f2 essere effettuata solo dopo che sia avvenuto l'esame e solo nei limiti della parte difforme. \u00c8 evidente che attraverso tale procedimento si portano all'attenzione del giudice elementi assunti in precedenza per valutare se il deponente \u00e8 attendibile o meno.\nTuttavia sar\u00e0 possibile acquisire l'intero verbale della dichiarazione e quindi derogare il divieto di lettura dell'art 514cpp quando vi sia sospetto che il testimone sia stato minacciato per deporre il falso o gli sia stato offerto denaro o altra utilit\u00e0. Ugualmente avverr\u00e0 nel caso in cui ci si avvalga - per contestare la deposizione dell'imputato - di dichiarazioni contenute in verbali di atti ai quali il suo difensore aveva diritto ad assistere.\nSospensione del dibattimento.\nProvvedimenti conseguenti all'ammissione della perizia nel dibattimento (art. 508, comma 1, c.p.p.).\nSe il giudice, di ufficio o su richiesta di parte, dispone una perizia, il perito \u00e8 immediatamente citato a comparire e deve esporre il suo parere nello stesso dibattimento. Quando non \u00e8 possibile provvedere in tale modo, il giudice pronuncia ordinanza con la quale, se \u00e8 necessario, sospende il dibattimento e fissa la data della nuova udienza nel termine massimo di sessanta giorni.\nSospensione del dibattimento per esigenze istruttorie (art. 509 c.p.p.).\nQuando \u00e8 chiamato a decidere sulle eccezioni proposte dalle parti in ordine alla ammissibilit\u00e0 delle prove (ex art. 495, comma 4, c.p.p.), o esercita i poteri previsti in ordine all'esame dei testimoni e delle parti private (ex art. 506), o, terminata l'acquisizione delle prove, dispone l'assunzione di nuovi mezzi di prova (ex art. 507 c.p.p.), il giudice, qualora non sia possibile provvedere nella medesima udienza, sospende il dibattimento per il tempo strettamente necessario, fissando la data della nuova udienza.\nDiritti delle parti (art. 519 c.p.p.).\nNei casi di modifica dell'imputazione (ex art. 516 c.p.p.), di reato concorrente o di circostanze aggravanti risultanti dal dibattimento (ex art. 517 c.p.p.), o di fatto nuovo risultante dal dibattimento contestato nella medesima udienza in cui tale fatto \u00e8 emerso (ex art. 518, comma 2, c.p.p.), salvo che la contestazione abbia per oggetto la recidiva, il presidente informa l'imputato che pu\u00f2 chiedere un termine per la difesa. Se l'imputato ne fa richiesta, il presidente sospende il dibattimento per un tempo non inferiore al termine per comparire non inferiore a venti giorni (ex art. 429 c.p.p.), ma comunque non superiore a quaranta giorni.\nAccoglimento della domanda di oblazione precedentemente respinta (art. 604 c.p.p., comma 7).\nQuando il giudice di primo grado ha respinto la domanda di oblazione, il giudice di appello, se riconosce erronea tale decisione, accoglie la domanda e sospende il dibattimento fissando un termine massimo non superiore a dieci giorni per il pagamento delle somme dovute.\nIl dibattimento nel processo penale minorile.\nDel tutto analoga al processo ordinario dei maggiorenni \u00e8 la fase dibattimentale che si svolge per gli imputati minorenni innanzi al Tribunale per gli stessi funzionalmente competente.\nIl rito minorile, infatti, risulta essere con riferimento alla fase dibattimentale identico al processo penale che si celebra per i maggiorenni; ci\u00f2 rappresenta una rarit\u00e0/peculiarit\u00e0, perch\u00e9 per il resto il giudizio minorile molto si distacca da quello dei maggiorenni non solo perch\u00e9 disciplinato da una legge apposita ma anche e soprattutto perch\u00e9 le comuni fasi processuali assumono una piega ed una portata radicalmente diversa al punto che la diversit\u00e0 strutturale si piega alla funzione marcatamente rieducativa della giurisdizione minorile.\nNel concreto pochi procedimenti minorili giungono al vaglio dibattimentale, essendo di gran lunga pi\u00f9 vantaggioso adire riti alternativi. Laddove per\u00f2 ivi si pervenga, la struttura e lo svolgimento dibattimentale non presente diversit\u00e0 sostanziali rispetto a ci\u00f2 che accade nel rito dei maggiori di et\u00e0."}
{"id": "734094", "revid": "339392", "url": "https://it.wikipedia.org/wiki?curid=734094", "title": "Fase dibattimentale", "text": ""}
{"id": "734097", "revid": "1543377", "url": "https://it.wikipedia.org/wiki?curid=734097", "title": "Jos\u00e9 Mar\u00eda Garc\u00eda-Aranda", "text": "Carriera.\nDebutt\u00f2 nella Liga spagnola all'et\u00e0 di 33 anni nel 1989 e tre anni pi\u00f9 tardi venne promosso internazionale. Ebbe una carriera costellata da numerosi riconoscimenti e finali importanti. Nel 1997 diresse la finale di ritorno della Coppa UEFA tra Inter e , e nello stesso anno fu designato per la finale di Coppa Intercontinentale tra e Cruzeiro.\nNel 1998 ebbe l'onore di arbitrare la semifinale dei Mondiali di calcio 1998 tra Francia e Croazia, durante la quale espulse il capitano dei bleus Laurent Blanc per una condotta violenta, impedendogli di giocare la finalissima; nello stesso torneo diresse anche la gara inaugurale tra Brasile e Scozia e l'ottavo di finale tra Paesi Bassi e Serbia.\nAl campionato europeo di calcio 2000 arbitr\u00f2 due partite: Italia-Belgio e il quarto di finale tra Paesi Bassi e Serbia, mentre nell'edizione del 1996 aveva svolto le funzioni di IV Ufficiale di gara.\nFu impiegato anche alle Olimpiadi di Atlanta 1996. Due le gare dirette. La prima a Washington il 23 luglio tra Italia e Ghana (2:3): la sua direzione fu ritenuta largamente insufficiente dalla stampa italiana (Giuseppe Toti sul \" Corriere della Sera\" gli diede voto 3), a causa di due rigori contestati e l'espulsione di Fabio Galante ritenuta ingiusta. Diresse poi la semifinale del 30 luglio a Athens tra Nigeria e Brasile, con vittoria degli africani per 4 a 3 con il \" Golden Goal \" di Kanu al 94', dopo che lo stesso giocatore aveva pareggiato al 90'.\nVanta anche la direzione in una semifinale di UEFA Champions League 1995-1996 (-) e in una semifinale di Coppa UEFA 1999-2000 (-Arsenal).\nTermin\u00f2 virtualmente la propria esperienza a livello internazionale con l'ottavo di finale di Coppa UEFA 2000-2001 tra Liverpool e Roma, in aperta polemica coi giallorossi per aver assegnato loro un calcio di rigore per poi inspiegabilmente revocarne subito dopo la decisione. \n\u00c8 stato direttore tecnico a disposizione del Settore arbitrale della FIFA, mentre dall'aprile 2011 assume l'incarico di advisor degli arbitri russi."}
{"id": "734098", "revid": "1318658", "url": "https://it.wikipedia.org/wiki?curid=734098", "title": "Antonio L\u00f3pez Nieto", "text": "Carriera.\nDebutt\u00f2 giovanissimo nella Liga iberica nel 1988, e poco dopo venne promosso al rango di internazionale. Diresse ben tre finali di Coppa UEFA (nel 1995, la finale di andata -Juventus; nel 1998, a Parigi, Inter-Lazio; nel 2000, a Copenaghen, Galatasaray-Arsenal). Ha arbitrato nell'edizione del campionato europeo di calcio 1996 due partite, -Italia e il quarto di finale Francia-Paesi Bassi, in cui non concesse un calcio di rigore agli olandesi per un fallo di mano volontario di Marcel Desailly, concedendo soltanto un calcio di punizione al limite dell'area di rigore. Vanta una sola presenza ai Mondiali di calcio, nel 2002, dove diresse Camerun-Germania, partita in cui stabil\u00ec il primato di ammonizioni in una sola gara per quella competizione (16), record poi eguagliato dal russo Valentin Ivanov ai Mondiali di calcio 2006 in Portogallo-Paesi Bassi. Nel 1995 accus\u00f2 i dirigenti della Dinamo Kiev di aver tentato di corromperlo prima del match di Coppa dei Campioni 1995-1996 contro il , gara d'esordio del Gruppo A: per effetto di quella denuncia, l'UEFA decise di escludere per due anni la squadra ucraina dalle competizioni europee (in appello la squalifica venne ridotta ad un solo anno). Nel 2006, entr\u00f2 in polemica con la Federazione iberica per il mancato pagamento di alcuni rimborsi agli arbitri di prima e seconda divisione, e come conseguenza il presidente degli arbitri spagnoli, Victoriano Sanchez Arminio, lo destitu\u00ec dalla carica di membro della commissione designatrice della Liga."}
{"id": "734100", "revid": "124048305", "url": "https://it.wikipedia.org/wiki?curid=734100", "title": "Amt Rosenberg", "text": "Amt Rosenberg, nella gerarchia nazista, \u00e8 l'espressione con cui si design\u00f2 la carica di DBFU, dal tedesco \"Beauftragter des F\u00fchrers f\u00fcr die \u00dcberwachung der gesamten geistigen und weltanschaulichen Schulung und Erziehung der Partei und gleichgeschalteten Verb\u00e4nde\" (in italiano \"Plenipotenziario del F\u00fchrer per la Agenzia della Supervisione di tutti gli intellettuali e per l'insegnamento ideologico nel partito nazista NSDAP\"). Tale carica venne poi strutturata in un ente ministeriale e preposta al controllo dello sviluppo e della diffusione della cultura tedesca.\nNascita ed evoluzione.\nIl 24 gennaio 1934 Hitler nominava Alfred Rosenberg DBFU su indicazione di Robert Ley. Le attivit\u00e0 del DBFU si concentrarono sia sul NSDAP, come previsto da Hitler, sia in uno stretto controllo di Kraft durch Freude. Rosenberg ambiva ad avere una posizione solida e di potere all'interno dell'apparato culturale nazista e quindi dedic\u00f2 ogni sforzo al controllo di tutto quanto riguardasse la politica scolastica, l'educazione, gli affari religiosi.\nLa carica venne ufficializzata il 1\u00ba febbraio 1934. Gi\u00e0 dal 6 giugno 1934 una circolare invitava a chiamare la carica e la struttura correlati col nome di \"Amt Rosenberg\".\nLa struttura.\nRosenberg aveva una visione estremamente burocratica della propria attivit\u00e0 e decise quindi di dare una forte struttura gerarchica al proprio compito. Nel 1939 l'organizzazione del \"DBFU\" aveva i seguenti uffici che ne rappresentano la struttura pressoch\u00e9 definitiva:\nOgni \"Amt\" era suddiviso in uno o pi\u00f9 \"Hauptstelle\", quindi in sotto sezioni che si occupavano di un argomento specifico. Per esempio, nell'Amt Kunstpflege c'era l'Hauptstelle Musik e l'Hauptstelle Bildende Kunst, che si occupavano di musica e di pittura.\nDopo l'invasione dei Paesi Bassi, del Belgio e e della Francia, il 17 luglio 1940 Alfred Rosenberg creava l'Einsatzstab Reichsleiter Rosenberg suddivisa in vari \"Sonderst\u00e4be\".\nPrincipali Istituti del DBFU.\nPer arrivare ai propri fini di sviluppo e controllo culturali, il DBFU si era dotato di una serie di istituzioni controllate in cui svolgere i principali studi dei singoli Amt. Fra i principali vale la pena ricordare:\nPrincipali riviste.\nLe riviste edite dovevano rispettare certe linee guida decise da Rosenberg. Tali linee guida sono contenute nell'opera \"Idee und Tat\" (\"Idea e fatto\") pubblicato proprio dalla DBFU nel 1943.\nLe principali riviste ufficiali edite dal DBFU saranno le seguenti:"}
{"id": "734103", "revid": "767487", "url": "https://it.wikipedia.org/wiki?curid=734103", "title": "Non per soldi... ma per amore", "text": "Non per soldi... ma per amore (\"Say Anything...\") \u00e8 una commedia romantica uscita nel 1989 e diretta da Cameron Crowe. Nel 2002 \"Entertainment Weekly\" lo ha premiato come la miglior commedia romantica moderna; la stessa rivista lo ha messo anche all'undicesima posizione tra i migliori \"50 Highschool Movie\" di sempre.\nTrama.\nSeattle: Lloyd Dobler \u00e8 un aspirante kickboxer e un mediocre studente, al contrario di Diane Court che ha appena vinto una borsa di studio per l'Inghilterra e che sa cosa vuole dalla vita. Ma se le ambizioni di Diane sono concrete nel futuro, \u00e8 nel presente che la ragazza non vive: accettando di uscire con Lloyd, Diane non solo scoprir\u00e0 il mondo al di l\u00e0 dei libri ma soprattutto il lato romantico di Lloyd. Tuttavia la cattiva opinione che il padre di Diane nutre nei confronti di Lloyd, le indagini da parte del fisco sulla famiglia Court, e l'imminente partenza per l'Inghilterra, faranno vacillare il rapporto tra i due ragazzi.\nProduzione.\nCast.\nNel cast sono presenti Joan Cusack, sorella di John Cusack, e Lili Taylor: entrambe reciteranno di nuovo insieme con John Cusack in \"Alta fedelt\u00e0\".\nColonna sonora.\nLa canzone in sottofondo nella scena in cui Lloyd e Diane fanno l'amore \u00e8 \"In your eyes\" di Peter Gabriel."}
{"id": "734104", "revid": "1566286", "url": "https://it.wikipedia.org/wiki?curid=734104", "title": "Louis Calhern", "text": "Biografia.\nLouis Calhern crebbe dapprima a Brooklyn, suo luogo di nascita, poi si spost\u00f2 con la famiglia a St. Louis, Missouri. Mentre si allenava nella squadra di football del suo liceo, venne notato da un manager di una compagnia teatrale itinerante, che lo scrittur\u00f2 come attore. La crescente passione per la recitazione riport\u00f2 il giovane Calhern a New York poco prima dello scoppio della prima guerra mondiale, per tentare di intraprendere definitivamente la carriera di attore. Inizi\u00f2 la carriera dapprima recitando per diverse compagnie teatrali itineranti e poi come attore per spettacoli di variet\u00e0.\nLa sua carriera venne per\u00f2 interrotta dallo scoppio del primo conflitto mondiale, quando venne richiamato alle armi per servire il suo paese oltreoceano. Rientrato in America al termine del conflitto, divenne un idolo del pubblico teatrale recitando nello spettacolo \"The Cobra\" e presto inizi\u00f2 a muovere i primi passi anche sui set cinematografici. Durante i primi anni trenta si specializz\u00f2 in ruoli di caratterista in diverse pellicole, mentre continuava per\u00f2 a riscuotere un certo successo con ruoli da protagonista a teatro.\nLa sua definitiva consacrazione come stella del cinema giunse tardi, quando venne scritturato dalla Metro-Goldwyn Mayer all'inizio degli anni cinquanta. Tra le interpretazioni pi\u00f9 importanti della sua carriera, sono da ricordare il suo ruolo di comprimario in \"Giungla d'asfalto\" (1950) con Marilyn Monroe, l'interpretazione del celebre giurista americano Oliver Wendell Holmes nella pellicola biografica \"The Magnificent Yankee\" (1950) e la sua interpretazione di Giulio Cesare nell\"'omonimo film\" di Joseph L. Mankiewicz (1953).\nCalhern mor\u00ec il 12 maggio 1956, a 61 anni, per un arresto cardiaco mentre si trovava a Nara per girare il film \"La casa da t\u00e8 alla luna d'agosto\". Venne sostituito dall'attore Paul Ford, che aveva interpretato in precedenza lo stesso ruolo nell'omonima commedia teatrale.\nVita privata.\nCalhern si spos\u00f2 quattro volte: le prime tre mogli furono delle attrici. Dal 1926 al 1927 fu sposato con Ilka Chase; dal 1927 al 1932 con Julia Hoyt; dal 1933 al 1942 con Natalie Schafer. Quindi, dal 1946 al 1955 con Marianne Stewart, figlia del regista tedesco Reinhold Sch\u00fcnzel.\nRiconoscimenti.\nNel 1951 ottenne una candidatura agli Oscar come miglior attore protagonista e una candidatura ai Golden Globe per \"The Magnificent Yankee\", diretto da John Sturges."}
{"id": "734107", "revid": "78480", "url": "https://it.wikipedia.org/wiki?curid=734107", "title": "Osservatorio avifaunistico Foce del Salso", "text": "L'osservatorio avifaunistico Foce del Salso si trova a Licata in provincia di Agrigento.\nLa realizzazione dell'osservatorio avifaunistico scaturisce dall'esigenza di studiare e valorizzare un'area di notevole interesse naturalistico qual \u00e8 la foce del fiume Imera Meridionale (o Salso) riqualificandone gli ambienti e preservandola dal degrado dovuto allo scarico abusivo di ogni sorta di rifiuti nonch\u00e9 di promuovere una serie d'attivit\u00e0 didattiche che attraverso l'osservazione diretta di specie animali e habitat possano accrescere il rispetto dei cittadini per gli ambienti naturali.\nL'osservatorio \u00e8 ubicato sulla sponda destra della foce del fiume a ridosso dell'argine. \u00c8 composto da un capanno d'osservazione, posto ad un'altezza di un metro dal suolo, al quale si accede per mezzo di una rampa in legno dopo avere attraversato un \"sentiero-natura\", un percorso lungo circa centoventi metri dove si possono osservare alcune essenze floristiche tipiche degli ambienti fluviali e una serie di cartelli didattici. Tutta l'area \u00e8 mascherata da una barriera di canne per evitare che la fauna possa essere disturbata dalla presenza dei visitatori.\nL'attivit\u00e0 scientifica \u00e8 volta allo studio naturalistico dell'habitat fociale mediante il censimento avifaunistico, lo studio dei flussi migratori, il monitoraggio delle acque, lo studio della fauna e della flora costiera ecc., mentre l'attivit\u00e0 didattica consiste nello svolgimento di visite guidate a scolaresche di ogni ordine e grado a completamento degli incontri effettuati in aula.\nLa realizzazione delle opere e la gestione dell'osservatorio sono state affidate dal Comune di Licata al WWF Italia ONG-Onlus (Sezione di Licata) mediante apposita convenzione.\nCome simbolo dell'osservatorio \u00e8 stata scelta la spatola (\"Platalea leucorodia\"), un ciconiforme caratterizzato dal lungo becco appiattito.\nCollegamenti esterni.\nSito istituzionale"}
{"id": "734109", "revid": "1718925", "url": "https://it.wikipedia.org/wiki?curid=734109", "title": "Strada statale 5 Via Tiburtina Valeria", "text": "La strada statale 5 Via Tiburtina Valeria \u00e8 un'arteria viaria, istituita come strada statale nel 1928, che attraversa nel suo percorso Lazio e Abruzzo, con una lunghezza di .\nStoria.\nL'antica via consolare Tiburtina Valeria fu elevata a strada consolare dal console Marco Valerio Massimo attorno al 286 a.C..\nCollegava Roma all'antica Tibur (Tivoli) gi\u00e0 nel 450 a.C. e dopo qualche tempo colleg\u00f2 Alba Fucens.\nNel 308/302 a.C. la strada raggiunse Collarmele con una deviazione per Marruvium. La strada percorsa dai soldati durante i conflitti locali e dai pellegrini che visitavano i santuari ivi presenti.\nIn seguito divenne la strada percorsa dalla nobilt\u00e0 romana che soggiornava nelle ville costruite nella campagna di Tivoli.\nLa strada statale 5 Via Tiburtina fu istituita nel 1928 con il seguente percorso: \u00abRoma - Tivoli - Avezzano - Innesto con la n. 83 presso Cerchio - Raiano - Popoli - Pescara\u00bb.\nNel 1933 la denominazione della strada fu mutata da \"Via Tiburtina\" a \"Via Tiburtina Valeria\".\nIn seguito al decreto legislativo n. 112 del 1998, dal 2001, la gestione di una gran parte della struttura \u00e8 passata dall'ANAS alle regioni Lazio e Abruzzo, che hanno ulteriormente devoluto le competenze rispettivamente alla citt\u00e0 metropolitana di Roma Capitale e alle province dell'Aquila, di Chieti e di Pescara. Attualmente l'ANAS gestisce dal km 65,000 al km 70,000 e dal km 98,200 al km 216,600: entrambe le tratte si trovano in Abruzzo e si estendono dal confine con il Lazio fino all'intersezione con l'asse attrezzato Chieti-Pescara, anch'esso gestito dall'ANAS.\nPercorso.\nIl tracciato della strada, che segue l'antico, parte dalla citt\u00e0 di Roma da Porta Tiburtina e, in prossimit\u00e0 della stazione omonima nel quartiere San Lorenzo, costeggia il cimitero del Verano, attraversa Portonaccio e prosegue verso il quartiere di Ponte Mammolo dove ha sede il secondo istituto penitenziario romano ossia il carcere di Rebibbia.\nNel suo percorso verso Tivoli, la strada attraversa le frazioni di Settecamini con l'area industriale del Tecnopolo tiburtino, Villalba e Villanova di Guidonia, Tivoli Terme e Villa Adriana. Tale tratta fra il 1879 e il 1934 ospit\u00f2 il binario della tranvia Roma-Tivoli.\nDa Tivoli il percorso prosegue alla volta di Vicovaro lungo la valle dell'Aniene (dove inizia ad affiancare l'autostrada A24), Castel Madama, Roviano, Arsoli, Riofreddo ed entra in Abruzzo. Tocca poi i comuni e le localit\u00e0 di Oricola, Carsoli, Pietrasecca, Tagliacozzo, Avezzano (dove inizia a costeggiare l'autostrada A25), Collarmele, Castel di Ieri, Castelvecchio Subequo, Raiano, Corfinio, Popoli, Bussi sul Tirino, Tocco da Casauria, Piano d'Orta, Scafa, Manoppello, Chieti e arriva poi a Pescara, dove si immette nella strada statale 16 Adriatica. Tra Collarmele e Castel di Ieri valica lo spartiacque appenninico (tra Tirreno ed Adriatico) al passo di Forca Caruso.\nIl tratto Carsoli-Pietrasecca-Tagliacozzo \u00e8 superato tramite un percorso in variante, la SS 5 quater, alternativo alla strada statale 5 che invece raggiunge il bivio di Tremonti, Roccacerro e il valico di monte Bove a 1220 m s.l.m. passando nei pressi della frazione carseolana di Colli di Monte Bove."}
{"id": "734110", "revid": "1543377", "url": "https://it.wikipedia.org/wiki?curid=734110", "title": "Omicidio di Anna Politkovskaja", "text": "L'assassinio di Anna Politkovskaja avvenne il 7 ottobre 2006 nell'ascensore del suo palazzo a Mosca. La polizia rinviene una pistola Makarov PM e quattro bossoli accanto al cadavere. Uno dei proiettili ha colpito la giornalista alla testa. La prima pista seguita \u00e8 quella dell'omicidio premeditato ed operato da un killer a contratto. Il mandante \u00e8 ancora oggi sconosciuto.\nL'8 ottobre, la polizia russa sequestra il computer della Politkovskaja e tutto il materiale dell'inchiesta che la giornalista stava compiendo. Il 9 ottobre, l'editore della \"Novaja Gazeta\" Dmitrij Muratov afferma che la Politkovskaja stava per pubblicare, proprio il giorno in cui \u00e8 stata uccisa, un lungo articolo sulle torture commesse dalle forze di sicurezza cecene legate al Primo Ministro Ramsan Kadyrov (chiamate spregiativamente \"kadiroviti\"). Muratov aggiunge che mancano anche due fotografie all'appello. Gli appunti non ancora sequestrati vengono pubblicati il 9 ottobre stesso, sulla \"Novaja Gazeta\".\nI funerali si svolgono il 10 ottobre presso il cimitero Troekurovskij di Mosca. Pi\u00f9 di mille persone - fra cui i colleghi e semplici ammiratori della giornalista - partecipano alla cerimonia funebre.\nTra i partecipanti alle esequie c'\u00e8 anche il leader politico radicale Marco Pannella, amico personale di Anna Politkovskaja, nonch\u00e9 unico politico italiano a prendere parte.\nNessun rappresentante del governo russo per\u00f2 vi partecipa.\nLe reazioni all'omicidio.\nIn Russia.\nVitalij Jaro\u0161evskij, vice-direttore della \"Novaja Gazeta\", ha dichiarato subito dopo l'omicidio:\nJaro\u0161evskij ha poi aggiunto che potrebbe non essere facile stabilire il mandante del delitto, notando che l'omicidio della Politkovskaja potrebbe perfino essere stato ordinato da un nemico di Ramsan Kadyrov, con l'intenzione di far ricadere su di lui i sospetti. Una settimana prima della sua morte, la Politkovskaja ha infatti rilasciato una intervista a \"Radio Free Europe/Radio Liberty\" in cui accusa Kadyrov di essere coinvolto personalmente in un caso di tortura, definendolo \"\"lo Stalin dei nostri giorni\". Gli investigatori hanno inoltre dichiarato di vagliare anche una possibile \"pista cecena\".\nIl miliardario russo Aleksandr Lebedev, deputato alla Duma e proprietario del 90% della \"Novaja Gazeta\", ha annunciato una ricompensa di 25 milioni di rubli (poco meno di 720.000 euro) per chiunque avesse potuto dare informazioni sui responsabili della morte di Anna Politkovskaja.\nLa Federazione dei Giornalisti russi ha duramente commentato in un comunicato la morte della giornalista:\nIl giornalista Aleksandr Majorov ricorda che:\nLo scienziato politico Stanislav Belkovskij, pur affermando che \"ovviamente non c'\u00e8 alcuna connessione\" fra il Cremlino e \"la tragica morte\" della Politkovskaja, critica fortemente \"la corruzione e l'incompetenza imperante\".\nUn altro scienziato politico, Kirill Frolov, considera l'assassinio della giornalista come \"una dichiarazione di guerra\" al Governo e alla Russia stessa \"da parte di coloro che non concordano con l'intenzione del Presidente Putin di far rivivere lo Stato-nazione russo\"\". Frolov compie anche un parallelo con il giornalista ucraino Georgij Gongadze, il cui rapimento e assassinio caus\u00f2 nel 2000 forti proteste contro l'allora Presidente ucraino Leonid Ku\u010dma. Frolov teme dunque che l'omicidio possa essere strumentalizzato per ottenere una \"rivoluzione di velluto\" simile a quelle avvenute fra il 2004 e il 2005 in Ucraina, Georgia e Kirghizistan.\nL'editorialista della \"Delobaja Gazeta\" Oleg Ka\u0161in condanna apertamente i nazionalisti che hanno festeggiato la notizia della morte della giornalista, affermando che \"\"solo degli animali\" possono gioire di una notizia del genere, ma anche i liberali che hanno sfruttato la notizia per condannare \"il sanguinario regime che elimina fisicamente i suoi oppositori\".\nRiguardo all'omicidio, Ka\u0161in afferma che la Politkovskaja \"non era la pi\u00f9 importante rappresentante dell'Unione dei Giornalisti russi\", che \"il giornalismo nella Russia di oggi non \u00e8 in grado di influenzare minimamente la situazione del Paese\" e che pertanto \"non esiste alcuna verit\u00e0 cos\u00ec terribile da condannare a morte un giornalista\". Ka\u0161in conclude che l'unico obbiettivo degli assassini era quello di \"scioccare la societ\u00e0 e destabilizzare il Paese\" e che la speranza \u00e8 che \"vengano individuati presto i killer di Anna Politkovskaja\".\nL'ex-Presidente Michail Gorba\u010d\u00ebv, che detiene anche una piccola quantit\u00e0 di azioni della \"Novaja Gazeta\", ha dichiarato all'agenzia russa \"Interfax\":\nLa reazione del Governo russo.\nLa prima dichiarazione ufficiale del presidente Vladimir Putin arriva solo il 10 ottobre, quando si trova in visita a Dresda (Germania). In una telefonata con il Presidente degli Stati Uniti George W. Bush, Putin promette una \"indagine approfondita\" ed aggiunge:\nNelle parole di Putin, la Politikovskaja \"era una critica severa delle autorit\u00e0 in Russia\". Ad ogni modo, considera l'importanza datale sovrastimata:\nPutin conclude cos\u00ec:\nDue ore dopo, Putin torna sull'argomento:\nI giornalisti ed attivisti russi si scagliano contro le tardive dichiarazioni di Putin e contro la sua decisione di rompere il suo silenzio solo dopo due giorni, tra l'altro con una conversazione a telefono con il Presidente Bush. Oleg Panfilov, il direttore del \"Center for Extreme Journalism\", una ONG che vigila sulla libert\u00e0 di stampa, ha affermato:\nLa direttrice del \"Gruppo di Helsinki\" a Mosca, Ljudmila Alekseeva, afferma che la lentezza nella risposta di Putin \u00e8 un tradimento del suo ruolo di Capo di Stato:\nSempre la Alekseeva ricorda poi cos\u00ec la sua collega:\nIn Cecenia.\nAkhmed Zakayev, Ministro degli Esteri della \"Repubblica Cecena di Ichkeria\" (ovvero, i separatisti ceceni), ha espresso \"sdegno\" per l'omicidio e ha chiesto alla comunit\u00e0 mondiale:\nIn una intervista all'agenzia russa Itar-Tass, Il Presidente ceceno Alu Alchanov ha espresso disgusto per l'omicidio della Politkovskaja, affermando che i responsabili dovranno subire \"la punizione pi\u00f9 severa possibile\". Alchanov ha inoltre espresso le sue condoglianze ai colleghi della giornalista ed aggiunto:\nIl Primo Ministro ceceno Ramsan Kadyrov commenta cos\u00ec la morte della giornalista russa:\nKadyrov approfitta anche per smentire le indiscrezioni su una presunta \"pista cecena\" per l'omicidio Politkovskaja:\nAll'estero.\nAbi Wright, portavoce del \"Comitato per la Protezione dei Giornalisti\", ha cos\u00ec ricordato la giornalista:\nAidan White della Federazione Internazionale dei Giornalisti cos\u00ec descrive la Politkovskaja:\nAmnesty International si \u00e8 dichiarata \"sgomenta\"\" per l'omicidio. Nicola Duckworth, Direttore del Programma Europa ed Asia Centrale, ha cos\u00ec commentato l'omicidio:\nJi\u0159\u00ed Gru\u0161a, Presidente del PEN International, ha commentato:\nMarco Pannella, europarlamentare della Lista Emma Bonino, dichiara a margine del funerale della Politkovskaja (dove \u00e8 l'unico esponente politico ad aver presenziato):\nIl filosofo francese Andr\u00e9 Glucksmann, dalle pagine del Corriere della Sera, traccia il 3 dicembre un elogio funebre dell'amica giornalista:\nGlucksmann non risparmia comunque feroci critiche a Vladimir Putin e agli altri leader europei come Jacques Chirac e Gerhard Schr\u00f6der:\nManifestazioni pubbliche.\nL'8 ottobre 2006, circa 500 persone hanno manifestato al centro di Mosca per protestare contro l'omicidio della Politkovskaja e contro le misure restrittive intraprese dal Governo russo nei confronti dei cittadini di origine georgiana in seguito alla crisi diplomatica fra Federazione Russa e Georgia. \"Radio Echo Moskvy\" ha definito la manifestazione come \"\"la pi\u00f9 ampia manifestazione di protesta dell'opposizione tenutasi negli ultimi tempi in Russia\". Altre trecento persone hanno manifestato per lo stesso motivo a San Pietroburgo.\nIl 9 ottobre, pi\u00f9 di mille persone si sono riunite in una fiaccolata silenziosa davanti all'Ambasciata russa ad Helsinki (Finlandia). Il 10 ottobre, circa 2.000 dimostranti tedeschi hanno duramente contestato Putin (in visita a Dresda, in Germania), chiamandolo \"assassino\".\nLe reazioni ufficiali dei Governi esteri.\nLa presidente finlandese Tarja Halonen si \u00e8 detta \"scioccata ed impressionata\"\" dalla notizia dell'omicidio ed ha aggiunto:\nIl Ministro degli Esteri finlandese Erkki Tuomioja ha dichiarato:\n\nIl Presidente della Francia Jacques Chirac ha inviato il 10 ottobre 2006 una lettera ai due figli della Politkovskaja:\n\nIl Presidente della Georgia Mikhail Saakashvili ha affermato l'8 ottobre che:\nAlcuni membri del parlamento georgiano, che conoscevano personalmente la giornalista, l'hanno descritta come \"\"la coscienza del giornalismo russo\" e danno la colpa della tragedia \"alla generale condizione in cui versano i diritti umani in Russia\"\".\nIn una conferenza stampa congiunta con il Presidente della Federazione Russa Vladimir Putin, la Cancelliera tedesca Angela Merkel ha espresso il suo shock per l'omicidio della Politkovskaja, assicurando che:\nGran Bretagna.\nIl Ministro per gli Affari Europei Geoff Hoon ha rilasciato la seguente dichiarazione:\n\nIl 19 ottobre 2006, i deputati Marco Boato ed Angelo Bonelli depositano un'interrogazione urgente sull'assassinio della giornalista Anna Politkovskaja. Il 30 novembre 2006, il Vice-Ministro degli affari esteri Ugo Intini, in risposta all'interrogazione, rilascia la seguente dichiarazione:\n\nIl Presidente degli Stati Uniti George W. Bush ha cos\u00ec commentato l'omicidio della Politkovskaja in un suo comunicato ufficiale:\nSean McCormack, portavoce del Dipartimento di Stato statunitense, ha rilasciato il seguente comunicato:\n\nIl Ministro degli Esteri svedese Carl Bildt ha dichiarato:\n\nIl Presidente ucraino Viktor Ju\u0161\u010denko ha dichiarato in una conferenza stampa:\n\nIl Ministro degli Esteri finlandese Erkki Tuomioja, in rappresentanza della Presidenza semestrale finlandese dell'Unione Europea, ha dichiarato:\nIl Presidente della Commissione europea Jos\u00e9 Manuel Barroso ha dichiarato in una intervista alla BBC:\nL'europarlamentare Marco Pannella (Lista Emma Bonino) \u00e8 intervenuto il 12 ottobre 2006 al Parlamento europeo proprio sul tema dell'uccisione di Anna Politkovskaja.\nIl processo.\nLe indagini sull'assassinio furono lacunose. Si conclusero dopo pochi mesi senza l'individuazione dei mandanti. Vennero incriminati due criminali comuni ceceni insieme con un funzionario dell'FSB. Il processo di primo grado si concluse il 19 febbraio 2009 con l'assoluzione dei tre imputati: dopo 12 ore di camera di consiglio, i 12 giurati di un tribunale moscovita hanno emesso sentenza di assoluzione, per insufficienza di prove, nei confronti degli imputati del delitto.\nIl 25 giugno 2009 per\u00f2 la Corte Suprema russa ha annullato la sentenza, accogliendo il ricorso presentato dalla procura. In particolare, la Corte suprema federale ha annullato la sentenza di assoluzione per Sergej Chad\u017eikurbanov, ex dirigente della polizia moscovita, accusato di essere l'organizzatore logistico del delitto, nonch\u00e9 per i due fratelli D\u017eabrail e Ibragim Machmudov definiti come i presunti \"pedinatori\" della vittima e per il tenente-colonnello Pavel Rjaguzov, uomo dei servizi russi (FSB) al quale erano contestati reati minori, insieme allo stesso Chad\u017eikurbanov, per avere fornito l'indirizzo della Politkovskaja al gruppo ceceno.\nLa stampa riport\u00f2 anche il nome di un terzo fratello (Rustan Makhmudov) qualificandolo come ricercato all'estero per essere il presunto killer. Il vicedirettore della \"Novaja Gazeta\", Sergej Sokolov, ha parlato anche di nuovi sospettati.\nSu ricorso della madre, della sorella e dei figli della giornalista, la Corte europea dei diritti dell'uomo ha depositato il 17 luglio 2018 una sentenza di condanna di Mosca, per non aver condotto un\u2019inchiesta efficace per determinare chi abbia commissionato l\u2019omicidio."}
{"id": "734112", "revid": "3831", "url": "https://it.wikipedia.org/wiki?curid=734112", "title": "Contrada il ponte", "text": ""}
{"id": "734114", "revid": "113880", "url": "https://it.wikipedia.org/wiki?curid=734114", "title": "Via Tiburtina", "text": ""}
{"id": "734117", "revid": "767487", "url": "https://it.wikipedia.org/wiki?curid=734117", "title": "Steve Jocz", "text": "\u00c8 stato il batterista e occasionalmente voce della band punk rock canadese Sum 41, di cui \u00e8 stato cofondatore insieme a Deryck Whibley.\nBiografia.\n\u00c8 nato ad Ajax, Ontario, da Marg e Phil Jocz, e ha una sorella pi\u00f9 grande chiamata Jenn.\nNel 2008, a novembre, ha sposato la cantante Jessy Moss; il 24 aprile 2011 i due hanno annunciato la nascita del loro primogenito, Owen.\nNei Sum 41.\n\u00c8 soprannominato Stevo 32 dai compagni per via del fatto che questo numero, negli sport, \u00e8 spesso usato per gli atleti migliori e Steve invece non \u00e8 abile negli sport, a parte un po' il nuoto. Negli anni del liceo faceva parte della squadra di tuffi, la stessa squadra che viene ironicamente ripresa nel video di \"In Too Deep\", dove i Sum 41 partecipano a una gara di tuffi contro i palestrati strappando la vittoria proprio grazie al batterista. Stevo 32 \u00e8 anche la prima voce nei Pain for Pleasure, alter ego dei Sum 41, ideati proprio da lui, che sono stati in un certo senso la parte pi\u00f9 rude dei Sum, componendo canzoni heavy metal come l'omonima \"Pain for Pleasure\", contenuta in \"All Killer No Filler\".\nIl 17 aprile 2013 Steve annuncia che lascia ufficialmente i Sum 41.\nLa rivista musicale \"Kerrang!\" lo ha classificato alla posizione numero 40 nella lista dei migliori batteristi di tutti i tempi."}
{"id": "734120", "revid": "6923", "url": "https://it.wikipedia.org/wiki?curid=734120", "title": "Vall\u00e8s Oriental", "text": "Il Vall\u00e8s Oriental (nome ufficiale in lingua catalana; in spagnolo \"Vall\u00e9s Oriental\") \u00e8 una delle 41 comarche della Catalogna, con una popolazione di 361.319 abitanti; suo capoluogo \u00e8 Granollers.\nAmministrativamente fa parte della provincia di Barcellona, che comprende 11 comarche."}
{"id": "734122", "revid": "33689", "url": "https://it.wikipedia.org/wiki?curid=734122", "title": "Lapping compound", "text": ""}
{"id": "734124", "revid": "6066", "url": "https://it.wikipedia.org/wiki?curid=734124", "title": "Tetto a capriate", "text": ""}
{"id": "734125", "revid": "287204", "url": "https://it.wikipedia.org/wiki?curid=734125", "title": "Einsatzstab Reichsleiter Rosenberg", "text": "L'Einsatzstab Reichsleiter Rosenberg (ERR) o \"Commando Reichsleiter Rosenberg\" fu creato il 17 luglio 1940 da Alfred Rosenberg.\nSi trattava di una unit\u00e0 speciale posta inizialmente sotto il controllo dell\"Hauptabteilung III: Sonderaufgaben\" (Dipartimento centrale III: Incarichi Speciali) dell\"Au\u00dfenpolitisches Amt\" (Ufficio per gli Affari Esteri) del Partito nazista, diretto da Rosenberg.\nIl suo principale compito fu di saccheggiare e confiscare tutto il materiale ritenuto politicamente importante nei paesi occupati dalle truppe germaniche.\nERR nell'Europa dell'est.\nNell'Europa orientale l'ERR operava in concorrenza con altre due istituzioni: il\n\"Sonderkommando K\u00fcnsberg\" e il \"Forschungsgemeinschaft Deutsches Ahnenerbe\", entrambi sotto il controllo del capo delle SS Heinrich Himmler, anche se il primo era formalmente alle dipendenze del Ministero degli Esteri, e quindi sotto l'influenza di Joachim von Ribbentrop.\nStruttura dell'Hauptabteilung III.\nL'Hauptabteilung III era suddiviso in 3 sezioni, i primi due diretti da Hermann von Ingram:\nQuartier Generale ERR.\nIl Quartier Generale dell'ERR era situato a Berlino in Margarethenstra\u00dfe 18.\nLo direzione era costituita da 3 dipartimenti:\nStruttura dell'ERR.\nL'ERR era suddivisa in due divisioni:\nGli HAG erano presenti nelle seguenti nazioni e territori:\nGli HAG in Francia.\nLa direzione dell'ERR in Francia era situata in Avenue d'Iena a Parigi, e con il seguente organigramma controllava le attivit\u00e0 dei Commando in tutta l'Europa dell'Ovest:"}
{"id": "734127", "revid": "339392", "url": "https://it.wikipedia.org/wiki?curid=734127", "title": "Appia Antica", "text": ""}
{"id": "734129", "revid": "767487", "url": "https://it.wikipedia.org/wiki?curid=734129", "title": "Tost\u00e3o", "text": "Biografia.\nDopo il ritiro Tost\u00e3o si iscrisse all'Universit\u00e0, si laure\u00f2 in medicina specializzandosi in oftalmologia ed esercit\u00f2 la nuova professione. In tempi pi\u00f9 recenti \u00e8 stato chiamato a collaborare come commentatore in varie testate sportive, incarico che ricopre tutt'oggi. Segue prevalentemente le attivit\u00e0 della Nazionale del suo Paese.\nCaratteristiche tecniche.\nGiocatore completo, era un mancino naturale in grado di ricoprire in maniera egregia diversi ruoli, dal trequartista alla mezzala sinistra fino alla prima punta e alla seconda punta. La sua tecnica individuale di prim'ordine gli consentiva di saltare l'uomo con grande facilit\u00e0 e di avere una visione di gioco amplissima. Inoltre, come testimoniano i suoi 303 gol in carriera tra club e nazionale, era dotato di un gran fiuto del gol. Nella nazionale verdeoro ricopriva il ruolo di centravanti.\nCarriera.\nClub.\nNato nello Stato brasiliano di Minas Gerais, Eduardo Gon\u00e7alves De Andrade crebbe calcisticamente nell'Am\u00e9rica Mineiro di Belo Horizonte e, a 14 anni, entr\u00f2 nelle giovanili del Cruzeiro, dove si guadagn\u00f2 a causa del suo fisico minuto l'appellativo di \"Tost\u00e3o\" (\"Monetina\"), che divenne anche il suo soprannome. Dopo un ulteriore anno di apprendistato all'Am\u00e9rica, torn\u00f2 al Cruzeiro in pianta stabile ed esord\u00ec come centravanti in prima squadra a sedici anni. Con la maglia del Cruzeiro vinse cinque edizioni consecutive del Campeonato Mineiro, dal 1965 al 1969, risultandone per quattro edizioni consecutive il miglior marcatore (dal 1965 al 1968), e una Taca Brasil nel 1966, di fatto il campionato nazionale brasiliano dell'epoca, battendo il Santos di Pel\u00e9 in entrambe le finali di andata e ritorno. Con 249 gol ufficiali, inoltre, Tost\u00e3o \u00e8 tuttora il miglior realizzatore della storia del Cruzeiro. Inoltre, \u00e8 detentore del record di gol (143) realizzati nello Stadio Mineirao di Belo Horizonte, avendo la miglior media di gol nello stadio per anno: 17,875; seguito dal centravanti dell'Atletico Mineiro, Reinaldo, con 11,692 per anno. Il suo passaggio al Vasco da Gama di Rio de Janeiro, nel 1972, fu uno dei pi\u00f9 famosi dell'epoca e uno dei pi\u00f9 costosi del calcio brasiliano. Tuttavia Tost\u00e3o non ebbe modo di rendersi molto utile alla sua nuova squadra: gi\u00e0 sofferente per un distacco di retina a causa di una pallonata in faccia ricevuta nel 1969 durante un incontro con il Corinthians, spese parecchio tempo per consulti medici finch\u00e9, per salvaguardare la sua vista, decise di ritirarsi a gennaio 1974 a soli 26 anni, dopo cinque interventi alla retina.\nNazionale.\nIn Nazionale, Tost\u00e3o fu chiamato abbastanza presto, a 19 anni, e si mostr\u00f2 subito molto prolifico: prese parte alla spedizione in Inghilterra per il campionato del mondo 1966 e, soprattutto, in Messico per quello del 1970, che il vinse (in finale contro l'). In totale furono 32 (su 54 partite) i gol segnati da Tost\u00e3o nella selezione brasiliana."}
{"id": "734130", "revid": "320578", "url": "https://it.wikipedia.org/wiki?curid=734130", "title": "Progetto 1232.2 Zubr", "text": ""}
{"id": "734131", "revid": "339392", "url": "https://it.wikipedia.org/wiki?curid=734131", "title": "Progetto 611", "text": ""}
{"id": "734132", "revid": "1782831", "url": "https://it.wikipedia.org/wiki?curid=734132", "title": "M\u00eda Maestro", "text": "Biografia.\nA 18 anni, M\u00eda Maestro si \u00e8 trasferita a Berlino per sviluppare un repertorio vocale classico tramite le opere di Kurt Weill e Hans Eisler; nella stessa citt\u00e0, ha anche studiato recitazione con la tecnica di Brecht. All'et\u00e0 di 20 anni \u00e8 tornata a Buenos Aires ed \u00e8 stata la protagonista de \"Il vaso di Pandora\" di Frank Wedekind, e per questo ha vinto un Premio ACE per la miglior interpretazione dell'anno.\nM\u00eda \u00e8 stata lanciata nel mondo del cinema grazie al film \"Tango\" di Carlos Saura. Dopo essersi trasferita a Los Angeles, California, la Maestro ha subito cominciato ad apparire in film hollywoodiani come \"Ho solo fatto a pezzi mia moglie\" (2000) e \"Frida\" (2002), finch\u00e9 non \u00e8 entrata a far parte del cast della serie televisiva \"Alias\" nel ruolo di Nadia Santos. \nNel 2005 ha partecipato al videoclip di Prince \"Te Amo Coraz\u00f3n\", diretto da Salma Hayek.\nNel 2014 ottiene il ruolo della dottoressa Nora Martinez nella serie televisiva horror \"The Strain\", creata da Guillermo del Toro.\nDoppiatrici italiane.\nNelle versioni in italiano dei suoi film, M\u00eda Maestro \u00e8 stata doppiata da:"}
{"id": "734135", "revid": "363629", "url": "https://it.wikipedia.org/wiki?curid=734135", "title": "Dominio C-terminale", "text": "Il dominio C-terminale (abbreviato come CTD) di una proteina o di un polipeptide \u00e8 l'estremit\u00e0 di una catena di amminoacidi che termina con un gruppo carbossilico. \nCi si riferisce spesso al CTD con le accezioni alternative di estremit\u00e0 C-terminale, coda C-terminale o, semplicemente, C-terminale.\nOgni amminoacido presenta infatti un gruppo carbossilico ed un gruppo amminico, necessari per la formazione, attraverso una reazione di disidratazione, del legame peptidico. Le catene polipeptidiche, dunque, presentano alle due estremit\u00e0 un gruppo carbossilico ed un gruppo amminico. \nPer convenzione il gruppo amminico \u00e8 posto l'inizio della proteina stessa (ed \u00e8 definito \"dominio N-terminale\"), mentre il CTD \u00e8 posto al termine. Nella comune notazione degli amminoacidi costituenti una catena peptidica, dunque, gli amminoacidi posti al CTD sono gli ultimi."}
{"id": "734136", "revid": "228587", "url": "https://it.wikipedia.org/wiki?curid=734136", "title": "Ctd", "text": ""}
{"id": "734137", "revid": "44939", "url": "https://it.wikipedia.org/wiki?curid=734137", "title": "Estremit\u00e0 C-terminale", "text": ""}
{"id": "734138", "revid": "44939", "url": "https://it.wikipedia.org/wiki?curid=734138", "title": "Coda C-terminale", "text": ""}
{"id": "734140", "revid": "44939", "url": "https://it.wikipedia.org/wiki?curid=734140", "title": "C-terminale", "text": ""}
{"id": "734141", "revid": "174925", "url": "https://it.wikipedia.org/wiki?curid=734141", "title": "Apparato genitale femminile", "text": "L'apparato genitale femminile, negli organismi anfigonici \u00e8 l'insieme degli organi e delle strutture che permettono la riproduzione e l'accoppiamento negli animali femminili.\nAnatomia comparata.\nL'evidenza esteriore dell'apparato genitale femminile pu\u00f2 assumere differenti aspetti anatomici, con l'orifizio posizionato presso l'apertura del sistema escretore, integrandosi con lo sbocco esterno del sistema escretore (apparato urogenitale), integrandosi anche con lo sbocco terminale del sistema digerente (cloaca), disgiungendosi completamente (esempio gonoporo nei crostacei ed altri artropodi), risultando coperto da strutture protettive, come l'epigino dei ragni o mancando totalmente di apertura esterna come negli organismi ad inseminazione traumatica, come alcuni emitteri eterotteri.\nNei mammiferi, i principali organi del sistema riproduttivo femminile includono i genitali esterni (vulva) e un certo numero di organi interni, tra cui le gonadi (ovaie) che producono i gameti. La maggior parte degli altri animali vertebrati ha sistemi riproduttivi simili, costituiti da gonadi, condotti e aperture. Tuttavia, vi \u00e8 una grande diversit\u00e0 di adattamenti fisici e strategie riproduttive per ciascun gruppo.\nAnatomia umana.\nL'apparato genitale femminile \u00e8 composto dai genitali interni e i genitali esterni.\nLo studio delle rispettive patologie associate rientra nel campo della ginecologia.\nGenitali interni.\nGli organi riproduttivi interni femminili sono la vagina, l'utero, le tube di Falloppio e le ovaie.\nVagina.\nLa vagina \u00e8 un canale fibromuscolare (costituito da tessuto fibroso e muscolare) che collega l'esterno del corpo alla cervice dell'utero. Nell'ambito della gravidanza viene anche definito canale del parto. La vagina ospita il pene maschile durante i rapporti sessuali. Lo sperma, contenente spermatozoi, viene eiaculato dal maschio nella vagina, consentendo la fecondazione della cellula uovo (ovulo). La vagina \u00e8 la sede in cui si pu\u00f2 prevenire meccanicamente o chimicamente la fecondazione, inserendo appositi sistemi, quali ad esempio il diaframma e la spirale intrauterina, che vanno a chiudere la bocca dell'utero e/o inibire la fecondazione.\nUtero.\nL'utero \u00e8 un organo impari, cavo, muscolare, a forma di pera rovesciata, ed \u00e8 il principale organo riproduttivo femminile. Si trova tra il retto e la vescica. L'utero ha il compito di accogliere il feto durante la gestazione, fornendo protezione meccanica, supporto nutrizionale e rimozione dei rifiuti per l'embrione in via di sviluppo (da 1 a 8 settimane) e il feto (dalla nona settimana fino al parto). Inoltre, le contrazioni nella parete muscolare dell'utero sono importanti per spingere fuori il feto al momento della nascita.\nLa cavit\u00e0 dell'utero \u00e8 distinta in tre parti: il corpo, in rapporto con la vescica; il collo o cervice e l'istmo.\nL'utero \u00e8 formato da tre tessuti diversi:\nTube di falloppio.\nLe tube di Falloppio o salpingi, sono due condotti che collegano le ovaie all'utero. Quando l'ovulo raggiunge la maturit\u00e0, il follicolo e la parete dell'ovaio si rompono, permettendo all'ovulo di fuoriuscire ed entrare nella tuba di Falloppio. Da qui l'ovulo viaggia verso l'utero, spinto dai movimenti delle ciglia presenti sul rivestimento interno dei canali. Questo viaggio pu\u00f2 richiede delle ore o diversi giorni. Se l'ovulo viene fecondato mentre si trova nella tuba di Falloppio, si impianta nell'endometrio quando raggiunge l'utero.\nOvaie.\nLe ovaie sono organi pari, piccoli, situati sulle pareti laterali della piccola pelvi. Sono responsabili della produzione degli ovuli, e della secrezione di ormoni. Le ovaie sono formate da follicoli ovarici che hanno il compito di liberare le cellule uovo mature (ovuli): queste discendono nelle Tube di Falloppio dove avviene la fecondazione (se l'ambiente \u00e8 favorevole e sono presenti spermatozoi attivi). Se l'uovo non viene fecondato entro 24 ore, viene eliminato tramite la mestruazione, se invece viene fecondato, l'ovulo discende nell'utero dove si forma lo zigote.\nGenitali esterni.\nVulva.\nLa vulva \u00e8 la terminazione e l'apertura esterna degli organi genitali femminili, situata nella parte anteriore del perineo, al centro di un complesso di formazioni cutanee di protezione, concentriche l'una all'altra, la pi\u00f9 interna delle quali delimita una piccola cavit\u00e0, detta vestibolo della vagina, nella quale si apre il canale vaginale. All'interno di queste formazioni cutanee, si trova anche il trigono urogenitale, nel quale si apre il canale urogenitale, per mezzo dell'orifizio uretrale, sbocco esterno dell'apparato urinario; mentre sul contorno si trovano i corpi erettili della donna e due organi ghiandolari.\nIn senso verticale, la vulva \u00e8 costituita da:\nFunzioni.\nL'apparato genitale femminile ha funzioni sia riproduttive che endocrine:\nEvoluzione embrionale e fetale.\nMaschi e femmine evolvono da un essere comune asessuato/ermafrodita dotato di genitali esterni di tipo femminile con un relativamente ampio clitoride. Nel maschio le labbra minori e quelle maggiori si fondono per formare lo scroto. Il vestibolo del clitoride si allunga e forma il pene. Nella donna la crescita delle piccole labbra e grandi labbra \u00e8 molto superiore all'evoluzione del clitoride, che rimane di dimensioni ridotte."}
{"id": "734142", "revid": "44939", "url": "https://it.wikipedia.org/wiki?curid=734142", "title": "Dominio C terminale", "text": ""}
{"id": "734143", "revid": "44939", "url": "https://it.wikipedia.org/wiki?curid=734143", "title": "Estremit\u00e0 C terminale", "text": ""}
{"id": "734144", "revid": "44939", "url": "https://it.wikipedia.org/wiki?curid=734144", "title": "Coda C terminale", "text": ""}
{"id": "734146", "revid": "44939", "url": "https://it.wikipedia.org/wiki?curid=734146", "title": "C terminale", "text": ""}
{"id": "734148", "revid": "49022", "url": "https://it.wikipedia.org/wiki?curid=734148", "title": "Cadvan", "text": ""}
{"id": "734149", "revid": "599013", "url": "https://it.wikipedia.org/wiki?curid=734149", "title": "Terrell McIntyre", "text": "Carriera.\nUscito dalla Clemson University nel 1999, ha giocato nel Gravelines (Francia), nel Braunschweig (Germania), e nella NBDL al Fayetteville Patriots fin quando \u00e8 arrivato in Italia, in Legadue, alla Carife Ferrara, nella stagione 2003-04 e successivamente alla Upea Capo d'Orlando, sempre in Legadue. Qui Mc Intyre ha avuto una media di 18,7 punti a partita, 4,7 assist e 3,3 rimbalzi; affiancato da un'autentica corazzata con nomi come Rolando Howell e Ryan Hoover, conquista la promozione in serie A direttamente, senza passare dai playoff.\nNella stagione 2005-06 viene acquistato dalla Bipop Carire Reggio Emilia. Questa \u00e8 la sua prima stagione in serie A, nella quale ha stabilito un record: nell'anticipo della trentesima giornata, contro la Virtus Bologna il play di Reggio Emilia realizza 41 punti, con 10 su 10 da tre punti e stabilendo un incredibile record, spazzando via quelli precedenti di David Rivers e \u00d3scar Torres, che avevano realizzato 8 triple su 8.\nL'anno successivo si trasferisce alla Montepaschi Siena, nella quale \u00e8 uno dei leader e protagonisti dei quattro scudetti consecutivi della squadra toscana. In serie A ha avuto una media di 15,6 punti a partita, 4 assist e 2,5 rimbalzi. Molto veloce, ha eccellenti doti realizzative, ottima visione di gioco e sa mettersi a disposizione della squadra. Viene soprannominato T-Mac, dai tifosi senesi.\nNelle stagioni 2007-08 e 2008-09 viene nominato miglior play nell'All-Euroleague Team, il miglior quintetto dell'Eurolega.\nIl 24 novembre 2011 annuncia il ritiro complice un infortunio all'anca che comporter\u00e0 un'operazione."}
{"id": "734154", "revid": "115751", "url": "https://it.wikipedia.org/wiki?curid=734154", "title": "Santa Resurrezione", "text": ""}
{"id": "734156", "revid": "115751", "url": "https://it.wikipedia.org/wiki?curid=734156", "title": "Resurrezione di Cristo", "text": ""}
{"id": "734158", "revid": "115751", "url": "https://it.wikipedia.org/wiki?curid=734158", "title": "Resurrezione di Ges\u00f9 Cristo", "text": ""}
{"id": "734161", "revid": "287204", "url": "https://it.wikipedia.org/wiki?curid=734161", "title": "Cratere Valier", "text": "Valier \u00e8 un cratere lunare intitolato all'astronomo e pioniere della missilistica bolzanino Max Valier. Si trova sulla faccia lontana del satellite.\n\u00c8 pressoch\u00e9 attaccato al bordo ovest del cratere Tiselius. A nord-nordovest si trova il pi\u00f9 grande cratere Sharonov; a sudsudovest c'\u00e8 il cratere Coriolis; ad ovest infine il cratere Dufay.\nCrateri correlati.\nAlcuni crateri minori situati in prossimit\u00e0 di Valier sono convenzionalmente identificati, sulle mappe lunari, attraverso una lettera associata al nome."}
{"id": "734162", "revid": "601933", "url": "https://it.wikipedia.org/wiki?curid=734162", "title": "Andrej Belyj", "text": "Biografia.\nAndrej Belyj (\"belyj\" in russo significa letteralmente \"bianco\") \u00e8 una figura di grande rilievo nella letteratura russa contemporanea. Figlio di Nikolaj Vasil'evi\u010d Bugaev (1837-1903), docente di matematica presso l'Universit\u00e0 di Mosca, e di Aleksandra Dmitrievna Egorova (1858-1922), pianista, adolescente entr\u00f2 in contatto con Sergej Solov'ev (nipote del filosofo Vladimir Solov'ev), scrisse le prime poesie e dal 1896 si appassion\u00f2 al simbolismo francese e al pensiero di Arthur Schopenhauer. Nei primi anni del Novecento lesse i versi di Aleksandr Blok e inizi\u00f2 a nutrire un certo interesse per la teosofia.\nStudi\u00f2 Matematica presso l'Universit\u00e0 di Mosca, dove a partire dal 1903 strinse amicizia con il filosofo e mistico Pavel Aleksandrovi\u010d Florenskij. In questi anni intrattenne relazioni e rapporti con societ\u00e0 filosofico-religiose, impegnate in un dibattito che, recuperando alcune antiche tradizioni del misticismo, poneva in discussione i rigidi confini dell'ortodossia. Dal 1912 al 1916 soggiorn\u00f2 nell'Europa occidentale e si avvicin\u00f2 alle teorie antroposofiche di Rudolf Steiner, interrompendo i rapporti con Florenskij. Fece parte del gruppo che costru\u00ec il \"Johannes Bau\", chiamato in seguito Goetheanum. Sua moglie Assia (Anna Alexe\u00efevna Tourguenieva) e sua sorella Nathalia parteciparono pure attivamente all'impresa (Assia diresse il gruppo di scultori). Belyj percorse l'Europa al seguito di Steiner, che dette delle conferenze a Stoccarda, Monaco, Vienna e Praga. Ritorn\u00f2 in Russia nel 1916, per raggiungere nuovamente Berlino nell'autunno 1921 in un nuovo viaggio, Nel 1923 ritorn\u00f2 per sempre in patria. Mor\u00ec a Mosca l'8 gennaio del 1934, per un colpo di sole sub\u00ecto in Crimea.\nBelyj fu pure martinista, Superiore Incognito, membro della loggia \"San Giovanni l'Apostolo\".\nLe opere.\nLa sua prima opera, del 1904, \u00e8 una raccolta di liriche intitolata \"Oro in azzurro\", nelle quali l'elemento decadente si intreccia con il mondo dei misteri.\nDopo il fallimento della rivoluzione del 1905, un'atmosfera triste e malinconica impregn\u00f2 le liriche di \"Cenere\" (1908) e \"Urna\" (1909).\n\"Pietroburgo\" (1913), considerato il suo capolavoro e definito da Vladimir Nabokov come uno dei quattro pi\u00f9 grandi romanzi del ventesimo secolo, \u00e8 ambientato in un'isterica atmosfera a cavallo tra i due secoli nell'omonima citt\u00e0 (Pietroburgo). Il romanzo, delirante e grottesco nella trama, in un complicato contesto sociale legato alla Rivoluzione del 1905, racconta di un attentato dinamitardo che deve eseguire un giovane terrorista (Nikolaj) ai danni del padre, un funzionario della burocrazia statale (Apollon Apollonovic Ableuchov).\nIl secondo romanzo pre-rivoluzione \u00e8 \"Il colombo d'argento\" che tratta delle sue ricerche nel campo del misticismo, mentre \"Kotik Letaev\", opera autobiografica, \u00e8 scritta sia sotto l'influenza di Steiner che del movimento dello scitismo dell'intellettuale Ivanov-Razumnik.\nNel frattempo diviene intensa anche la sua attivit\u00e0 di critica coi volumi \"Simbolismo\" (1910) e \"Arabeschi\" (1911) nei quali discute sia di elementi formali sia di contenuti.\nDopo la rivoluzione scrive libri di memorie: \"Al confine di due secoli\" (1930), \"Principio del secolo\" (1933), \"Tra due rivoluzioni\" (1934)."}
{"id": "734164", "revid": "287204", "url": "https://it.wikipedia.org/wiki?curid=734164", "title": "Treasure City", "text": "Treasure City \u00e8 un paese nella Contea di White Pine, nello stato USA del Nevada, di cercatori d'oro inizialmente denominato Tesora fondato intorno al 1867 sul versante occidentale della Treasure Hill situata a circa 4\u00a0km da Hamilton.\nLa posizione geografica in cui sorgeva non era delle migliori tanto che fu necessario fornire acqua al villaggio trasportandola dalla vicina Hamilton.\nNonostante questo fra gli 800 e 1000 minatori vivevano in questo luogo gi\u00e0 poco dopo la sua fondazione, infatti nonostante i disagi questo era il cuore della ricchezza minerale della regione.\nLa cittadina raggiunse i 6000 abitanti e venne soprannominata a causa della sua posizione \"la citt\u00e0 sopra le nubi\".\nLa penuria d'acqua indusse a realizzare delle costruzioni a prova di fuoco e poich\u00e9 il materiale per tali abitazioni risultava abbondante, si cominci\u00f2 a vedere un fiorire di stili costruttivi.\nCon l'esaurirsi delle miniere la popolazione del paese cominci\u00f2 velocemente a diminuire e gi\u00e0 nel 1880 si contavano appena 44 persone ancora residenti e nel giro di pochissimi anni anche queste abbandonarono definitivamente Treasure City.\nNonostante il vento invernale e le temperature calde dell'estate, molte rovine rimangono tutt'oggi ancora in piedi in questa \"citt\u00e0 fantasma\" (\"ghost town\") a testimonianza di quella che fu una volta Treasure City."}
{"id": "734167", "revid": "4175", "url": "https://it.wikipedia.org/wiki?curid=734167", "title": "Martins Bolzan Adailton", "text": ""}
{"id": "734168", "revid": "640277", "url": "https://it.wikipedia.org/wiki?curid=734168", "title": "Sideman", "text": ""}
{"id": "734170", "revid": "1342360", "url": "https://it.wikipedia.org/wiki?curid=734170", "title": "Ada\u00edlton", "text": ""}
{"id": "734193", "revid": "253269", "url": "https://it.wikipedia.org/wiki?curid=734193", "title": "Dan O'Herlihy", "text": "Biografia.\nFamiglia.\nEra il fratello del regista Michael O'Herlihy (nato nel 1928) e il padre dell'attore Gavan O'Herlihy e dell'architetto Lorcan O'Herlihy. Nonno di Colin O'Herlihy, Micaela O'Herlihy ed Ellis O'Herlihy.\nLe carte personali di Dan O'Herlihy sono conservate all'interno della University College Dublin Archives.\nCarriera cinematografica.\nO'Herlihy apparve per la prima volta sugli schermi nel 1947 in \"Vendetta\" di Brian Desmond Hurst e in \"Fuggiasco\" di Carol Reed. L'anno seguente gir\u00f2 il suo primo film negli Stati Uniti, \"Macbeth\" (1948), nel quale recit\u00f2 al fianco di Orson Welles e interpret\u00f2 il ruolo di Macduff.\nNel 1954 apparve in \"Le avventure di Robinson Crusoe\" di Luis Bu\u00f1uel, che gli valse una candidatura all'Oscar al miglior attore protagonista. Quello stesso anno partecip\u00f2 al film di fantascienza \"Invasione USA\", ambientato durante l'immaginaria invasione degli\u00a0Stati Uniti\u00a0da parte di un non ben identificato \"nemico\" comunista.\nTra i film a cui O'Herlihy partecip\u00f2 successivamente, da ricordare \"A prova di errore\" (1964), \"Halloween III - Il signore della notte\" (1982), \"Giochi stellari\" (1984), \"The Dead - Gente di Dublino\" (1987) e i blockbuster \"RoboCop\" (1987) e \"RoboCop 2\" (1990).\nCarriera televisiva.\nO'Herlihy ebbe anche una carriera televisiva molto intensa: apparve, tra gli altri, in \"The Long, Hot Summer\", una serie TV del 1966, in \"The Travels of Jaimie McPheeters\" (1963-1964) e ne \"I segreti di Twin Peaks\" (1990-1991). La sua ultima interpretazione fu quella nel ruolo di Joseph P. Kennedy, patriarca della famiglia Kennedy, nel film per la TV \"Rat Pack - Da Hollywood a Washington\" (1998)."}
{"id": "734198", "revid": "90227", "url": "https://it.wikipedia.org/wiki?curid=734198", "title": "Astro-fotografia", "text": ""}
{"id": "734199", "revid": "298055", "url": "https://it.wikipedia.org/wiki?curid=734199", "title": "Daily Punctilio", "text": ""}
{"id": "734205", "revid": "1494169", "url": "https://it.wikipedia.org/wiki?curid=734205", "title": "Nonetto", "text": ""}
{"id": "734207", "revid": "712828", "url": "https://it.wikipedia.org/wiki?curid=734207", "title": "Sakuya Okouchi", "text": ""}
{"id": "734208", "revid": "161374", "url": "https://it.wikipedia.org/wiki?curid=734208", "title": "Strada Statale 5 Via Tiburtina", "text": ""}
{"id": "734217", "revid": "115953575", "url": "https://it.wikipedia.org/wiki?curid=734217", "title": "Dominio N-terminale", "text": "Il dominio N-terminale (abbreviato come NTD) di una proteina o di un polipeptide \u00e8 l'estremit\u00e0 di una catena di amminoacidi che termina con un gruppo amminico. \nCi si riferisce spesso al NTD con le accezioni alternative di estremit\u00e0 N-terminale, coda N-terminale o, semplicemente, N-terminale.\nOgni amminoacido presenta infatti un gruppo carbossilico ed un gruppo amminico, necessari per la formazione, attraverso una reazione di disidratazione, del legame peptidico. Le catene polipeptidiche, dunque, presentano alle due estremit\u00e0 un gruppo carbossilico ed un gruppo amminico. \nPer convenzione il NTD \u00e8 posto all'inizio della proteina stessa, mentre il gruppo carbossilico (definito \"dominio C-terminale\") \u00e8 posto al termine. Nella comune notazione degli amminoacidi costituenti una catena peptidica, dunque, gli amminoacidi posti al NTD sono i primi.\nInoltre, l'acido N-terminale di una proteina \u00e8 un fattore importante che governa la sua emivita (probabilit\u00e0 di essere degradate). Questo si chiama regola N-end."}
{"id": "734219", "revid": "599013", "url": "https://it.wikipedia.org/wiki?curid=734219", "title": "Ntd", "text": ""}
{"id": "734221", "revid": "44939", "url": "https://it.wikipedia.org/wiki?curid=734221", "title": "N terminale", "text": ""}
{"id": "734222", "revid": "44939", "url": "https://it.wikipedia.org/wiki?curid=734222", "title": "Coda N terminale", "text": ""}
{"id": "734223", "revid": "44939", "url": "https://it.wikipedia.org/wiki?curid=734223", "title": "Estremit\u00e0 N terminale", "text": ""}
{"id": "734224", "revid": "44939", "url": "https://it.wikipedia.org/wiki?curid=734224", "title": "Dominio N terminale", "text": ""}
{"id": "734225", "revid": "44939", "url": "https://it.wikipedia.org/wiki?curid=734225", "title": "N-terminale", "text": ""}
{"id": "734226", "revid": "44939", "url": "https://it.wikipedia.org/wiki?curid=734226", "title": "Coda N-terminale", "text": ""}
{"id": "734227", "revid": "44939", "url": "https://it.wikipedia.org/wiki?curid=734227", "title": "Estremit\u00e0 N-terminale", "text": ""}
{"id": "734229", "revid": "74801", "url": "https://it.wikipedia.org/wiki?curid=734229", "title": "Anfora di Baratti", "text": "L'anfora di Baratti \u00e8 una celebre anfora d'argento, capolavoro di arte tardoantica orientale, proveniente forse da Antiochia e databile alla fine del IV secolo.\nStoria e descrizione.\nAndata persa in antichit\u00e0 nel corso di un naufragio al largo del golfo di Baratti, fu rinvenuta accidentalmente in mare tra le reti del pescatore pugliese Gaetano Graniero nel 1968, peraltro notevolmente danneggiata da un'estremit\u00e0 di un'ancora.\nOggetto di pregevolissima fattura, in argento quasi puro (94-96 %) l'anfora poteva contenere fino a 22 litri di vino. Presenta i segni per l'attaccatura di due manici, non rinvenuti. Presenta 132 applicazioni ovali con figure a rilievo, legate al culto di Cibele, diffuso soprattutto in Siria e Anatolia (Frigia); vi si riconoscono altres\u00ec Zeus, Era, Afrodite, Atena, Apollo, Ares, Attys, Dioniso, musici e menadi danzanti. Tra le varie ipotesi c'\u00e8 quella che il tema ruoti attorno al mito di Paride, con intrecci e rimandi ad altri miti. Le figure si allineano su dieci file, fino al collo del vaso, interrotte da una ghirlanda.\nNon solo si tratta quindi di un raro pezzo di argenteria tardoantica, ma anche di un documento sul persistere della cultura pagana in alcune frange di popolazione dell'Impero Romano anche dopo la conversione statale al Cristianesimo. Non \u00e8 chiaro se si tratti di un oggetto destinato ad abbellire una mensa privata o se avesse una qualche funzione cultuale.\nPezzo unico, presenta confronti con un'altra anfora in argento rinvenuta a Con\u00e7esti in Moldavia e oggi all'Ermitage, simile nella forma ma non nella decorazione. L'attribuzione a una manifattura di Antiochia si basa sul fatto che tale centro fosse il pi\u00f9 importante per la lavorazione dell'argento, ma non si pu\u00f2 escludere che provenga da un centro danubiano come Sirmium o Naissus.\nL'anfora, dopo essere stata a lungo al Museo archeologico nazionale di Firenze, \u00e8 oggi conservata nel Museo archeologico del territorio di Populonia a Piombino."}
{"id": "734232", "revid": "436907", "url": "https://it.wikipedia.org/wiki?curid=734232", "title": "Underground 6", "text": "Underground 6 \u00e8 il settimo EP del gruppo musicale statunitense Linkin Park, pubblicato il 5 dicembre 2006 dalla Machine Shop Recordings.\nDescrizione.\nSesto EP pubblicato dal fan club ufficiale del gruppo, LP Underground, \"Underground 6\" contiene due brani inediti (\"Announcement Service Public\", breve traccia strumentale con registrazioni vocali di Bennington a rovescio, e \"QWERTY\") e quattro tracce eseguite dal vivo il 13 agosto 2006 a Chiba (Giappone durante il Summer Sonic Festival, tra cui figurano nuovamente \"QWERTY\", una versione al pianoforte di \"Pushing Me Away\" e \"Reading My Eyes\", brano scritto dal gruppo nel 1997 quando si chiamava ancora Xero."}
{"id": "734235", "revid": "1745361", "url": "https://it.wikipedia.org/wiki?curid=734235", "title": "Cadwallader", "text": ""}
{"id": "734238", "revid": "287204", "url": "https://it.wikipedia.org/wiki?curid=734238", "title": "Elena Dragas", "text": ""}
{"id": "734240", "revid": "767487", "url": "https://it.wikipedia.org/wiki?curid=734240", "title": "Dario Varotari il Vecchio", "text": "Biografia.\nDopo gli studi sotto Paolo Veronese si dedic\u00f2 alla pittura. Di lui ci rimangono pochi lavori tra cui vanno ricordati i cicli di affreschi dell'Abbazia di Praglia, della villa Emo Capodilista a Montecchia, e, a Padova, il ciclo della Vergine nella sala capitolare della Scuola della Carit\u00e0 e la Pala, conservata nella Chiesa di San Martino a Voltabrusegana.\nSuo figlio Alessandro divenne un celebre pittore col soprannome di Padovanino e sua figlia Chiara fu una pittrice, cos\u00ec come il nipote Dario Varotari il Giovane."}
{"id": "734241", "revid": "6923", "url": "https://it.wikipedia.org/wiki?curid=734241", "title": "John Freccero", "text": "Biografia.\n\u00c8 professore di italiano e letteratura italiana alla New York University. \u00c8 inoltre un noto dantista e sostenitore della realisticit\u00e0 della \"Divina Commedia\"."}
{"id": "734243", "revid": "17654", "url": "https://it.wikipedia.org/wiki?curid=734243", "title": "Fantasia musicale", "text": ""}
{"id": "734246", "revid": "339392", "url": "https://it.wikipedia.org/wiki?curid=734246", "title": "Musica raggamuffin", "text": ""}
{"id": "734247", "revid": "3115", "url": "https://it.wikipedia.org/wiki?curid=734247", "title": "Marino Calvaresi", "text": "Biografia.\nIscritto al Partito Comunista Italiano dopo il 1940, partecipa alla Resistenza nella zona intorno al Colle San Marco, ricevendo riconoscimento di partigiano combattente al termine della seconda guerra mondiale. Fu consigliere comunale negli anni cinquanta e poi Segretario della Federazione Comunista di Ascoli Piceno.\nNel 1958 viene eletto deputato. Negli anni settanta \u00e8 stato Presidente del Comitato di Controllo di Ancona, poi negli anni ottanta consigliere provinciale e vice presidente della Provincia di Ascoli Piceno. Ha chiuso la sua attivit\u00e0 politica ricoprendo la carica di Presidente del Comitato di Controllo di Ascoli Piceno, citt\u00e0 in cui ha vissuto fino alla morte.\nIl suo incarico parlamentare \u00e8 durato due legislature, la terza e la quarta fino al 1968. Ha partecipato ai lavori della Commissione Trasporti della Camera dei deputati.\nIl 27 dicembre 2009 muore dopo una lunga malattia lasciando la moglie e due figli."}
{"id": "734250", "revid": "42081", "url": "https://it.wikipedia.org/wiki?curid=734250", "title": "Liberalismo democratico-riformista", "text": ""}
{"id": "734253", "revid": "468393", "url": "https://it.wikipedia.org/wiki?curid=734253", "title": "Galeazzo I Visconti", "text": "Biografia.\nLa giovinezza.\nSi dice che Galeazzo sia nato il giorno stesso in cui il prozio Ottone Visconti sconfisse i guelfi della fazione dei Della Torre nella battaglia di Desio.\nLa carriera politica.\nNel 1298 Galeazzo \u00e8 nominato podest\u00e0 di Novara, carica che ricoprir\u00e0 fino all'anno seguente.\nNel 1300 il padre decise di associarlo al governo di Milano. Nel 1302, a capo dell'esercito milanese, assedi\u00f2 Pavia, tuttavia venne respinto, ma proprio in quel torno di tempo i Della Torre e il partito guelfo scacciano i Visconti dalla citt\u00e0 lombarda. Mentre il padre Matteo si rifuger\u00e0 a Motteggiana presso gli Scaligeri, Galeazzo si rec\u00f2 presso la famiglia del suocero a Ferrara, dove nacquero i suoi figli. Nel 1310 fu podest\u00e0 di Trevigi. Quando nel 1311 suo padre recuper\u00f2 la Signoria su Milano grazie all'appoggio dell'imperatore Enrico VII, Galeazzo fu nominato vicario imperiale in Cremona, espulso nell'anno seguente da Guglielmo Cavalcab\u00f2, capo dei guelfi quindi nominato nel 1313 vicario imperiale di Piacenza.\nIl possesso di Piacenza gli permise, nel 1321, di sconfiggere i Cavalcab\u00f2, padroni di Cremona, e di riprendersi quella citt\u00e0. Nell'ambito di questi conflitti nel settembre 1321 Galeazzo guid\u00f2 l'assedio di Crema e Cremona e, nel successivo mese di novembre, sconfisse i guelfi di Piacenza e Lodi nella battaglia di Bardi.\nIl 24 giugno 1322 il padre Matteo Visconti mor\u00ec a Crescenzago. Galeazzo riun\u00ec il consiglio generale della citt\u00e0 che lo nomin\u00f2 con consenso unanime successore del padre alla signoria di Milano e capitano del popolo per un anno. Lasci\u00f2 il governo di Piacenza alla moglie Beatrice d'Este e al figlio Azzone. La situazione era difficile, gli eserciti fedeli al papa, di Firenze e del re di Napoli, Roberto d'Angi\u00f2, minacciavano il potere dei Visconti. Dalla sua parte, i ghibellini Cangrande della Scala, signore di Verona e Castruccio Castracani, signore di Lucca.\nI guelfi entrano a Piacenza e Parma.\nAlla fine di giugno del 1322 Raimondo di Cardona, luogotenente angioino in Lombardia, pose l'assedio al borgo fortificato di Bassignana. Galeazzo rispose immediatamente ordinando al fratello Marco di respingerlo. Questi si era gi\u00e0 portato nelle vicinanze insieme al genovese Gherardino Spinola al comando di un esercito affiancato da una flotta sul Po. Il 6 luglio, verso le tre del pomeriggio, Marco assalt\u00f2 il nemico sia per terra che sul fiume. La flotta fu sconfitta ma l'esercito riusc\u00ec ad ottenere una costosa vittoria dal momento che, stando almeno a quanto racconta il guelfo Villani, i viscontei persero circa trecento uomini e gli avversari la met\u00e0. Non \u00e8 chiaro se il Cardona venisse o meno catturato per poi fuggire, fatto sta che riusc\u00ec a riparare a Valenza ma non prima di aver lasciato trecento cavalieri a presidio del borgo. Bassignana si arrese comunque pochi giorni dopo.\nIn seguito alle insidie tese da Galeazzo alla moglie Bianchina, il 9 ottobre Vergusio Landi con 400 fanti e 200-400 cavalieri fu introdotto segretamente a Piacenza e si impadron\u00ec della citt\u00e0. Beatrice d'Este si dice che riuscisse a distrarre il nemico gettando monete dal palazzo in cui risiedeva cos\u00ec da permettere al figlio Azzone di fuggire con una scorta di una dozzina di uomini. Alla fine del mese gli ambasciatori milanesi riferirono a Galeazzo la proposta di pace parte del legato pontificio ma questi ritenne le condizioni irricevibili. A questa sua posizione si opposero Lodrisio Visconti, Francesco da Garbagnate, grande amico del padre Matteo e Simone Crivelli che avevano dalla loro parte i maggiori condottieri delle truppe mercenarie tedesche e parte del popolo milanese. Le tensioni montarono al punto tale che l'8 novembre si verificarono tre scontri armati all'interno della citt\u00e0 nei quali le truppe di Galeazzo ebbero la peggio tanto che fu costretto ad abbandonare Milano rifugiandosi a Lodi presso i Vistarini. La signoria della citt\u00e0 fu conferita per un anno e con il beneplacito del legato pontificio a Jean de Chatillon, duca di Borgogna. Quando la notizia della cacciata di Galeazzo Visconti giunse a papa Giovanni XXII questo diede la facolt\u00e0 al legato di sollevare l'interdetto da Milano. Il 27 novembre il Cardona prendeva possesso delle citt\u00e0 di Piacenza e di Parma, che si era volontariamente sottoposta al papa.\nGaleazzo torna signore di Milano.\nAll'inizio di novembre i guelfi capitanati da Tegnacca e Strazza Parravicini avevano reclutato un piccolo esercito nella Martesana al fine di prendere Monza. I monzesi inviarono messaggeri a Milano per chiedere aiuto ma Pagano da Casate, che aveva avuto l'ordine di intervenire, s'attard\u00f2 (Bonincontro Morigia afferma che fosse intento a mangiare lasagne) cos\u00ec i Parravicini riuscirono ad introdursi e catturare la citt\u00e0 grazie a Guzino Cavazza che apr\u00ec loro le porte. Lodrisio e Francesco da Garbagnate chiesero assistenza ad altre citt\u00e0 alleate, in particolare ai Rusconi di Como e ai Tornelli di Novara e dopo aver radunato un esercito cercarono invano di scendere a trattative con il Cavazza e i Parravicini. Lodrisio spron\u00f2 allora i soldati ad assaltare la citt\u00e0 promettendo tre giorni di sacco. Il 16 novembre l'esercito visconteo attacc\u00f2 la citt\u00e0 che cadde rapidamente e venne messa a sacco (con l'eccezione del Monza) dato che la milizia dei guelfi, composta perlopi\u00f9 da popolani scarsamente addestrati alle armi, offr\u00ec scarsa resistenza. Lodrisio si fece nominare podest\u00e0 della citt\u00e0 e ordin\u00f2 di abbattere la porzione di mura che dava verso Milano.\nNel frattempo le trattative di pace caddero nel vuoto. All'inizio di dicembre strinse un accordo con Galeazzo e nella notte tra il 9 e 10 dicembre lo fece introdurre a Milano mentre Jean de Chatillon ne venne cacciato e insieme ad esso fuggirono i nobili milanesi che avevano appoggiato i disordini del mese precedente. Il 28 o 29 dicembre Galeazzo fu nuovamente riconosciuto quale signore di Milano e subito richiam\u00f2 Marco Visconti dalla Liguria.\nLa battaglia di Gorgonzola.\nNel febbraio 1323 Raimondo de Cardona, esortato dai nobili milanesi fuggiti dalla citt\u00e0, divise le sue forze in due eserciti. Uno lo comand\u00f2 personalmente e mosse contro le citt\u00e0 di Alessandria e Tortona che si arresero senza combattere. L'altro, guidato dal nipote Gastone da Lomagra, composto da 6.000-12.000 fanti e 2.000-4.000 cavalieri, si spinse nella Gera d'Adda accampandosi a Caravaggio. Tra queste truppe vi erano anche piacentini guidati da Vergusio Landi, fiorentini al comando di Filippo Gabrieli e tedeschi capitanati da Enrico di Fiandra che aveva ottenuto dal pontefice la conferma a vicario di Lodi a danno dei Vistarini. I guelfi tramite legati invitarono il clero milanese ad abbandonare la citt\u00e0 e diversi abati e chierici milanesi risposero all'appello cos\u00ec come molti importanti esponenti della nobilt\u00e0 cittadina, presentandosi il 15 febbraio presso il campo di Caravaggio. Giovanni XXII al contempo proclam\u00f2 una nuova crociata contro i Visconti. Il 25 febbraio 500 cavalieri al comando di Francesco da Garbagnate e Simone Crivelli guadarono l'Adda, due miglia a nord di Trezzo; il fiume, normalmente non guadabile, era forse ghiacciato a causa del rigidissimo inverno. Furono presto assaltati dai soldati di Marco Visconti che li sconfisse catturando e giustiziando di propria mano entrambi i comandanti. Quando il grosso dell'esercito guelfo pass\u00f2 il fiume, Marco si trov\u00f2 in pesante inferiorit\u00e0 numerica per cui fu costretto a ritirarsi il giorno successivo a Vimercate e il 27 a Monza, lasciando che il nemico catturasse tutti e tre i ponti sull'Adda nel milanese ovvero Trezzo, Vaprio e Cassano. \nIn aprile il Cardona si riun\u00ec al resto dell'esercito che nel frattempo aveva ottenuto significativi rinforzi da molte citt\u00e0 lombarde, piemontesi ed emiliane. Galeazzo invece disponeva di scarse forze poich\u00e9 molti signori ghibellini alleati si erano riconciliati con il pontefice e pot\u00e9 solo cercare di fortificare Milano facendo erigere un bastione all'esterno dei borghi della citt\u00e0. Il re di Germania Ludovico il Bavaro cerc\u00f2 inutilmente di convincere il legato pontificio a desistere dall'impresa ma riusc\u00ec a persuadere gli Scaligeri, i Bonacolsi e gli Este a supportare i Visconti. Il 19 aprile Marco e Luchino Visconti, al comando di 2.000 fanti e 1.000 cavalieri, uscirono da Milano e nel tardo pomeriggio si scontrarono con un esercito guelfo di circa 4.000 uomini e 2.000 cavalieri presso Trecella. Lo scontro termin\u00f2 al calare delle tenebre con una vittoria dei guelfi che rimasero padroni del campo ma ebbero il doppio delle perdite. Luchino rimase gravemente ferito. Marco decise allora di ritirarsi nuovamente a Milano.\nL'assedio di Milano.\nIl Cardona non approfitt\u00f2 della precaria situazione in cui si trovava Galeazzo Visconti malgrado le esortazioni da parte dei nobili milanesi. L'11 giugno schier\u00f2 un esercito di 30.000 uomini e 8.000 cavalieri davanti a Monza poi mosse verso Milano. Due giorni prima 400-800 cavalieri veronesi, mantovani e ferraresi erano entrati in citt\u00e0 per rinforzare le file dell'esercito visconteo oltre a migliaia di fanti dalle citt\u00e0 alleate. Marco Visconti inizialmente cerc\u00f2 di sbarrare la strada ai guelfi presso Sesto ma data la loro superiorit\u00e0 numerica prefer\u00ec poi ritirarsi all'interno delle mura di Milano. Il 19 giugno i riuscirono a superare il bastione esterno incendiando i borghi di Porta Comasina, Porta Nuova e Porta Orientale e facendo strage degli abitanti. I fiorentini per scherno festeggiarono il palio poco fuori dalle mura della citt\u00e0. Il Cardona prese quindi alloggio presso il monastero della basilica di San Simpliciano e il nipote Gaston presso quello di Santo Spirito dopo essersi portato con cinquecento uomini all'assedio di Porta Vercellina. Come se non bastasse Gaspare Grassi, considerando la situazione favorevole, si ribell\u00f2 a Galeazzo rendendosi signore di Cant\u00f9 mentre i mercenari tedeschi che difendevano Milano si ammutinarono e furono ammansiti solo dalla concessione di una paga di seimila fiorini. Nei giorni seguenti il Cardona tent\u00f2 di abbattere Porta Comasina con un gatto che venne incendiato dai difensori mentre Galeazzo riusc\u00ec con una sortita ad impadronirsi di alcune vettovaglie che avrebbero dovuto rifornire i guelfi. A luglio, a causa del caldo e delle condizioni igieniche, si diffuse un morbo (forse peste) che uccise trecento soldati guelfi, tra cui Gastone nipote del Cardona e infett\u00f2 altri ottocento soldati. La sera del 25 luglio il Cardona tolse l'assedio e si ritir\u00f2 a Monza. Il 9 ottobre il papa scomunic\u00f2 Ludovico il Bavaro per l'aiuto fornito ai Visconti.\nLa battaglia di Vaprio.\nDa agosto (per altri cronachisti settembre) a novembre i viscontei assediarono Monza senza successo ma nel gennaio del 1324 riuscirono a catturare Trezzo e Cassano. Per attirare i guelfi fuori da Monza, Galeazzo e Marco Visconti decisero quindi di attaccare Vaprio, ultimo ponte rimanente in mano al nemico. Il Cardona abbocc\u00f2 e si diresse con i Torriani e l'esercito verso quel borgo. I due eserciti avevano forze comparabili consistenti in diverse migliaia di fanti e un migliaio di cavalieri. Marco Visconti si accorse che Vaprio era scarsamente difesa e riusc\u00ec ad introdurre un manipolo di uomini con l'ordine di appiccare le fiamme alle case per creare scompiglio. Quando i guelfi si accorsero che Vaprio era in fiamme il loro morale croll\u00f2 e si ritirarono verso l'Adda. I Visconti avevano per\u00f2 inviato la cavalleria a tagliar loro la strada e gruppi di arcieri nascosti nella boscaglia per scompaginarne le file. Non avendo pi\u00f9 via di fuga, molti soldati guelfi vennero uccisi, affogarono nel fiume o furono presi prigionieri; i milanesi catturarono anche molte degli stendardi avversari. Simone della Torre cadde in battaglia, Raimondo de Cardona fu preso prigioniero mentre Enrico di Fiandra riusc\u00ec a malapena a riparare a Monza.\nL'assedio e la presa di Monza.\nMarco Visconti dopo la vittoria di Vaprio avrebbe voluto attaccare immediatamente Monza ma Galeazzo fu di parere opposto e pur essendosi accampato a Concorezzo, a sole tre miglia dalla citt\u00e0, decise di tornare a Milano. Enrico di Fiandra ebbe cos\u00ec il tempo di fortificare la citt\u00e0 che si fece trovare preparata quando ad aprile il signore di Milano torn\u00f2 ad assediarla con un esercito pi\u00f9 numeroso. I monzesi riuscirono infatti ad effettuare una sortita in un cui incendiarono le macchine d'assedio nemiche e ne saccheggiarono i padiglioni costringendoli temporaneamente a ritirarsi. Presto per\u00f2 rinnovarono l'assedio e questa volta Galeazzo decise di bloccare ogni rifornimento. Invi\u00f2 cinquecento fanti e trecento cavalieri al comando del cugino Vercellino Visconti con l'ordine di fortificare Desio e bloccare eventuali soccorsi provenienti da ovest. Il 27 aprile il piccolo esercito fu intercettato da cinquecento cavalieri al comando di Enrico di Fiandra e pesantamente sconfitto, tanto che gran parte dei soldati furono uccisi o presi prigionieri. Il territorio a nord di Monza, in particolare quello attorno al castello di Tegnoso era retto da famiglie alleati ai Visconti. Passerino della Torre insieme a Elia della Rocca e a un esercito di 1.200 fanti e altrettanti cavalieri lo assalt\u00f2 riuscendo a catturarlo e saccheggiarlo per il mancato supporto tra parte dei soldati di Marco Visconti, accampato nella vicina Vimercate. Quando per\u00f2 poi Passerino cerc\u00f2 di tornare a Monza trov\u00f2 la strada tagliata da circa quattrocento soldati del Visconti, che si erano appostati presso Albiate sopra le rive del Lambro. Ordin\u00f2 ai suoi di abbandonare i bagagli e di forzare il blocco, combattendo valorosamente, ma riusc\u00ec a riparare a Monza al prezzo di circa trecento soldati morti o feriti. Per paura di un contrattacco Marco si port\u00f2 a Desio senza neppure impadronirsi di quanto avevano lasciato i guelfi per la gioia dei contadini locali. Nei giorni successivi cadde anche Carate e vennero cos\u00ec interrotte tutte le vie di rifornimento a Monza. Nel frattempo Galeazzo ordin\u00f2 di stringere ulteriormente la citt\u00e0 facendo costruire tutt'intorno una fortificazione provvista di castelli in legno.\nIn settembre Monza era ormai ridotta alla fame pertanto i guelfi tentarono una sortita con un esercito di 1.500 fanti e 800 cavalieri guidato da Vergusio Landi contro le fortificazioni presso San Fedele, a nord della citt\u00e0, ma furono sconfitti da appena cinquecento cavalieri al comando di Marco Visconti, con la perdita di 380 uomini. Esasperati dalla fame e dalla rabbia, i guelfi saccheggiarono brutalmente la citt\u00e0 e persino il tesoro del Duomo che fu portato prima a Piacenza e poi ad Avignone per essere in seguito restituito. Dopo otto mesi d'assedio, il 10 dicembre 1324 la citt\u00e0 si arrese. Nel marzo 1325 Galeazzo ordin\u00f2 l'edificazione del castello di Monza.\nNell'estate del 1325 Galeazzo invi\u00f2 il figlio Azzone in Toscana a supporto di Castruccio Castracani contro i fiorentini. Lo scontro decisivo si verific\u00f2 il 23 settembre con la battaglia di Altopascio dove i ghibellini riportarono una vittoria schiacciante. Nei giorni successivi caddero molti borghi della Lucchesia e l'11 novembre Castruccio entr\u00f2 in trionfo a Lucca.\nLa discesa in Italia di Ludovico il Bavaro.\nDopo la cattura di Monza iniziarono le trattative di pace tra la Chiesa e i Visconti che ebbero quale intermediario il monzese Giovanni Moriggia. Ma se Galeazzo era ben disposto alla pace, non altrettanto lo erano i turbolenti fratelli Marco e Lodrisio che cercarono segretamente di ingraziarsi alcuni esponenti della nobilt\u00e0 milanese per i propri fini. Marco invi\u00f2 anche messi a Ludovico il Bavaro chiedendogli di scendere nuovamente in Italia al fine di far sfumare la pace. In seguito partecip\u00f2 insieme ad Azzone alla dieta che il re indisse a Trento nel febbraio del 1327 dove Giovanni XXII venne accusato di eresia e dichiarato deposto. Ludovico si port\u00f2 poi con cinquecento cavalieri a Bergamo, dove fu ben accolto, quindi a Como dove incontr\u00f2 Galeazzo e si riun\u00ec con la moglie Margherita II di Hainaut. Galeazzo, memore di quanto accaduto con la discesa di Enrico VII di Lussemburgo, mal sopportava l'intrusione del sovrano tedesco nel suo dominio ma sapendo di non essere amato da parte della nobilt\u00e0 e dai suoi fratelli prefer\u00ec fare buon viso a cattivo gioco. D'altra parte Ludovico, malgrado non lo mostrasse, era adirato con il Visconti per la sua volont\u00e0 di riconciliarsi per quanto possibile con la Chiesa. Il 17 settembre entr\u00f2 a Milano seguito da quattromila uomini dove fu accolto con tutti gli onori e alloggi\u00f2 al Broletto Vecchio. Durante la permanenza in citt\u00e0 Ludovico ebbe modo di tastare con mano le divergenze che si erano recentemente create tra Galeazzo e Cangrande della Scala. Il veronese arriv\u00f2 a Milano seguito da centinaia di uomini armati poi fece comprare grandi quantit\u00e0 di cibo e tenne quotidianamente una corte bandita per umiliare il signore di Milano che non se le poteva permettere a causa delle spese dovute alle continue guerre. Dispose inoltre di riaprire la pusterla di Sant'Ambrogio, che si trovava presso il suo alloggio nell'omonimo monastero e di costruire il ponte per oltrepassare la Cerchia dei Navigli. Galeazzo venutolo a sapere diede ordine di distruggerlo ma il giorno successivo Cangrande lo fece ricostruire. La lite prosegu\u00ec finch\u00e9 il re non fece da paciere. Il 31 maggio Ludovico il Bavaro fu incoronato re d'Italia presso la basilica di Sant'Ambrogio da Guido Tarlati, vescovo di Arezzo, poich\u00e9 le maggiori cariche ecclesiastiche milanesi avevano da tempo lasciato la citt\u00e0. In giugno il re nomin\u00f2 Galeazzo vicario imperiale in Milano e il fratello Giovanni quale giudice della chiesa milanese. Il 5 luglio per\u00f2 dopo aver fatto adunare un consiglio lo costrinse a deporre nelle sue mani la signoria e lo fece arrestare con l'accusa di aver ucciso il fratello Stefano, morto la sera precedente dopo aver bevuto molto vino. Insieme ad esso furono arrestati anche i fratelli Giovanni e Luchino e il figlio Azzone. Galeazzo, dopo aver convinto il castellano di Monza ad abbandonare il castello su ordine di Ludovico, vi fu imprigionato nei \"forni\" insieme ai suddetti. Stefano fu quindi sepolto nella cappella di San Tommaso presso la basilica di Sant'Eustorgio malgrado fosse stato scomunicato. Ludovico nomin\u00f2 quindi un nuovo vicario imperiale, un nuovo podest\u00e0, un consiglio generale di ventiquattro membri tutti avversi a Galeazzo e si fece donare 50.000 fiorini d'oro. Il 5 agosto usc\u00ec da Milano e alcuni giorni dopo raggiunse Orzinuovi dove radun\u00f2 i signori ghibellini alleati spiegandogli i motivi dell'arresto del Visconti. Da l\u00ec part\u00ec per l'incoronazione imperiale alla volta di Roma che raggiunse il 7 gennaio 1328.\nLa morte.\nAvendo saputo dell'arresto dell'amico, Castruccio Castracani si rec\u00f2 a Roma dove cerc\u00f2 in tutti i modi di convincere il nuovo imperatore a rilasciarlo. Ludovico non ne volle sapere e per ripicca il lucchese riapr\u00ec le ostilit\u00e0 in Toscana mostrando la sua indipendenza dalle decisioni imperiali. Alla fine l'imperatore cedette e il 25 marzo 1328 Galeazzo fu scarcerato insieme ai fratelli e al figlio con l'ordine per\u00f2 di recarsi in Toscana dove avrebbe aspettato il suo arrivo. Galeazzo obbed\u00ec e giuntovi and\u00f2 subito a trovare Castruccio che gli affid\u00f2 il comando delle operazioni militari ai danni di Pistoia che si trovava sotto assedio. Quivi il 3 agosto si ammal\u00f2, complice lo stato di prostrazione in cui si trovava il suo corpo dopo pi\u00f9 di otto mesi di prigionia. Castruccio lo fece portare a Pescia dove mor\u00ec il 6 agosto all'et\u00e0 di cinquantuno anni. Dopo la celebrazione di funerali solenni fu sepolto nel Duomo di Lucca.\nAspetto e personalit\u00e0.\nIl Corio cos\u00ec lo descrive:\nIl Giulini, in un'analisi pi\u00f9 imparziale, ne elenca anche i difetti:\nFamiglia e discendenza.\nIl 24 giugno 1300 sposa Beatrice d'Este, figlia di Obizzo II d'Este, signore di Ferrara e Modena e vedova di Nino Visconti di Pisa, giudice di Gallura. In quell'occasione, lo sposo fu decorato del Cingolo Militare. Beatrice aveva 32 anni e lo sposo 23. \nDel matrimonio parla Dante nella Divina Commedia (Canto VIII del Purgatorio). \nFigli:"}
{"id": "734254", "revid": "125150978", "url": "https://it.wikipedia.org/wiki?curid=734254", "title": "Abbazia di Praglia", "text": "L'abbazia di Praglia \u00e8 un monastero benedettino situato nella campagna padovana, alle falde del monte Lonzina (Colli Euganei) nel comune di Teolo e in prossimit\u00e0 di Abano Terme. Ospita attualmente la Biblioteca nazionale, che \u00e8 un monumento nazionale italiano. \u00c8 attualmente retta dall'abate dom Stefano Visintin e la comunit\u00e0 conta 49 monaci. La chiesa abbaziale di Santa Maria Assunta \u00e8 stata elevata da papa Pio XII nel febbraio del 1954 alla dignit\u00e0 di basilica minore.\nStoria.\nLa sua storia \u00e8 molto contrastata: fu fondato nel 1080 dai Maltraverso per l'ordine benedettino ed era conosciuta originariamente con il nome di \"Pratalia\" e per lungo tempo fondamentale per la gestione agricola della campagna padovana. Nel 1124 fu aggregata al monastero benedettino di Polirone e divenne autonoma nel 1304. Nel 1412 divenne abbazia commendataria, mentre nel 1448 pass\u00f2 sotto la giurisdizione della basilica abbaziale di Santa Giustina e ader\u00ec alla riforma monastica benedettina. L'intera abbazia fu ricostruita a partire dal 1469 e nel 1490 i benedettini vi aggiunsero la \"chiesa dell'Assunta\", realizzata su disegno di Tullio Lombardo (poi radicalmente trasformata da Andrea Moroni).\nNel 1810 l'abbazia fu soppressa. La soppressione napoleonica determin\u00f2 il trasferimento del \"Polittico di Praglia\" dei pittori rinascimentali Giovanni d'Alemagna e Antonio Vivarini alla Pinacoteca di Brera. L'abbazia fu ripristinata nel 1834 da Francesco I imperatore d'Austria e \u00abnel 1864 sorgeva a Praglia un Istituto agrario, il primo del genere creato in Italia, trasportato poi nella vicina Brusegana, nella ex corte di Praglia\u00bb . Soppressa ancora nel 1867, allorch\u00e9 il Veneto fu unito all'Italia, fu restituita ai Benedettini nel 1904. Nell'abbazia Antonio Fogazzaro ambient\u00f2 alcune parti del suo romanzo \"Piccolo mondo moderno\". L'abbazia \u00e8 divenuta un centro di eccellenza nel settore del restauro dei libri antichi.\nInterno.\nL'abside fu realizzata verso il 1530 da Domenico Campagnola.\nAll'interno della cinta muraria il monastero si divide in quattro chiostri: doppio, detto anche della clausura, botanico, pensile e rustico (nel quale si depositavano gli attrezzi agricoli).\nI lati del chiostro botanico sono formati da colonne di marmo rosse e di pietra bianca alternate, le pareti affacciate sul giardino sono decorate in stile medioevale. \u00c8 il chiostro d'ingresso dell'abbazia ed \u00e8 chiamato botanico perch\u00e9 era destinato alla coltivazione delle piante. Lungo il lato nord c'\u00e8 una porta, detta della carit\u00e0, ad indicare la destinazione dell'accoglienza dell'abbazia. Sul lato est ci sono due porte: una porta al piano superiore mentre l'altra nel corridoio dove si trova l'antico forno.\nLe arcate sono sorrette da capitelli e quattro corridoi interni si collegano alle celle dove al piano superiore i monaci hanno emesso la professione.\nIl chiostro pensile, dove il cortile si appoggia su quattro pilastri, \u00e8 costruito da quattro piani inclinati realizzati per raccogliere l'acqua piovana in una grande cisterna. Questo chiostro ha intorno a s\u00e9 le stanze pi\u00f9 rappresentative della vita dei monaci dell'intero monastero: la chiesa, il refettorio monumentale, la biblioteca antica, il capitolare e la clausura.\nInfine il chiostro rustico che occupa la parte ovest del monastero: l'area sembra contenesse una grande aia e attorno erano depositati gli strumenti per la coltivazione della campagna che circondava il monastero.\nAll'interno dell'abbazia esiste un laboratorio di restauro di libri antichi, manoscritti e pergamene."}
{"id": "734256", "revid": "124534230", "url": "https://it.wikipedia.org/wiki?curid=734256", "title": "A.D.G.", "text": "Che fosse solo una sua postura estetica o fosse invece una convinzione profonda, A.D.G. \u00e8 rimasto famoso per aver rappresentato la sensibilit\u00e0 di estrema destra del romanzo noir nel suo periodo di rinnovamento degli anni settanta, fornendo cos\u00ec la prova che questo genere letterario non faceva necessariamente capo a idee \"progressiste\". Insieme a colui che alcuni reputano il suo \"doppio di sinistra\", Jean-Patrick Manchette, fu, per una decina d'anni, uno degli autori di punta della S\u00e9rie noire delle edizioni Gallimard. \u00c8 anche noto per la sua propensione per i giochi di parole, da lui utilizzati sia nei titoli dei suoi romanzi polizieschi che nelle sue cronache giornalistiche.\nIl reazionario del romanzo noir.\nDopo essersi impegnato come \"enfant de troupe\" all'et\u00e0 di 12 anni ed essere uscito dal sistema scolastico avendo conseguito soltanto un BEPC (\"brevet\" equivalente grosso modo al diploma di licenza media), debutt\u00f2 nella vita lavorativa come impiegato del Cr\u00e9dit lyonnais, poi esercit\u00f2 i mestieri di \"bouquiniste\" (venditore ambulante di libri) e di rigattiere. Si avvicin\u00f2 al pamphlettista Michel-Georges Micberth, che presiedeva la \"Jeune Force Po\u00e9tique fran\u00e7aise\", e divenne il suo collaboratore e direttore letterario alle \u00c9ditions de la JFPF (dal 1966 al 1971), dove scrisse con lo pseudonimo di \"Alain Dreux-Gallou\" (Dreux e Gallou erano i cognomi di due suoi nonni). In letteratura, ll suo vero nome era ovviamente difficile da portare, a causa dell'omonimia con Alain-Fournier; conserv\u00f2 dunque la sigla di questo pseudonimo, A.D.G., sempre scritto con tre punti, come nome d'arte. Pens\u00f2 di cambiare il suo pseudonimo in Alain Camille, ma ritorn\u00f2 rapidamente alla sua firma precedente. Camille, d'altronde, \u00e8 il cognome che adott\u00f2 legalmente, giacch\u00e9 trovava il proprio patronimico di nascita troppo pesante.\nIl suo primo romanzo, \"La Divine Surprise\", fu ispirato dalle confidenze di Jo Attia, malvivente e resistente del quale egli stava redigendo la biografia in qualit\u00e0 di \"negro\". Senza conoscere la sua vera identit\u00e0, alcuni giornalisti dotati di immaginazione avanzarono all'inizio l'ipotesi che A.D.G. fosse uno pseudonimo di Raymond Queneau, mentre altri vi videro le memorie di un ex delinquente riconvertito alla letteratura.\nNei suoi romanzi si guardava bene, a differenza di altri autori della \"S\u00e9rie noire\", di fare l'elogio dell'ambiente della malavita, che egli giudicava composto da \"emeriti idioti, sconsiderati, stupidi, che sfruttano la gloria che alcuni autori come Auguste Le Breton e Jos\u00e9 Giovanni hanno creato per loro\".\nNel 1972, pubblic\u00f2 una cronaca del Berry, \"La Nuit des grands chiens malades\", trasposta al cinema da Georges Lautner, nel quale una comunit\u00e0 hippy si stabilisce in un paesino e si oppone a una banda di delinquenti alleandosi ai contadini del posto. Segu\u00ec un omaggio discreto a Louis-Ferdinand C\u00e9line, \"Cradoque's Band\", racconto di un rapinatore, \"Les Trois Badours\", pubblicato con lo pseudonimo di Alain Camille (poi ristampato con la firma di A.D.G.), e un ritorno nel Berry, \"Berry story\". Nel 1977 egli immagin\u00f2, ne \"Le Grand M\u00f4me\", il ritorno di Augustin al paese perduto, omaggio e parodia del capolavoro del suo omonimo.\nIn \"Pour venger p\u00e9p\u00e8re\" (1980), romanzo di suspense che Jean-Patrick Manchette giudic\u00f2 \"coerentissimo, riuscitissimo, eccellente\", un giovane avvocato della sbarra di Tours indaga sulla morte di suo nonno, ucciso in occasione della fucilazione di un rapinatore. Si percepisce sullo sfondo il suo personaggio-feticcio, il giornalista alcolizzato e anarchico Sergue\u00ef Djerbitskine, alias Machin (in parte ispirato al suo amico Serge de Beketch, ma che divent\u00f2 un \"doppio\" di A.D.G. stesso nei romanzi ambientati in Nuova Caledonia).\nNel 1981 si ciment\u00f2 in un racconto breve di 100 pagine, \"La Nuit myope\", qualificato come \"letterario al cento per cento\" da Jean Cochet, che sarebbe una \"sorta di epopea derisoria di un sognatore velleitario\".\nNel 1981, inoltre, and\u00f2 a vivere in Nuova Caledonia dove cominci\u00f2 la redazione di un romanzo storico dedicato alla colonizzazione dell'isola, \"Le Grand Sud\", che ottenne nel 1987, anno della sua uscita, un successo in libreria. Egli prevedeva di scriverne il seguito ma alla fine si ferm\u00f2 al solo primo volume. I tre romanzi polizieschi che pubblic\u00f2 tra il 1987 e il 1991 contengono attacchi contro gli indipendentisti: secondo l'autore, queste opere non sono qualitativamente all'altezza dei suoi romanzi precedenti. A.D.G. condusse sull'isola un'attivit\u00e0 politica virulenta contro gli indipendentisti kanak e s'incaric\u00f2 di organizzare le sezioni locali del Front National.\nTorn\u00f2 in Francia nel 1991. Vittima di una crisi d'ispirazione, non riusc\u00ec a ritrovare la motivazione per pubblicare nuovi romanzi e si ritrov\u00f2 disoccupato in seguito al suo licenziamento da \"Minute\". Fu l'unico autore di prestigio della S\u00e9rie Noire a non essere stato ripubblicato in occasione del cinquantenario della collana, nel 1997. Pubblic\u00f2 nel 2003 una nuova opera ambientata in un contesto australiano, \"Kangouroad movie\", che segn\u00f2 il suo vero ritorno al romanzo poliziesco dopo una lunga assenza.\nAll'aggravarsi della sua malattia (un cancro), aveva in programma la redazione di un saggio sullo scrittore Jacques Perret.\nNel 2007 venne pubblicato un romanzo postumo: \"J'ai d\u00e9j\u00e0 donn\u00e9...\" presso la casa editrice Le Dilettante. Si tratta di un'apoteosi romanzesca in cui si ritrovano i principali eroi dei precedenti romanzi.\nIl giornalista di estrema destra.\nParallelamente alla sua carriera di scrittore, esercit\u00f2 il mestiere di giornalista per la stampa socialista, gollista e anarchista di destra:\nPoi, per la stampa cosiddetta di estrema destra, dove fu nell'ordine:\nLe esequie di A.D.G., celebrate il 5 novembre 2004 nella chiesa Saint-Eug\u00e8ne Sainte-C\u00e9cile a Paris, prima della sepoltura nella sua terra natale di V\u00e9retz, hanno dato occasione di vedere riunite diverse personalit\u00e0 della \"destra nazionale\", separatesi dopo la crisi intervenuta nel Front National nel 1998-1999. \u00c8 anche stata l'occasione per vedere, per esempio, Jean-Marie Le Pen, presidente del Front national e Serge Martinez (che fu segretario generale del Front national secessionista), Marine Le Pen e sua sorella maggiore Marie-Caroline Le Pen (anch'ella segu\u00ec l'avventura \u00abmegretista\u00bb), ma anche varie personalit\u00e0 come Emmanuel Ratier, Yann Clerc, Dominique Jamet o Jean Raspail. Il settimanale \"Rivarol\" ha d'altronde intitolato il suo resoconto delle esequie \"A.D.G. le f\u00e9d\u00e9rateur\", probabilmente alludendo all'atteggiamento del suo giornalista che, durante la crisi del 1998-1999, s'era impegnato nel tentativo, se non di \"ri-incollare i pezzi\", per lo meno a non avvelenare il conflitto.\nAneddoti.\nL'avvocato Pascal Delcroix, personaggio ricorrente in svariati suoi romanzi, \u00e8 stato visto da alcuni come ispirato da \u00c9ric Delcroix, frequente difensore dei revisionisti. Secondo A.D.G. stesso, si trattava solo di una coincidenza, giacch\u00e9 il personaggio era ispirato da un suo amico (il padre di Lo\u00efc Decrauze). Inoltre, gli fu rimproverato di aver dedicato il libro \"Joujoux sur le caillou\" \u00aba Jean-Marie, il mio piccolo\u00bb. Non si trattava di un riferimento a Jean-Marie Le Pen come venne scritto, ma al figlio di A.D.G., che porta quel nome in omaggio a suo nonno.\nAltre realizzazioni.\nOltre al romanzo e al giornalismo, A.D.G. si \u00e8 anche cimentato nella scrittura di sceneggiature di fumetti, nel mensile Pilote, e di serial televisivi (\"Ch\u00e9ri Bibi\", adattato dal romanzo di Gaston Leroux e trasmesso nel 1973, \"Les myst\u00e8res de New York\" scritto in collaborazione con Jean-Pierre Richard e trasmesso nel 1976).\nNel 1981, fu la causa di un piccolo scandalo in seguito alla pubblicazione in un numero speciale della rivista (\u00c0 Suivre) di un fumetto, \"L\u00e9opold Micheteau, d\u00e9tective\", del quale lui era lo sceneggiatore e Beno\u00eet Sokal il disegnatore. Alcuni lettori vi percepirono alcuni tratti di antisemitismo, pertanto la direzione pubblic\u00f2 alcune settimane dopo un editoriale imbarazzato nel quale essa presentava le sue scuse. Le fattezze dei personaggi israeliti, fonte della polemica, erano tuttavia dovuti unicamente ai disegni di Sokal e non chiamavano affatto in causa la sceneggiatura di A.D.G."}
{"id": "734259", "revid": "367445", "url": "https://it.wikipedia.org/wiki?curid=734259", "title": "Simboli del Piemonte", "text": "I simboli della Regione Piemonte sono lo stemma, il gonfalone e la bandiera, approvati ed adottati in versione definitiva con Legge Regionale del 16 gennaio 1984, n. 4.\nLa legge regionale 31 maggio 2004, n. 15, \u00e8 l'ultima in ordine di tempo che si sia occupata dei simboli regionali del Piemonte. Essa ha aggiunto a stemma e gonfalone anche il riconoscimento formale della bandiera: ai sensi dell'articolo 7 di tale legge, essa deve essere sempre esposta in ogni occasione e su ogni sede pubblica a fianco della bandiera italiana e europea.\nStemma.\nLo \"stemma\" della Regione Piemonte ha forma quadrata, con croce d'argento in campo rosso spezzata da lambello azzurro a tre gocce. Di fatto \u00e8 stato ripreso l'antico stemma che nel 1424 Amedeo VIII, primo duca di Savoia, stabil\u00ec per il Principe di Piemonte, titolo spettante all'erede del casato, apponendo il lambello (la pi\u00f9 nobile delle brisure e spesso utilizzata quale segno di primogenitura) in capo allo stemma sabaudo.\nGonfalone.\nIl \"gonfalone\" si presenta interzato in palo: nel primo di rosso, nel secondo di blu, nel terzo d'arancione (sono i colori della Repubblica di Alba, proclamata il 25 aprile 1796) sul tutto lo stemma del Piemonte.\nLa bandiera della Repubblica di Alba venne disegnata da Giovanni Antonio Ranza, il rosso ed il blu rappresentano la Francia, l'arancione ricorda l'arancia che era, presso la repubblica Francese, simbolo di libert\u00e0.\nBandiera.\nIl drap\u00f2 \u00e8 la bandiera ufficiale della Regione Piemonte.\n\u00c8 simile allo \"stemma\", se ne distingue per la forma rettangolare e per la presenza della frangia oro e della bordura azzurra. Consiste quindi in una croce bianca in campo rosso bordato di blu. La bordura azzurra trae origine dal fatto che l'azzurro \u00e8 il colore ufficiale di Casa Savoia dal 1366, quando Amedeo VI, il Conte Verde, partendo per la crociata indetta da papa Urbano V, volle che sulla sua ammiraglia sventolasse una bandiera azzurra seminata di stelle d'oro e con l'immagine della madre di Ges\u00f9 accanto allo stendardo sabaudo.\nIntrodotto nel 1995 per rispondere alla richiesta del presidente della Repubblica Oscar Luigi Scalfaro, che il 4 novembre volle esporre tutti i vessilli regionali d'Italia al palazzo del Quirinale, il drap\u00f2 \u00e8 stato ufficialmente riconosciuto come bandiera regionale nel 2004."}
{"id": "734261", "revid": "1921766", "url": "https://it.wikipedia.org/wiki?curid=734261", "title": "Schema metrico", "text": "Lo schema metrico \u00e8 la descrizione in forma schematica, mediante segni convenzionali, della struttura metrica di un componimento poetico, indicandone le strofe, il tipo di versi e la disposizione delle rime.\nPer descrivere lo schema rimico (il susseguirsi delle rime) in un componimento si usano le lettere maiuscole in ordine alfabetico. Per indicare versi pi\u00f9 brevi dell'endecasillabo generalmente si usano le lettere minuscole.\nQuando una stanza \u00e8 composta da endecasillabi piani si tende a scrivere soltanto lo schema delle rime.\nQuando per\u00f2 il componimento \u00e8 veramente molto complesso anche dal punto di vista dei versi \u00e8 necessario indicare tutti gli aspetti metrici (numero di sillabe, tipo di accentazione, rime, numero di versi per strofa, se piani, tronchi, o sdruccioli).\nCi sono molti modi di riportare lo schema metrico; in genere, viene anteposto al componimento con una breve prefazione, nei casi pi\u00f9 complessi viene indicato direttamente al alto dei versi.\nUn esempio di \"schema metrico\" semplice:\nOttava toscana: Stanza composta da otto versi di endecasillabi piani.\nSchema ABABABCC.l\nUn esempio di \"schema metrico\" dove i settenari sono indicati da lettere minuscole:\nSchema metrico: xbBCcdD\nQuando lo schema \u00e8 pi\u00f9 complesso \u00e8 necessario specificare tutte le caratteristiche metriche del componimento. \nUn esempio di schema metrico molto complesso \u00e8 quello de \"La pioggia nel pineto\" di Gabriele D'Annunzio ad esempio (di cui qui vediamo riprodotta soltanto una stanza).\nMetrica: 4 strofe di 32 versi variamente composti e rimati, l'unico tratto fisso \u00e8 la parola \"Ermione\" come ultimo verso di ogni strofa."}
{"id": "734267", "revid": "1501558", "url": "https://it.wikipedia.org/wiki?curid=734267", "title": "Valentin Valentinovi\u010d Ivanov", "text": "Attualmente \u00e8 osservatore degli arbitri UEFA.\nBiografia.\nFiglio di due campioni olimpici (il padre Valentin Kozmi\u010d vinse il torneo di calcio a Melbourne 1956 e la madre Lidija Ivanova Kalinina vinse due medaglie d'oro nel concorso generale di ginnastica artistica alle Olimpiadi del 1956 e del 1960), venne promosso arbitro internazionale di calcio nel 1997.\nGi\u00e0 nel 1994, per\u00f2, aveva preso parte ai Mondiali di calcio negli USA, in qualit\u00e0 di assistente, mentre un anno prima aveva svolto la medesima mansione nella finale dei Mondiali Under 17 in Giappone.\nDopo aver arbitrato nel 2000 nella fase finale degli europei under 21 in Slovacchia, nel 2001 venne inserito nella Top Class UEFA e nel 2003 raggiunse la consacrazione, dirigendo prima la finale della Confederations Cup tra Francia e Camerun, poi la finale di Coppa Intercontinentale a Yokohama tra e Boca Juniors.\nNel 2004 diresse tre gare ai Campionati europei di calcio in Portogallo, tra cui -, - e il quarto di finale tra e .\nNel 2006 venne selezionato per i Mondiali di calcio dove arbitr\u00f2 tre gare: -, -, e l'ottavo di finale -. Pass\u00f2 alla storia proprio a causa di quest'ultima partita, durante la quale stabil\u00ec il primato di cartellini sventolati in un Mondiale di calcio (20 di cui 16 gialli e 4 rossi); al termine della partita venne pesantemente criticato anche dallo stesso Presidente della FIFA Joseph Blatter, che lo accus\u00f2 di non aver saputo gestire l'incontro fin dall'inizio.\nVanta anche la direzione in due semifinali di Champions League (nel 2003 e nel 2006) ed in due semifinali di Coppa UEFA (nel 2003 e nel 2004).\nAttualmente \u00e8 osservatore degli arbitri UEFA."}
{"id": "734270", "revid": "228587", "url": "https://it.wikipedia.org/wiki?curid=734270", "title": "Quartetto vocale", "text": ""}
{"id": "734271", "revid": "57342", "url": "https://it.wikipedia.org/wiki?curid=734271", "title": "Kilocaloria", "text": ""}
{"id": "734273", "revid": "34392", "url": "https://it.wikipedia.org/wiki?curid=734273", "title": "Super live in Japan", "text": ""}
{"id": "734274", "revid": "110157", "url": "https://it.wikipedia.org/wiki?curid=734274", "title": "La cosa che non ha importanza", "text": "La cosa che non ha importanza \u00e8 il primo album studio della band Hardcore punk Skruigners."}
{"id": "734275", "revid": "5901", "url": "https://it.wikipedia.org/wiki?curid=734275", "title": "San Pio I", "text": ""}
{"id": "734284", "revid": "110157", "url": "https://it.wikipedia.org/wiki?curid=734284", "title": "Grazie di tutto (album)", "text": "Grazie di tutto \u00e8 il secondo album studio della band Hardcore punk Skruigners."}
{"id": "734286", "revid": "436907", "url": "https://it.wikipedia.org/wiki?curid=734286", "title": "The Prophet's Song", "text": "The Prophet's Song \u00e8 una canzone dei Queen, tratta dall'album del 1975 \"A Night at the Opera\".\nIl brano.\nComposizione di Brian May, \u00e8 - se si eccetua la \"hidden track\" di \"Made in Heaven\" del 1995 - la pi\u00f9 estesa in assoluto composta dal gruppo: la sua durata \u00e8 infatti di oltre otto minuti.\nLa canzone \u00e8 stata eseguita dalla band in alcuni concerti dal vivo, ma mai in versione integrale.\nIl brano inizia con il soffiare dei venti: l'effetto \u00e8 stato ottenuto in studio mettendo un microfono davanti al condizionatore d'aria della sala di registrazione. Come in molte canzoni del gruppo, la voce di Freddie Mercury \u00e8 stata reincisa numerose volte, utilizzando le tecniche di overdubbing che costituiscono una peculiarit\u00e0 espressiva ed indispensabile nella complessa architettura musicale dei Queen."}
{"id": "734287", "revid": "201394", "url": "https://it.wikipedia.org/wiki?curid=734287", "title": "Finalmente vi odio davvero", "text": "Finalmente vi odio davvero \u00e8 il terzo album studio della band Hardcore punk Skruigners."}
{"id": "734290", "revid": "1501558", "url": "https://it.wikipedia.org/wiki?curid=734290", "title": "Urs Meier", "text": "Carriera.\nVenne promosso al ruolo di internazionale nel 1994 e da allora divent\u00f2 uno dei pi\u00f9 affidabili direttori di gara a livello europeo e mondiale. Spesso \u00e8 risultato essere nelle prime 10 posizioni della classifica dei migliori arbitri al mondo ed \u00e8 giunto una volta secondo e due volte terzo.\nHa partecipato a due edizioni dei Mondiali di calcio: nel 1998, in Francia, diresse l'attesissima sfida piena di risvolti politici tra USA e Iran (fu Joseph Blatter in persona, Presidente FIFA, a pretendere la designazione di un arbitro della Svizzera, simbolo di neutralit\u00e0 in campo extracalcistico), e l'ottavo di finale tra e . Nel 2002, dopo aver arbitrato -, gli tocc\u00f2 la semifinale tra la ed i coreani, con il difficile compito di garantire una gestione imparziale ed equa, dopo gli evidenti favori arbitrali di cui la Corea, squadra ospitante del torneo, aveva goduto: se la cav\u00f2 in modo egregio, ammonendo tra l'altro la stella tedesca Michael Ballack, che, diffidato, avrebbe poi saltato la finalissima.\nAi Campionati europei di calcio, dopo essere stato selezionato come quarto ufficiale di gara nell'edizione del 1996, diresse cinque partite: due nel 2000 (- e -), e tre nel 2004, tra cui - e il quarto di finale -. L'arbitraggio di quest'ultimo match dest\u00f2 vivaci polemiche in Gran Bretagna - soprattutto sui \"Tabloid inglesi\" - dato che gli inglesi ritennero ingiustamente annullato dall'arbitro per fallo di Terry sul portiere portoghese Ricardo, un gol decisivo segnato da Campbell. Urs Meier sub\u00ec anche minacce di morte da hooligan inglesi.\nNel 2002 Meier ebbe la soddisfazione di dirigere la finale della Coppa dei Campioni tra e a Glasgow. Attualmente \u00e8 osservatore degli arbitri UEFA.\nVanta la direzione in ben sette semifinali di UEFA Champions League (nel 1997, 1998, 1999, 2000, 2001, 2003 e 2004) e in una semifinale di Coppa UEFA (nel 2001).\nNel giugno 2011 si dimette dalla guida degli arbitri elvetici per divergenze con la Federazione sul tema della professionalizzazione degli arbitri\nNella vita \u00e8 stato legato per oltre sette anni, fino a maggio 2007 a Nicole Petignat, a sua volta arbitro internazionale di calcio svizzera."}
{"id": "734291", "revid": "6923", "url": "https://it.wikipedia.org/wiki?curid=734291", "title": "Duemilatre", "text": "Duemilatre \u00e8 il quarto album studio della band Hardcore punk Skruigners."}
{"id": "734292", "revid": "219110", "url": "https://it.wikipedia.org/wiki?curid=734292", "title": "Direct Rendering Infrastructure", "text": "Direct Rendering Infrastructure (DRI) \u00e8 un'interfaccia usata in X Window System per permettere in modo sicuro l'accesso delle applicazioni utente all'hardware video senza che i dati passino (lentamente) attraverso il server X. La sua applicazione primaria \u00e8 quella di fornire l'accelerazione hardware di Mesa, un'implementazione di OpenGL. \u00c8 anche stata adottata per dare l'accelerazione OpenGL nella console framebuffer senza bisogno che un Server X sia in esecuzione.\nIl progetto fu iniziato da Jens Owen della Precision Insight. \u00c8 stato prima reso disponibile come parte di XFree86 4.0 ed ora \u00e8 parte di X.Org. Attualmente \u00e8 mantenuto dalla Tungsten Graphics e molti altri sviluppatori open source.\nComponenti.\nIl DRI per OpenGL \u00e8 costituito da diverse parti:\nVersioni.\nDRI2.\nNel 2007 gli sviluppatori di X hanno iniziato a lavorare su DRI2, nel quale verranno migliorati molti problemi che si sono presentati nel vecchio progetto. Tra i miglioramenti pi\u00f9 importanti vi sono: la mancanza di blocchi interni e supporto regolare per il rendering su schermo, in modo tale che le applicazioni composite XVideo/OpenGL vengano amministrate correttamente.\nAdozione dei driver video.\nSono stati scritti parecchi driver DRI open source, compresi quelli per ATI Mach64, ATI Rage128, ATI Radeon (ora AMD Radeon), da 3dfx Voodoo 3 fino a Voodoo 5, da Matrox G200 fino a G400, la serie SiS 300, Intel da i810 fino a i965, S3 Savage, e VIA, Nouveau per la schede NVIDIA. Alcuni venditori di schede grafiche hanno scritto driver DRI closed source, compresi ATI e PowerVR. DRI \u00e8 supportato dal kernel Linux e FreeBSD, e ne \u00e8 stato fatto un porting per NetBSD e OpenSolaris."}
{"id": "734294", "revid": "125824650", "url": "https://it.wikipedia.org/wiki?curid=734294", "title": "Mastocita", "text": "Il mastocita, detto anche mastcellula (dal tedesco \"Mastzelle\", \"cellula infarcita\"), \u00e8 una cellula di forma tondeggiante, ovoidale o fusata, ed \u00e8 dotato di attivit\u00e0 ameboide; ha un diametro di 20-30 \u00b5m e si trova nel tessuto connettivo propriamente detto. \nLocalizzazione.\nI mastociti sono presenti nel tessuto connettivo e tendono a concentrarsi in particolar modo lungo i vasi sanguigni; sono inoltre molto abbondanti nel peritoneo.\nCitologia.\nNel citoplasma sono presenti numerosissimi granuli circondati da membrana, i quali si colorano metacromaticamente con i coloranti basici, come il blu di toluidina, che li fa apparire rosso-porpora. Questi granuli sono spesso cos\u00ec stipati da mascherare il nucleo. Nel citoplasma sono anche presenti delle gocce lipidiche. La membrana plasmatica si invagina in numerose e sottili espansioni, e contiene i recettori per la porzione Fc delle IgE, le quali dopo una prima esposizione all'antigene rimangono sulla superficie dei mastociti.\nGranuli.\nI granuli, del diametro di 0,3-0,8 \u00b5m, appaiono al microscopio elettronico a trasmissione come vescicole delimitate da membrana, dal contenuto eterogeneo - spesso sono visibili inclusioni paracristalline, o strutture lamellari di forma curiosa; contengono materiale destinato alla secrezione, in particolare istamina ed eparina. La prima \u00e8 un prodotto di decarbossilazione dell'istidina e ha azione vasodilatatrice, aumentando la permeabilit\u00e0 vascolare; la seconda \u00e8 un glicosaminoglicano altamente solfato, con forte carica elettrica negativa (ci\u00f2 spiega le propriet\u00e0 tintoriali dei granuli) ed ha una potente azione anticoagulante. Probabilmente deriva, per modificazioni enzimatiche, dall'eparansolfato.\nI corpi lipidici contengono riserve di acido arachidonico, tramite il quale vengono prodotti rapidamente i leucotrieni quando i mastociti vengono attivati.\nFunzione.\nI mastociti intervengono nella genesi delle reazioni allergiche, di ipersensibilit\u00e0 e anafilattiche (shock anafilattico). Vengono oggi considerati gli attivatori della flogosi acuta. \nQuando i mastociti vengono attivati rapidamente secernono il contenuto dei granuli (degranulazione) e in pi\u00f9 altre sostanze, quali l'ossido di azoto (NO), un altro vasodilatatore, i leucotrieni, che inducono la contrazione della muscolatura liscia, intervenendo ad esempio nella broncocostrizione, cio\u00e8 nella crisi asmatica.\nInoltre i mastociti liberano interleuchine e altre sostanze chemiotattiche.\nDegranulazione dei mastociti.\nUna volta che i mastociti sono gi\u00e0 stati sensibilizzati contro un antigene, sulla loro superficie rimangono, legate ai recettori, le IgE specifiche per quell'antigene, in questo modo quando si verifica una seconda esposizione allo stesso antigene il riconoscimento \u00e8 immediato ed avviene la veloce ed efficace degranulazione (svuotamento dei granuli citoplasmatici con fuoriuscita dal corpo cellulare di mediatori chimici quali istamina e serotonina). \u00c8 sufficiente che due IgE contigue contraggano il legame con l'antigene per scaturire la risposta biologica dei mastociti.\nVi sono due tipi possibili di degranulazione:\n- degranulazione asincrona: \u00e8 una veloce esocitosi dei granuli, la reazione dei mastociti \u00e8 per\u00f2 contenuta e confinata in un ambito locale;\n- degranulazione anafilattica: in situazioni patologiche la reazione dei mastociti si estende fino a diventare generalizzata, causando lo shock anafilattico, in questo caso la degranulazione \u00e8 esplosiva, tutte le vescicole si fondono tra loro e il loro contenuto \u00e8 violentemente espulso al di fuori della cellula.\nOrigine dei mastociti.\nPer molto tempo si \u00e8 creduto che i mastociti fossero lo stesso tipo cellulare dei granulociti basofili, presenti nel connettivo anzich\u00e9 nel sangue. Si \u00e8 poi scoperto che i mastociti esibiscono recettori specifici e rispondono a un fattore differenziativo diverso da quello dei basofili. I progenitori dei mastociti si trovano nel midollo osseo, precisamente nelle cellule staminali ematopoietiche che seguono la linea germinativa mieloide. \nI mastociti maturi hanno una limitata capacit\u00e0 proliferativa che per\u00f2 aumenta in caso di infezioni."}
{"id": "734296", "revid": "120071404", "url": "https://it.wikipedia.org/wiki?curid=734296", "title": "Apparato genitale maschile", "text": "L'apparato genitale maschile \u00e8 l'insieme di organi e di strutture che permettono la riproduzione sessuale negli organismi animali di sesso maschile. Lo studio delle rispettive patologie associate rientra nel campo dell'andrologia.\nAnatomia umana.\nL'apparato genitale maschile si sviluppa parzialmente verso l'esterno con il pene e lo scroto, contenente i testicoli e gli epididimi. Non sono invece visibili gli altri organi, ovvero le vie spermatiche, le vescicole seminali, le ghiandole bulbouretrali e la prostata.\nOrgani genitali.\nTesticoli.\nIl testicolo \u00e8 un organo pari di forma ellissoidale che rappresenta la gonade maschile; misura 4\u20135\u00a0cm in lunghezza, 2,5\u00a0cm in larghezza e 3\u00a0cm nel suo diametro anteroposteriore e pesa solitamente sui 10,5-14 grammi. Il testicolo di sinistra si trova solitamente pi\u00f9 in basso del testicolo di destra ed entrambi sono separati da un setto chiamato setto scrotale.\nSono situati nella borsa scrotale, sotto il pene. Ciascun testicolo risulta mobile e la sua posizione dipende dal rilasciamento e dalla contrazione del muscolo cremastere e della parete della borsa scrotale. Ha una consistenza molle elastica e un colorito bianco-azzurrognolo. Risultano ricoperti da tre tonache, dall'esterno all'interno: la vaginale, l'albuginea e la vascolare. I testicoli sono responsabili della produzione dello sperma e del testosterone.\nVie spermatiche.\nTubuli retti e \"rete testis\".\nIl parenchima testicolare \u00e8 costituito da un limitato numero di tubuli seminiferi, la cui parte terminale del tubulo \u00e8 rettilinea e viene chiamata tubulo retto. Questi, sprovvisti di cellule deputate alla spermatogenesi, vanno ad aprirsi in una struttura reticolare fittamente anastomizzata, definita \"rete testis\" e situata nel mediastino testicolare. Da questa originano una dozzina di condotti efferenti che raggiungono la testa dell'epididimo.\nEpididimo.\nL'epididimo \u00e8 situato postero-lateralmente a ciascun testicolo. Strutturalmente si compone di una testa voluminosa, un corpo e una coda, che si continua con il dotto deferente. \u00c8 formato da un singolo condotto che origina dai condotti efferenti della \"rete testis\", lungo circa sei metri ed estremamente spiralizzato, mantenuto nella sua forma da connettivo fibroso. Qui avviene la maturazione definitiva degli spermatozoi.\nDotto deferente.\nLungo circa 30\u00a0cm, ha una forma cilindrica e una consistenza dura, dovuto al fatto che \u00e8 fornito di un tessuto muscolare molto spesso. Originano dalla coda dell'epididimo e fungono da principale sede di deposito degli spermatozoi maturi. Dall'epididimo risalgono sino all'orifizio esterno del canale inguinale e lo imboccano per decorrervi internamente. Una volta fuoriusciti dall'orifizio interno del canale inguinale, si portano, piegandosi, lateralmente alla vescica, e successivamente si dirigono medialmente incrociando gli ureteri e ricevendo, in corrispondenza della faccia posteriore della vescica, il dotto escretore della vescicola seminale. L'ultima porzione del dotto deferente \u00e8 dilatata ed \u00e8 definita porzione ampollare.\nVescicole seminali.\nLe vescicole o vescichette seminali sono condotti spiraliformi, situati tra il retto e la vescica, di forma piramidale e lunghi circa cinque centimetri. Il polo superiore \u00e8 a fondo cieco, mentre quello inferiore si unisce al dotto deferente a formare il condotto eiaculatore, che a sua volta percorrer\u00e0 il parenchima della prostata per aprirsi nell'uretra. Sono formate da epitelio pseudostratificato e sono responsabili della produzione di circa l'85% del liquido seminale.\nProstata.\nLa prostata \u00e8 un organo ghiandolare posto inferiormente alla vescica e all'orifizio uretrale interno e circonda la prima porzione dell'uretra, definita pertanto uretra prostatica. Ha la forma, le dimensioni e la consistenza di una castagna. \u00c8 avvolta da una densa capsula fibrosa, mentre strutturalmente il parenchima prostatico \u00e8 costituito da un insieme di ghiandole tubuloalveolari, circondate da un tessuto fibroso contenente cellule muscolari lisce che si contraggono al momento dell'eiaculazione. La prostata produce e secerne un liquido poco viscoso, alcalino e lattescente che serve a stimolare la motilit\u00e0 degli spermatozoi. \u00c8 responsabile della produzione di circa il 15% del liquido seminale.\nGhiandole di Cowper.\nLe ghiandole bulbouretrali o di Cowper sono piccole ghiandole esocrine, di 3\u20135\u00a0mm di diametro e caratterizzate da un epitelio cubico o colonnare, situate alla radice del pene all'altezza dell'uretra membranosa. La loro capsula fibroelastica \u00e8 composta, da fibroblasti e cellule muscolari lisce, oltre che dalle fibre muscolari scheletriche provenienti dai muscoli del diaframma urogenitale. Dalla capsula originano dei setti che dividono ogni ghiandola in lobuli definiti cisterne.\nIl pene.\nIl pene \u00e8 l'organo maschile deputato alla copulazione. \u00c8 una struttura impari e mediana, che con la sua parte libera,o corpo del pene,erettile, sporge all'esterno del corpo al di sotto della sinfisi pubica maschile,mentre la sua radice del pene \u00e8 nascosta nel perineo.Mentre la radice del pene \u00e8 fissa,essendo applicata alle due branche ischio-pubiche ed al trigono uro-genitale, il corpo del pene,che fa seguito in avanti alla radice,sporge libero e mobile e, allo stato di flaccidit\u00e0,pende con forma all'incirca cilindrica,davanti allo scroto.La parte libera del pene,quando non eretta, misura circa 10 cm. di lunghezza e circa 4-5 cm. di circonferenza ; per gravit\u00e0 \u00e8 poggiata sulla faccia anteriore dello scroto,e con la radice del pene forma un angolo di circa 60\u00b0,aperto in basso(angolo del pene).Nello stato di erezione ,invece,le misure del pene raggiungono i 14-16 cm. di lunghezza ed i 12 cm. di circonferenza,mentre l'angolo del pene si annulla e il corpo del pene si pone in asse con la radice.\nIl pene \u00e8 formato da tre masse cilindriche di tessuto cavernoso erettile tenute insieme da connettivo fibroso e ,nella parte libera,avvolte da cute:\nVerso l'apice del glande \u00e8 visibile il meato uretrale, l'ultimo tratto dell'uretra. \nIl termine cavernoso serve a indicare le lacune vascolari (cavernule) presenti in tali strutture ; le cavernule possono riempirsi di sangue durante l'eccitazione sessuale per permettere il fenomeno dell'erezione.\nIl rivestimento cutaneo della parte libera del pene \u00e8 alquanto lasso e costituisce una piega, il prepuzio, che ricopre quasi completamente il glande.\nVascolarizzazione.\nL'arteria pi\u00f9 importante per il testicolo \u00e8 l'arteria spermatica o testicolare. Quest'ultima nasce dalla faccia anteriore dell'aorta addominale a livello della L2 (stesso livello dell'origine del testicolo), in sede retro-peritoneale e fa parte dei rami pari (i rami dell'aorta addominale si dividono in pari e impari). Continua nella sua discesa lungo la parete addominale posteriore accompagnata dalla corrispondente vene e incrocia, sia a destra che a sinistra, l'uretere. Continuando la sua discesa passa al di sotto del peritoneo della cavit\u00e0 pelvica e si inserisce nel canale inguinale.\nPrima di raggiungere il testicolo, l'arteria spermatica cede dei rami all'epididimo che sono: un ramo anteriore, che va ad irrorare la testa dell'epididimo e un ramo posteriore, che va ad irrorare corpo e coda dell'epididimo. Raggiunge quindi l'organo e si divide in ramo mediale e laterale per le corrispondenti facce. Il ramo posteriore che irrora il corpo e la coda dell'epididimo, in corrispondenza della coda, andr\u00e0 ad anastomizzarsi con l'arteria deferenziale che, come dice il nome, irrora il dotto deferente ed \u00e8 un ramo della arteria vescicolodeferenziale . Il testicolo \u00e8 raggiunto da tre arterie in tutto: l'arteria spermatica, l'arteria deferenziale, l'arteria funicolare cremasterica. Quest'ultima nasce dall'arteria epigastrica inferiore e scende insieme al funicolo spermatico fino alla porzione inferiore del deferente dove partecipa all'anastomosi con l'arteria deferenziale e il ramo posteriore dell'arteria spermatica. L'arteria funicolare cremasterica \u00e8 molto importante per la vascolarizzazione delle tonache che circondano il testicolo.\nPer quanto riguarda il ritorno venoso, le vene che nascono dal testicolo e dall'epididimo vanno a formare un ricco plesso, il plesso pampiniforme, che si posiziona in parte anteriormente al dotto deferente, prendendo il nome di plesso predeferenziale (pi\u00f9 voluminoso), e in parte posteriormente, prendendo il nome di plesso postdeferenziale. Questi plessi, che hanno anche una funzione termoregolatrice nei confronti del testicolo, si dirigono verso l'alto andando a far parte del cordone spermatico e subiscono poi due destini differenti: il plesso postdeferenziale, il meno voluminoso, si raccoglie in vene che andranno a confluire nella vena iliaca interna; il plesso predeferenziale invece si raccoglie per formare la vena spermatico testicolare, la quale percorre il canale inguinale, fuoriesce dall'orifizio addominale, segue il decorso dell'arteria testicolare, incrociando l'uretere.\nQui il destino delle due vene spermatiche \u00e8 diverso (caratteristica delle vene genitali in generale, quindi anche quelle ovariche hanno lo stesso destino): la vena spermatica o testicolare di destra, come ci si aspetta, terminer\u00e0 nella vena cava inferiore; la vena spermatica o testicolare di sinistra si porter\u00e0 nella vena renale di sinistra, che a sua volta terminer\u00e0 nella vena cava inferiore.\nInnervazione.\nL'innervazione dell'apparato genitale maschile \u00e8 estremamente importante sia per il fenomeno dell'eiaculazione sia per quello dell'erezione. L'eiaculazione \u00e8 il processo mediante il quale, attraverso delle contrazioni ritmiche, viene espulso attraverso l'uretra peniena lo sperma maschile; lo sperma consta di una componente prodotta nei testicoli, principalmente spermatozoi, e di una componente propriamente detta liquido seminale prodotta nelle vescichette seminali e nella prostata. La prima parte dell'eiaculazione consiste quindi nel movimento degli spermatozoi dai testicoli fino all'uretra prostatica attraverso il dotto deferente, e questo movimento \u00e8 assicurato da contrazioni della muscolatura involontaria adopera dell'ortosimpatico tramite il nervo genito-femorale.\nAnche la contrazione delle vescichette seminali e della prostata che contengono il liquido seminale avviene a opera dell'ortosimpatico che oltretutto opera un altro passaggio principale, ossia la chiusura dello sfintere interno dell'uretra. La contrazione dei muscoli bulbo-cavernosi e ischio-cavernosi invece \u00e8 opera del sistema motorio e nello specifico del nervo pudendo, cos\u00ec come anche l'innervazione sensitiva \u00e8 pudendo-dipendente. Il fenomeno dell'erezione invece avviene per la dilatazione vasale operata dal parasimpatico sacrale che favorisce l'afflusso di un maggior quantitativo di sangue. Il parasimpatico quindi opera inibendo la contrazione simpatica, e questo \u00e8 possibile grazie al rilascio endoteliale di ossido nitrico che opera quindi in questo caso da secondo messaggero."}
{"id": "734297", "revid": "767487", "url": "https://it.wikipedia.org/wiki?curid=734297", "title": "Onda Rossa Posse", "text": "L'Onda Rossa Posse \u00e8 stata uno dei primi gruppi di rap italiano, nato a Roma su iniziativa di Militant A e Castro X. Il gruppo ebbe vita breve, ma rappresenta un momento storico importante per la nascita del genere musicale rap italiano.\nStoria degli Onda Rossa Posse.\nIl gruppo, guidato da Militant A, \u00e8 figlio della corrente culturale delle posse, si presenta politicamente molto impegnato e vicino ai centri sociali. Fa riferimento a Radio Onda Rossa, esperimento della sezione romana di Autonomia Operaia, ed al Forte Prenestino, forte militare della prima periferia romana, che con il passare degli anni diventa un nome simbolo dell'hip hop italiano, come aggregativo.\nNel 1990 quando il gruppo fa uscire il vinile \"\"Batti il tuo tempo\", aperto dalle note di Ennio Morricone e percorso dalla versione strumentale di \"I Go To Work\"\" di Kool Moe Dee, un beat duro che si adatta perfettamente al testo, l'effetto \u00e8 inaspettato. Il brano si impone unendo musica e politica in una esperienza che segna questo genere perch\u00e9 completamente priva di metafore e digressioni poetiche: si tratta di linguaggio crudo, dove gli obiettivi sono chiari. Questa autoproduzione che vende diverse migliaia di copie tramite vie diverse dai negozi musicali, segna una delle prime esperienze italiane di coniugazione di \"educazione\" ed \"intrattenimento\", inserita nel contesto della battaglia politica dichiarata dal collettivo.\nCome risposta alla Prima guerra del Golfo, la Posse romana pubblic\u00f2 \"Baghdad 1.9.9.1.\" che critica aspramente il comportamento degli Stati Uniti, degli alleati, ma anche dei simboli dell'informazione, quali la CNN ma anche la nostra Rai, ed infine con l'ufficiale dell'aeronautica Maurizio Cocciolone che, assieme a Gianmarco Bellini, furono gli unici due prigionieri di guerra italiani nel conflitto.\nL'Onda Rossa Posse si pu\u00f2 a tutti gli effetti considerare il pi\u00f9 visibile prodotto della scena hip hop romana degli anni '80, ma anche il primo e pi\u00f9 attivo motore per la nascita di un movimento che si affiancher\u00e0 al punk pi\u00f9 hardcore come colonna sonora dei centri sociali. Infine va dato atto al collettivo di aver avvicinato, con il loro inaspettato successo trasversale, avvicinando \"muretto\" e \"centro sociale\" ovvero narrazioni microemozionali senza mediazioni colte, contro l'impegno, la militanza, la cosiddetta \"resistenza urbana\".\nDalle ceneri della Onda Rossa Posse sono nati gli Assalti Frontali e gli AK47, gruppi guidati rispettivamente da Militant A e Castro X."}
{"id": "734301", "revid": "14691", "url": "https://it.wikipedia.org/wiki?curid=734301", "title": "Inferno sulla terra", "text": ""}
{"id": "734304", "revid": "117818262", "url": "https://it.wikipedia.org/wiki?curid=734304", "title": "Pier Francesco Mola", "text": "Biografia.\nEra figlio di un architetto emigrato a Roma, Giovanni Battista Mola, e matur\u00f2 il suo stile viaggiando tra Bologna e Venezia tra il 1633 e il 1647. Aveva studiato inizialmente con Prospero Orsi e successivamente con il Cavalier Giuseppe d'Arpino, poi come assistente del Domenichino fu influenzato dalle forme morbide del Guercino.\nA Bologna avrebbe avuto quale nuovo maestro Francesco Albani e conobbe il pittore Andrea Sacchi.\nNel 1647 ritorn\u00f2 presso la famiglia a Roma, dove dipinse paesaggi romantici in chiaroscuro. Qui espresse anche la sua arte eclettica dipingendo affreschi dove fondeva il Rinascimento di Raffaello e Michelangelo con i colori tenui di Tiziano e Guercino.\nLa fortuna della sua opera.\nFu eletto membro dell'Accademia di San Luca nel 1655 e ne fu principe dal 1662 al 1663.\nNel 2005 una sua tela fu rapinata dal museo di Novi Sad, insieme con una di Rubens ed una di Rembrandt."}
{"id": "734306", "revid": "1543377", "url": "https://it.wikipedia.org/wiki?curid=734306", "title": "Lingua licia", "text": "Il licio era una lingua indoeuropea, una delle lingue anatoliche parlate dai Lici nella regione della Licia in Anatolia, l'odierna Turchia. Alcuni specialisti credono che sia una lingua discendente dall'ittita o dal luvio o forse da entrambe. Si estinse all'incirca nel I secolo a.C. e venne rimpiazzata dal greco. La lingua \u00e8 nota solo da poche iscrizioni estese, che sono state divise in Licio A e B a seconda della grammatica. Il licio possedeva un proprio alfabeto che era strettamente imparentato con l'alfabeto greco ma che aveva preso in prestito almeno un carattere dal cario.\nDalle iscrizioni, gli studiosi hanno identificato almeno due dialetti. Uno viene considerato il licio standard, l'altro \u00e8 meno attestato ed \u00e8 stato denominato milio."}
{"id": "734307", "revid": "767487", "url": "https://it.wikipedia.org/wiki?curid=734307", "title": "Alligator (film)", "text": "Alligator \u00e8 un film del 1980, diretto da Lewis Teague e incentrato sulla leggenda urbana che vuole le fogne di alcune metropoli americane infestate da alligatori.\nTrama.\nDurante uno spettacolo in una localit\u00e0 turistica della Florida, un domatore di alligatori viene ferito alla gamba da uno di essi. Una coppia di turisti \u00e8 in giro per questa localit\u00e0 ed \u00e8 proprio qui che la loro figlia Marisa acquista un cucciolo di alligatore, che poi chiama R\u00e0mon, da portare come souvenir a casa.\nAl ritorno verso Chicago per\u00f2, i genitori scoprono la piccola creatura e dato che Bill, il padre della bambina, soffre di una fobia verso gli animali, lo prende per la coda, approfittando del fatto che la figlia non \u00e8 in casa, e lo butta nel gabinetto tirando lo sciacquone.\nDodici anni dopo, un negoziante di animali \u00e8 intento a gettare delle cavie da laboratorio nel canale fognario. Una di queste bestiole, per\u00f2, non cade in acqua, allora l'uomo scende per buttarvela dentro e viene sbranato da un alligatore di grandi dimensioni.\nIniziano a venir fuori i primi casi di sparizione dinanzi alle condutture fognarie, e al detective David Madison viene affidato il caso. La storia risulta sempre pi\u00f9 intricata: Madison non ha mai creduto alle leggende urbane ma ogni pista sembra portare alla presenza di un enorme rettile divoratore di uomini, e cos\u00ec al caso si unisce la zoologa Marisa Kendall, che presto diventer\u00e0 sua fidanzata.\nI giornalisti del luogo intanto si uniscono alle ricerche del dipartimento di polizia, e tra tutti si distingue il reporter Thomas Kemp, che armato del solo coraggio e di una macchina fotografica riesce a trovare le prove necessarie a Madison per risolvere il caso, per poi essere sbranato dalla bestia.\nL'indagine passa sotto la giurisdizione di un altro corpo poliziesco guidato dal colonnello Brock. Il primo tentativo dei poliziotti \u00e8 di far uscire l'animale con un'esca, ma l'alligatore non esce dalle fogne dalla parte in cui era aspettato, bens\u00ec alcuni isolati pi\u00f9 lontano, dove sfonda la strada ed esce allo scoperto: dopo aver sbranato un poliziotto si eclissa.\nIn base alla descrizione dei testimoni e all'esame sulle orme ritrovate, si scopre che l'alligatore \u00e8 lungo pi\u00f9 di dieci metri. Madison indagando scopre che la colpa dell'impressionante crescita del rettile \u00e8 dovuta a una casa farmaceutica che da anni scarica nelle fogne carcasse di animali usati come cavia per uno speciale farmaco che aumenta il livello di ormoni nel corpo e ne desume che l'alligatore deve essersi cibato di queste carcasse e averne cos\u00ec ricavato la sua gigantesca mole.\nDisgraziatamente Slade, il capo della casa farmaceutica, \u00e8 grande amico del sindaco, il quale intercede presso Clark affinch\u00e9 tolga Madison dalle indagini.\nIntanto durante una festa tra bambini, per gioco uno di loro viene gettato nella piscina, ma l'alligatore si era rintanato proprio in questa piscina e il ragazzino viene divorato.\nLa citt\u00e0 si trasforma in un campo di battaglia e Brock, mentre insegue coraggiosamente l'animale, viene smembrato e la polizia risulta essere impotente. Passano i minuti, e l'alligatore percorre la citt\u00e0 in lungo e in largo attraverso le fognature, raggiungendo e divorando Slade, responsabile della sua crescita abnorme.\nMentre Madison e la Kendall guardano lo scenario di morte portato dall'animale, al detective viene un'idea: usare le fogne come trappola stessa per l'alligatore inserendo un'ingente carica esplosiva mentre le attraversa.\nL'idea funziona: Madison entra nella tana del mostro e proprio quando collega le cariche al detonatore, viene raggiunto dall'alligatore e riesce a uscire in superficie per un soffio prima che la carica esploda, facendo saltare in aria la testa del rettile.\nProduzione.\nIl film si ispira alla leggenda metropolitana americana che vuole le fogne di New York popolate da alligatori.\nNel film appare, nella parte di una giornalista della NBC, l'attrice Sue Lyon alla sua ultima interpretazione.\nDistribuzione.\nIl film \u00e8 stato distribuito nelle sale cinematografiche italiane nel mese di agosto del 1981.\nData di uscita.\nAlcune date di uscita internazionali nel corso degli anni sono state:\nAccoglienza.\nCritica.\nIn una recensione apparsa sul quotidiano \"L'Unit\u00e0\", all'epoca dell'uscita del film nelle sale cinematografiche, viene espresso un giudizio tutto sommato positivo specificando che alla leggenda del coccodrillo nelle fogne: \"il film preferisce alternare diligentemente terrore, azione, pennellata sociale, qualche problema psicologico dei personaggi e un buon pizzico di sentimento.\"\nSequel.\nUn seguito prodotto nel 1991 esclusivamente per il mercato home video e intitolato \"\", rimasto inedito in Italia."}
{"id": "734309", "revid": "1543377", "url": "https://it.wikipedia.org/wiki?curid=734309", "title": "Prenomi tahitiani", "text": "Questa \u00e8 una lista di nomi comuni a Tahiti."}
{"id": "734310", "revid": "729019", "url": "https://it.wikipedia.org/wiki?curid=734310", "title": "Displasia fibromuscolare", "text": "La displasia fibromuscolare \u00e8 una malattia delle grosse e medie arterie.\nEpidemiologia.\nColpisce pi\u00f9 frequentemente le donne nella terza decade di vita.\nEziologia.\nNon \u00e8 su base aterosclerotica n\u00e9 infiammatoria.\nAnatomia patologica.\nCoinvolge la tonaca intima, la tonaca media e la tonaca avventizia. Esistono diversi tipi, in base alla tonaca coinvolta: il pi\u00f9 comune \u00e8 la fibrodisplasia della media (65-80% dei casi), che differisce radiograficamente per stenosi tubulari e margini irregolari del vaso. Coinvolge pi\u00f9 frequentemente le arterie renali bilateralmente (65%).\nLocalizzazione.\nPi\u00f9 comunemente interessa le arterie renali, la carotide interna, le vertebrali, le succlavie e le arterie mesenterica superiore e mesenterica inferiore.\nComplicanze.\nLa displasia fibromuscolare pu\u00f2 causare lesioni tromboembolizzanti a partire da piccoli aneurismi o dissezioni spontanee.\nClinica.\nSegni e sintomi.\nI pazienti presentano ipertensione non controllabile farmacologicamente. Raramente, l'insufficienza renale, o lo scompenso, pu\u00f2 essere il problema primitivo.\nEsami di laboratorio e strumentali.\nLa diagnosi viene formulata grazie a tecniche di imaging biomedico, come la tomografia computerizzata o la risonanza magnetica.\nTrattamento.\nIl trattamento \u00e8 di angioplastica con palloncino in sede di stenosi."}
{"id": "734314", "revid": "834", "url": "https://it.wikipedia.org/wiki?curid=734314", "title": "M43 (astronomia)", "text": ""}
{"id": "734317", "revid": "1610933", "url": "https://it.wikipedia.org/wiki?curid=734317", "title": "Gazzella di Grant", "text": ""}
{"id": "734325", "revid": "5901", "url": "https://it.wikipedia.org/wiki?curid=734325", "title": "Pio I", "text": ""}
{"id": "734327", "revid": "5901", "url": "https://it.wikipedia.org/wiki?curid=734327", "title": "Pio II", "text": ""}
{"id": "734328", "revid": "5901", "url": "https://it.wikipedia.org/wiki?curid=734328", "title": "Pio III", "text": ""}
{"id": "734329", "revid": "5901", "url": "https://it.wikipedia.org/wiki?curid=734329", "title": "Pio VIII", "text": ""}
{"id": "734330", "revid": "228587", "url": "https://it.wikipedia.org/wiki?curid=734330", "title": "Plume (ecologia)", "text": "In idrogeologia, il plume (detto anche plumen o pennacchio) \u00e8 quella parte di un acquifero sotterraneo che, in una situazione di contaminazione da sostanze pericolose, trasporta le sostanze contaminanti. Il termine viene impiegato, per esempio, nelle normative vigenti sulla bonifica di siti contaminati da sostanze pericolose (Decreto Legislativo 152 del 3 aprile 2006).\nL'individuazione del plume avviene attraverso lo studio di un modello idrodinamico dell'acquifero e il campionamento delle acque sotterranee attraverso una maglia di piezometri."}
{"id": "734331", "revid": "1718925", "url": "https://it.wikipedia.org/wiki?curid=734331", "title": "Lingua palaica", "text": "Il palaico \u00e8 una lingua indoeuropea estinta, appartenente alla famiglia delle lingue anatoliche, attestata in tavolette incise con caratteri cuneiformi ad \u1e2aattu\u0161a. Il nome della lingua in ittita era \"palaumnili\", o \"del popolo di Pala\"; Pala si trovava probabilmente a nord-ovest della zona di insediamento centrale degli ittiti, perci\u00f2 nel nord-ovest dell'odierna Turchia continentale. La regione venne conquistata dai barbari Kaska verso la fine del XV secolo a.C. e con molta probabilit\u00e0 la lingua si estinse poco dopo quel periodo.\nIl palaico dimostra chiari segni dell'appartenenza alla famiglia indoeuropea. L'antico ittita possedeva la desinenza di genitivo singolare \"-as\" all'incirca nel 1600 a.C. (si compari la desinenza indoeuropea \"*-os\"); il luvio cuneiforme possedeva invece il suffisso aggettivale \"-ssa\". Il palaico, al confine settentrionale di entrambe, cos\u00ec come il successivo luvio geroglifico, possedeva entrambe le forme, una desinenza di genitivo in \"-as\" ed un suffisso aggettivale in \"-asa\". Il palaico inoltre mostra la stessa distinzione di genere mostrata in ittita, cio\u00e8 semplicemente \"animato\" vs \"inanimato\"; inoltre ancora possiede forme pronominali simili. Perci\u00f2 \u00e8 accettato che il palaico sia una lingua anatolica ma non \u00e8 chiaro se sia strettamente imparentata con l'ittita o con il luvio cuneiforme."}
{"id": "734347", "revid": "57342", "url": "https://it.wikipedia.org/wiki?curid=734347", "title": "Domenico di Bartolomeo", "text": ""}
{"id": "734348", "revid": "1610933", "url": "https://it.wikipedia.org/wiki?curid=734348", "title": "Gazzella persiana", "text": ""}
{"id": "734382", "revid": "486946", "url": "https://it.wikipedia.org/wiki?curid=734382", "title": "Vittoriale", "text": ""}
{"id": "734385", "revid": "110157", "url": "https://it.wikipedia.org/wiki?curid=734385", "title": "Coppa Italia 1940-1941", "text": "La Coppa Italia 1940-1941 fu l'8\u00aa edizione del torneo calcistico. Inizi\u00f2 il 22 settembre 1940 e si concluse il 15 giugno 1941.\nL'Italia era da poco entrata in guerra ma il calcio non si fermava. La nuova edizione della coppa nazionale fu sorprendentemente vinta da un arrembante che ottenne quello che ancora oggi \u00e8 il pezzo pi\u00f9 brillante della sua bacheca. I neroverdi batterono nella doppia finale la Roma, ma il grande colpo l'avevano fatto nei quarti quando erano andati a sbancare il campo del Bologna fresco vincitore dello scudetto. Nella squadra veneta militavano due giovani assi che avrebbero trovato gloria \u2013 ma anche una tragica fine \u2013 nel Grande Torino del dopoguerra: il fiumano Ezio Loik e il milanese Valentino Mazzola.\nSquadre partecipanti.\nDi seguito l'elenco delle squadre partecipanti.\nFase preliminare.\nQualificazioni Serie C.\nA questa fase presero parte 116 delle 122 squadre di Serie C. Baratta Battipaglia, Carpi, CRDA Monfalcone, Ilva Savona, Juventina Palermo e Messina furono ammesse automaticamente al turno successivo in seguito a un sorteggio.\nPrimo turno eliminatorio.\nA questa fase presero parte le vincitrici del turno precedente, pi\u00f9 le 8 squadre ammesse automaticamente per sorteggio.\nSecondo turno eliminatorio.\nPartecipano le 32 vincitrici del turno precedente.\nQualificazioni Serie B.\nQuattro squadre di Serie B (Fanfulla, Liguria, Pro Vercelli e Reggiana) furono sorteggiate per disputare un turno di qualificazione e determinare le ultime due squadre della serie cadetta che avrebbero partecipato al terzo turno eliminatorio.\nTerzo turno eliminatorio.\nPartecipano le 16 squadre vincitrici del secondo turno eliminatorio, le due vincitrici del turno di qualificazione per la Serie B e le restanti 14 squadre della serie cadetta.\nFase a eliminazione dai sedicesimi di finale.\nAi 16 vincitori del terzo turno eliminatorio si aggiungono tutte le 16 squadre di Serie A."}
{"id": "734386", "revid": "1543377", "url": "https://it.wikipedia.org/wiki?curid=734386", "title": "Feocromocitoma", "text": "Il feocromocitoma \u00e8 una neoplasia che origina dalle cellule cromaffini. Queste cellule derivano da uno dei tre foglietti embrionali, il neuroectoderma, il quale \u00e8 precursore del sistema nervoso simpatico, della midollare del surrene, del glomo carotideo, dei paragangli e dei gangli del sistema nervoso autonomo. Queste cellule si organizzano strutturalmente a dare aree di tessuto e presentano la capacit\u00e0 di sintetizzare e immagazzinare catecolamine.\nIl feocromocitoma \u00e8 stato definito il \"ten per cent tumor\":\nnel 10% dei casi insorge nei bambini;\nnel 10% dei casi \u00e8 extrasurrenalico;\nnel 10% dei casi \u00e8 bilaterale (negli adulti);\nnel 10% dei casi \u00e9 multicentrico;\nnel 10% dei casi insorge come sindrome familiare.\nEpidemiologia.\nSecondo le stime che si basano su criteri di sintomaticit\u00e0 e riscontro della patologia, l'incidenza \u00e8 di circa 1-2 casi su 100.000 nella popolazione americana del Minnesota, ma pu\u00f2 avere una percentuale minore in altre popolazioni, per esempio quelle europee.\nIn uno studio australiano, approntato con l'intenzione di verificare l'incidenza della neoplasia nella popolazione asintomatica o priva della diagnosi di tumore, fu pubblicato che in oltre duemila autopsie consecutive l'incidenza era di circa lo 0,2%, dato che convalida l'esistenza di feocromocitomi paucisintomatici e/o a bassa secrezione di catecolamine.\nEziopatogenesi.\nLa sua comparsa \u00e8 sporadica, tuttavia esistono alcuni disordini genetici che ne favoriscono l'insorgenza (es. MEN 2A e 2B).\nLa neoformazione e la crescita tumorale possono verificarsi a partire da qualsiasi nucleo di cellule cromaffini (in inglese dette anche \"pheocromocytes -\" \"feocromociti\"). Nel 90% dei casi origina dalla midollare del surrene, mentre nel 10% rimanente a partire dai paragangli, dal cuore e dalla vescica (in questi casi \u00e8 detto paraganglioma).\nClinica.\nPer azione delle catecolamine rilasciate (come ad esempio l'adrenalina), il feocromocitoma pu\u00f2 provocare ipertensione arteriosa, aumento dell'insulinoresistenza, diabete mellito, sintomi psichiatrici (aggressivit\u00e0, sbalzi d'umore, ansia), intolleranza al caldo, ipotensione ortostatica e aritmie cardiache. La gravit\u00e0 e l'intensit\u00e0 di questi disturbi associati al feocromocitoma dipende dal tipo di secrezione e dalla quantit\u00e0 di catecolamine che il tumore rilascia.\nSintomi quali ipertensione, cardiopalmo, diaforesi (sudorazione eccessiva), ictus, sono abbastanza comuni, ma i tumori che rilasciano ininterrottamente grandi quantit\u00e0 di catecolamine possono portare a ipertensioni resistenti alle terapie con picchi e crisi ipertensive anche fatali. I tumori meno attivi invece possono rilasciare ciclicamente gli ormoni e dare luogo a ipertensione moderata o severa e portare comunque al danneggiamento degli organi-bersaglio (cuore e rene). Nel complesso la presentazione clinica \u00e8 molto variabile, al punto che \u00e8 stato anche soprannominato \"il grande mascheratore\".\nNell'epidemiologia del feocromocitoma, in passato veniva considerata valida la cosiddetta \"regola del 10\", secondo la quale il feocromocitoma poteva essere:\nSecondo le moderne conoscenze di genetica, invece, l'incidenza delle forme familiari \u00e8 del 25% dei casi. Tra le possibili forme geneticamente determinate, il feocromocitoma pu\u00f2 far parte della MEN 2 o della Sindrome di von Hippel-Lindau, che si verificano in seguito a mutazioni rispettivamente del proto-oncogene RET e del gene VHL (un gene onco-soppressore che regola la neovascolarizzazione in risposta all'ipossia) a cui si sono relativamente aggiunti SDHD, SDHB e SDHC.\nLa presenza del feocromocitoma \u00e8 una delle 3 componenti della \"Triade di Carney\", che si compone di condromi polmonari, GIST (Tumori Stromali Gastrointestinali) e feocromocitomi (paragangliomi).\nDiagnostica.\nIl sospetto clinico e laboratoristico di feocromocitoma va confermato con l'imaging radiologico e con tecniche di medicina nucleare. Tra queste, scintigrafia con:\nAttualmente la metodica di scelta \u00e8 rappresentata dalla PET con somministrazione di Fluorodopa (un marker tumorale specifico).\nDal momento che in un terzo dei casi il feocromocitoma fa parte di un complesso genetico, le altre condizioni facente parti della stessa sindrome vanno cercate attivamente ed escluse (in particolar modo la MEN 2 con il carcinoma midollare tiroideo).\nTrattamento.\nIl trattamento \u00e8 chirurgico attraverso adrenalectomia unilaterale (o bilaterale in caso di MEN 2). Per evitare pericolose crisi ipertensive durante l'operazione e/o improvvisi cali di pressione dopo di essa si deve tenere conto dei seguenti aspetti:\nL'80% dei pazienti con feocromocitoma benigno risponde adeguatamente al trattamento chirurgico.\nLaddove non \u00e8 possibile un intervento chirurgico, si trattano le crisi ipertensive con nitroglicerina e derivati.\nIn caso di feocromocitoma maligno con metastasi MIBG responsive, il trattamento si avvarr\u00e0 del MIBG (25% di successo). \u00c8 possibile l'adrenalectomia parziale del feocromocitoma con risparmio della corticale surrenale, ma tale tecnica non \u00e8 ancora molto diffusa in Italia.\nBibliografia.\nHendrik L., (2005) \"Feocromocitoma. Fisiopatologia e trattamento clinico.\" Societ\u00e0 Editrice Universo, Roma."}
{"id": "734395", "revid": "2033069", "url": "https://it.wikipedia.org/wiki?curid=734395", "title": "The War at Home", "text": "The War at Home \u00e8 una sitcom statunitense creata da Rob Lotterstein (\"Ellen\", \"Will &amp; Grace\") e prodotta dalla Warner Bros. Television. Negli Stati Uniti andata in onda da settembre 2005 a maggio 2007 sul network FOX.\nLa serie segue le vicende di una famiglia americana di orientamento decisamente progressista (\"liberal\"); \u00e8 caratterizzata da commenti fuori campo che i personaggi rivolgono agli spettatori esprimendo tutti quei pensieri che non osano pronunciare ad alta voce. In Italia la serie \u00e8 stata trasmessa dal 2 ottobre su Paramount Comedy ed era altres\u00ec visibile sulla piattaforma Sky, mentre dal 18 dicembre \u00e8 trasmessa anche in chiaro su Italia 1, in contemporanea con Sky. La serie \u00e8 stata cancellata il 17 maggio 2007, dopo due stagioni e 44 episodi.\nTrama.\nVicky e Dave hanno un solo obiettivo: riuscire a mandare i tre figli all'universit\u00e0 senza dipendenze da droghe o gravidanze premature; la loro famiglia \u00e8 composta della sedicenne Hillary, che si definisce ancora vergine dal punto di vista strettamente tecnico, ma che d\u00e0 i suoi bei grattacapi ai genitori per via dei filarini sempre pi\u00f9 improbabili; di Larry, che a quindici anni non riesce a trovare una ragazza ed \u00e8 perci\u00f2 ritenuto omosessuale dal padre (anche perch\u00e9 \u00e8 spesso in compagnia del suo amico Kenny, un omosessuale non dichiarato innamorato di lui) nonostante, nei fatti, dia ampiamente prova della propria eterosessualit\u00e0, specie quando si fidanza con la bruttissima Marla; e infine di Mike, il pi\u00f9 giovane, un tredicenne tutto ormoni e videogiochi.\nEpisodi.\nLa prima stagione di \"The War at Home\" \u00e8 stata trasmessa in anteprima italiana sul canale satellitare Paramount Comedy, visibile sul Sky, e in seguito \u00e8 stata trasmessa in chiaro su Italia 1; la seconda stagione \u00e8 andata in onda in anteprima assoluta dall'8 gennaio 2008 direttamente su Italia 1."}
{"id": "734402", "revid": "14691", "url": "https://it.wikipedia.org/wiki?curid=734402", "title": "The War At Home", "text": ""}
{"id": "734403", "revid": "1305772", "url": "https://it.wikipedia.org/wiki?curid=734403", "title": "M50", "text": ""}
{"id": "734405", "revid": "287204", "url": "https://it.wikipedia.org/wiki?curid=734405", "title": "M51", "text": ""}
{"id": "734407", "revid": "1305772", "url": "https://it.wikipedia.org/wiki?curid=734407", "title": "M52", "text": ""}
{"id": "734408", "revid": "1305772", "url": "https://it.wikipedia.org/wiki?curid=734408", "title": "M53", "text": ""}
{"id": "734409", "revid": "287204", "url": "https://it.wikipedia.org/wiki?curid=734409", "title": "M54", "text": ""}
{"id": "734410", "revid": "287204", "url": "https://it.wikipedia.org/wiki?curid=734410", "title": "M55", "text": ""}
{"id": "734412", "revid": "1305772", "url": "https://it.wikipedia.org/wiki?curid=734412", "title": "M56", "text": ""}
{"id": "734413", "revid": "1305772", "url": "https://it.wikipedia.org/wiki?curid=734413", "title": "M57", "text": ""}
{"id": "734414", "revid": "287204", "url": "https://it.wikipedia.org/wiki?curid=734414", "title": "M58", "text": ""}
{"id": "734416", "revid": "287204", "url": "https://it.wikipedia.org/wiki?curid=734416", "title": "M59", "text": ""}
{"id": "734418", "revid": "287204", "url": "https://it.wikipedia.org/wiki?curid=734418", "title": "Alfabeto cario", "text": "L'alfabeto cario veniva usato per scrivere la lingua caria. Questo sistema di scrittura consisteva di quasi 45 segni e si pensa quasi certamente che sia un alfabeto. Le iscrizioni carie sono state ritrovate sia nella Caria propriamente detta (Turchia sud-occidentale) sia nel delta del Nilo, dove i mercenari cari combattevano per il faraone egiziano.\nMolti segni dell'alfabeto cario assomigliano ai caratteri greci, ma recentemente si \u00e8 scoperto che di solito il loro valore fonetico \u00e8 molto differente:\nFinora per circa 27 dei 45 segni \u00e8 stato proposto un valore fonetico che \u00e8 considerato reale o accettabile."}
{"id": "734421", "revid": "287204", "url": "https://it.wikipedia.org/wiki?curid=734421", "title": "Mia Maestro", "text": ""}
{"id": "734425", "revid": "2036605", "url": "https://it.wikipedia.org/wiki?curid=734425", "title": "Magister officiorum", "text": "Il magister officiorum era un alto funzionario della burocrazia istituita nel tardo impero romano, molto vicino all'imperatore ed in possesso di vasti poteri. \"Magister officiorum\" pu\u00f2 essere tradotto come \"direttore degli uffici\". La carica fu utilizzata in Italia anche dopo la caduta dell'Impero romano d'Occidente, dal Regno ostrogoto fino al 553 e dall'Impero bizantino fino al XII secolo. Nel mondo bizantino di molto simile, e forse derivato da tale carica, c'era il ruolo di logoteta del dromo.\nTardo Impero Romano.\nSebbene alcuni studiosi abbiano sostenuto la sua creazione sotto l'imperatore Diocleziano (284-305), l'incarico pu\u00f2 essere certamente attestato solo a decorrere dal 320, nel regno dell'imperatore romano Costantino I (306-337).\nCostantino probabilmente lo cre\u00f2 in un sforzo per limitare il potere del prefetto del pretorio (\"praefectus praetorio\"), fino ad allora il principale aiutante amministrativo dell'imperatore romano. Il \"magister\" sovrintendeva alla segreteria palatina, divisa in quattro uffici, i \"sacra officia\", ciascuno sotto un rispettivo \"magister\":\nUn altro importante compito trasferito all'ufficio da Costantino era la supervisione degli agenti \"in rebus\", un corpo di messaggeri fidati che fungevano anche da controllori dell'amministrazione imperiale. Soprattutto questo controllo dei temuti agenti (o magistriani, come erano conosciuti colloquialmente), conferiva all'ufficio un grande potere. L'ufficio aument\u00f2 rapidamente di importanza: inizialmente classificato come \"tribunus\", alla fine del regno di Costantino il \"magister\" fu una carica completamente nuova.\nI poteri dell'ufficio furono ulteriormente rafforzati nel 395, quando l'imperatore Arcadio (395-408) rimosse la sfera pubblica la guardia del palazzo (\"Scholae Palatinae\") e gli arsenali imperiali (\"fabricae\") dalla prefettura del pretorio e li inglob\u00f2 al \"magister officiorum\". A partire dal 443 il \"magister officiorum\" ha anche giurisdizione legale sui \"limitanei\", i soldati delle truppe di frontiera. Questi ultimi cambiamenti si riflettono nel \"Notitia Dignitatum\", un elenco di tutti gli uffici compilati, circa 400. Ad un certo punto del V secolo, il \"magister\" orientale assunse anche l'autorit\u00e0 sulle guardie di frontiera o sui \"limitanei\".\nNel corso del tempo, l'ufficio ha anche assunto il coordinamento degli affari esteri (gi\u00e0 nel tardo quarto secolo, i traduttori ufficiali e gli interpreti erano sotto il controllo del \"magister officiorum\" per questo motivo), e in Oriente, il \"Notitia\" registra la presenza di quattro segretari incaricati del cosiddetto \"Agenzia dei Barbari\" sotto la supervisione del \"magister\".\nUno dei pi\u00f9 importanti \"magister\" fu Pietro Patrizio, che mantenne la carica dal 539 al 565 e intraprese numerose missioni diplomatiche in questo ruolo per l'imperatore Giustiniano I (527-565). L'ufficio fu anche conservato in Italia ostrogotica dopo la caduta dell'Impero Romano d'Occidente: in quest'ambito era detenuto da eminenti senatori romani, come Boezio e Cassiodoro.\nNell'Impero Bizantino.\nL'ufficio sopravvisse come carica amministrativa nella parte orientale dell'Impero romano. Nel 529 Giustiniano I (527-565) stabil\u00ec che il \"magister officiorum\" e il \"quaestor sacri palatii\" fossero i giudici d'appello supremi per i tribunali militari, ma, alla fine del VII o VIII secolo, la maggior parte delle funzioni amministrative dell'ufficio furono rimosse, tanto che la carica fu convertita nella dignit\u00e0 dei \"magistros\". Almeno fino all'epoca dell'imperatore Leone VI il Saggio (886-912), tuttavia, fu ricordato l'intero titolo precedente: il suo potente suocero, Stylianos Zaoutzes, \u00e8 nuovamente registrato come \"maestro degli uffici divini\".\nNelle sue funzioni amministrative, il \"magister officiorum\" fu sostituito principalmente dal \"logotet tou dromou\", che controllava la posta pubblica e gli affari esteri, mentre la guardia del corpo imperiale venne trasformata nei \"tagmata\". Fino al regno dell'imperatore Michele III (842-867) sembra che ci fossero solo due \"magistroi\", i pi\u00f9 anziani dei quali erano definiti \"pr\u00f2tomagistros\"; questa figura fu di nuovo uno dei ministri di Stato (senza funzioni specifiche) e capo del Senato bizantino.\nDal regno di Michele III in poi, il titolo fu conferito a pi\u00f9 detentori, diventando effettivamente un grado di tribunale, il pi\u00f9 alto nella gerarchia bizantina fino all'introduzione dei \"proedro\" nella met\u00e0 del X secolo. La Lista di Precedenza (\"Kl\u0113torologion\") di Philotheos, scritta nell'899, implica l'esistenza di 12 \"magistroi\", mentre durante il regno dell'imperatore Niceforo II (963-969), l'inviato occidentale Liutprando di Cremona ne registr\u00f2 la presenza di 24. Il grado continu\u00f2 ad esistere in seguito, ma perse sempre pi\u00f9 importanza.\nNel tardo X e XI secolo, era spesso tenuto in combinazione con il titolo di vestizione. Dal tardo XI secolo fu considerevolmente svalutato, soprattutto nel periodo comneno, e scomparve interamente dalla met\u00e0 del XII secolo."}
{"id": "734426", "revid": "75447", "url": "https://it.wikipedia.org/wiki?curid=734426", "title": "BLU BOS", "text": ""}
{"id": "734441", "revid": "125268442", "url": "https://it.wikipedia.org/wiki?curid=734441", "title": "Luigi Castiglioni", "text": "Biografia.\nVisse gli anni dell'infanzia in provincia di Varese, dove suo padre era medico condotto. Poi frequent\u00f2 a Milano le scuole secondarie; ma lo fece con poco entusiasmo, vuoi per il suo carattere introverso, vuoi per le inquietudini e le contraddizioni che segnarono gran parte della sua vita. A tal proposito, Antonio La Penna lo defin\u00ec \u00abcapace di studi appassionati ed intensi\u00bb, osservando tuttavia che il Castiglioni \u00abera assalito spesso da un senso acuto della vanit\u00e0 del suo lavoro, dal bisogno di una vita completamente diversa, oscura e sana, come quella di un operaio o di un contadino\u00bb.\nDopo aver frequentato la Scuola normale di Pisa, dove era stato ammesso in seguito a concorso, nel 1904 si laure\u00f2 in lettere con una tesi sulle \"Metamorfosi\" di Ovidio. Nei due anni successivi - fondamentali per la sua formazione filologica - a Firenze fu allievo di Girolamo Vitelli presso l'Istituto di studi superiori di perfezionamento. Nel 1906, ancora alla Normale di Pisa, consegu\u00ec l'abilitazione didattica. Questa gli consent\u00ec di insegnare per circa vent'anni in numerose scuole secondarie, ginnasi e licei classici, sia del Meridione (Cagliari, Campobasso, Noto), sia del Nord (Asti, Novara, Milano).\nQuesto lungo periodo di contatto quotidiano con i giovani, unito alla dura esperienza della Prima guerra mondiale, alla quale partecip\u00f2 volontario come capitano degli alpini, giov\u00f2 moltissimo alla formazione del suo difficile carattere, rendendolo pi\u00f9 duttile e comprensivo.\nNel 1925, due anni dopo il suo matrimonio e la nascita di un figlio, inizi\u00f2 l'insegnamento universitario a Cagliari, come docente di letteratura latina, e l'anno successivo all'Universit\u00e0 degli Studi di Milano. Qui insegn\u00f2 fino al 1952 e in questo lungo arco di tempo fu anche preside della facolt\u00e0 di lettere. Fu membro di varie accademie italiane e straniere, nonch\u00e9 attivissimo componente della Commissione per il \"Thesaurus linguae latinae\".\nIl 28 aprile 1937 divenne socio dell'Accademia delle scienze di Torino.\nDivenne anche noto per aver firmato con Scevola Mariotti uno dei vocabolari della lingua latina pi\u00f9 usati nelle scuole medie superiori, l'\"IL - Vocabolario della lingua latina\", edito da Loescher.\nDi rilevanza internazionale fu la sua direzione del \"Corpus scriptorum latinorum paravianum\".\nOpere.\nPer una rassegna pi\u00f9 completa delle opere di Luigi Castiglioni, si veda la bibliografia di Giovanna Faranda, in \"Studi in onore di Luigi Castiglioni\", Firenze, Sansoni, 1960."}
{"id": "734445", "revid": "130040", "url": "https://it.wikipedia.org/wiki?curid=734445", "title": "Gilberto di Borgogna", "text": "Origine.\nSecondo il Cartulaire du prieur\u00e9 de Saint-Marcel-l\u00e8s-Chalon, Giselberto era figlio del conte di Chalon e Digione e signore di Vergy, Manasse II detto il Giovane e di Ermengarda di Provenza, figlia del re di Provenza, Bosone I (dopo 882-dopo giugno 924), che viene citata un documento, datato 11 agosto 887, in cui Carlo il Grosso, senza farne il nome, la conferma nelle sue propriet\u00e0 assieme al fratello e alla sorella.\n&lt;br&gt;Secondo la \"Chronique de l'abbaye de Saint-B\u00e9nigne de Dijon\" Manasse II di Ch\u00e2lon era figlio del conte di Chalon, Beaune, Digione e Auxois, signore di Vergy e Langres, Manasse I detto il Vecchio e di Ermengarda, figlia del Conte di Hainaut, Reginardo I.\nBiografia.\nL'origine di Giselberto \u00e8 confermata dalla \"Vita Sanctii Viventii Presbyteri\" in cui si fa riferimento ai genitori, Manasse ed Ermengarda ed ai loro figli, Giselberto ed Herv\u00e9, vescovo di Autun e poi dal testamento del vescovo Herv\u00e9, che nel 919, cita la madre contessa Ermengarda e poi i fratelli, Walo e Giselberto.\nAlla morte del padre, che era stato un collaboratore del primo duca di Borgogna, Riccardo il Giustiziere, nel 924 circa (infatti da un documento del \"Cartulaire du prieur\u00e9 de Saint-Marcel-l\u00e8s-Chalon\", il N\u00b0 27, di una richiesta di donazione, del giugno 924, fatta al conte Giselberto e sua madre, Ermengarda, vedova), Giselberto eredit\u00f2 il titolo di conte di Chalon e Digione e signore di Vergy.\nSecondo la \"Histoire de Chalon-sur-Sa\u00f4ne\", Giselberto, nel 923, lott\u00f2 contro Ugo il Nero, per la succedere a Rodolfo di Borgogna nel titolo di Duca di Borgogna, che in quella data era divenuto Re dei Franchi Occidentali.\n&lt;br&gt;Ancora secondo la \"Histoire de Chalon-sur-Sa\u00f4ne\", Giselberto, impegnato a lottare contro Ugo il Nero, che era Duca di Borgogna, in una data imprecisata, non fu in grado di difendere la contea di Chalon dall'invasione degli Ungheresi.\nNel 924, assieme al fratello, Walo, Giselberto al seguito dello zio Rainaldo, secondo Flodoardo, catturarono il castello di Monte san Giovanni (\"castellum\u2026Mons sancti Iohannis\"), ma nello stesso anno il re dei Franchi occidentali, Rodolfo, lo riconquist\u00f2.\nPrima del maggio 926 (in quel mese un documento, il N\u00b0 268 del \"Recueil des Chartes de Cluny\", riporta di uno scambio di propriet\u00e0 tra il conte Giselberto e sua moglie Ermengarda con un certo Sisberto, la cui moglie si chiamava anche lei Ermengarda), Giselberto aveva sposato la bosonide Ermengarda, figlia del conte di Autun, conte di Auxerre, primo duca dei Burgundi prima col titolo di marchese e poi col titolo di duca di Borgogna ed infine conte di Troyes, Riccardo di Autun detto il Giustiziere, e di Adelaide (?-dopo il 14 luglio 929) figlia del conte di Auxerre e di Borgogna, Corrado II, della famiglia dei Guelfi e di Waldrada. Ermengarda era sorella del re dei Franchi occidentali, Rodolfo di Francia e del duca di Borgogna, Ugo il Nero e Giselberto ne divenendo il cognato e miglior alleato di entrambi.\nIn un documento del 5 giugno 926, il N\u00b0 271 del \"Recueil des Chartes de Cluny\", un certo Warulfo, dichiarandosi vassallo del conte Giselberto, certifica una permuta di terreni con l'arcidiacono, Girardo.\nIn un documento dell'11 dicembre 934, delle \"Chartes de l'abbaye de Saint-Etienne de Dijon, VIII, IX, X et XI si\u00e8cles\", Giselberto viene citato come conte di Autun.\nIl 1\u00ba settembre 936, Giselberto viene citato in una donazione che il cognato Ugo fece per le anime dei suoi genitori, Riccardo e Adelaide.\nNel 952, alla morte di suo cognato, Ugo il Nero, Giselberto avrebbe dovuto succedergli nel ducato di Borgogna e nella contea di Troyes, come era stato stabilito, nel 936, con l'approvazione dell'altro cognato, il re, Rodolfo di Francia. Ma per succedergli dovette venire a patti col duca dei Franchi e conte di Parigi, Ugo il Grande.\nGilberto cerc\u00f2 di non farsi coinvolgere nella lotta tra Carolingi e Robertingi, ma dovette dichiararsi vassallo del conte di Parigi, il robertingio, Ugo il Grande, e, pur non avendone il titolo, govern\u00f2 la Borgogna come se fosse il duca.\nNel 955, la figlia di Gilberto, Liutgarda spos\u00f2 Oddone, figlio del duca di Francia e conte di Parigi, Ugo il Grande e fratello minore del futuro re di Francia, Ugo Capeto.\nSecondo gli \"Annales Nivernenses\" Gilberto mor\u00ec poco dopo la Pasqua del 956, nei pressi di Parigi, mentre l\"'Ex Chronico Senonensi Sanctae Columbae\" specifica che mor\u00ec il terzo giorno dopo la Pasqua.\nGiselberto aveva lasciato tutti i suoi possedimenti a Ugo il Grande, che se ne impossess\u00f2, ma, alcune settimane dopo, alla morte di Ugo, nel mese di luglio, il ducato di Borgogna, che secondo lo storico francese Christian Settipani fu sottoposto al controllo diretto del re dei Franchi occidentali, Lotario IV, riacquist\u00f2 la sua entit\u00e0 individuale e, nella divisione dell'eredit\u00e0 di Ugo il Grande, il ducato di Borgogna fu assegnato al genero di Gilberto, Oddone (al fratello Ugo Capeto era andato il marchesato di Neustria). Oddone poi, nel 960, fu ufficialmente investito del titolo di duca di Borgogna, dal re di Francia, Lotario IV.\nMatrimonio e discendenza.\nGilberto ed Ermengarda, il cui matrimonio \u00e8 confermato anche dallo storico Andr\u00e9 Duchesne (1584-1640), considerato il padre della storiografia francese, nel suo \"Histoire g\u00e9n\u00e9alogique de la maison de Vergy\" ebbero tre (due, a cui dedica i capitoli V e VI del suo libro, secondo Duchesne) figlie:"}
{"id": "734450", "revid": "15756", "url": "https://it.wikipedia.org/wiki?curid=734450", "title": "Cr\u00e9dit Agricole", "text": "Il Gruppo Cr\u00e9dit Agricole \u00e8 un istituto bancario cooperativo francese, fondato nel 1894. \u00c8 costituito da una rete di Casse locali e regionali e da Cr\u00e9dit Agricole S.A., la societ\u00e0 che coordina le strategie del Gruppo.\nConta 52 milioni di clienti, ed \u00e8 presente in 49 Paesi. \u00c8 la prima banca in Europa per ricavi nel retail banking, la terza in Francia per capitalizzazione di mercato.\nDal 2001 Cr\u00e9dit Agricole \u00e8 quotata presso la Borsa di Parigi, nell\u2019indice principale CAC 40.\nStoria.\nLe origini.\nLa storia del Cr\u00e9dit Agricole risale alla fine del XIX secolo, ad una legge del 1884 che permetteva la libera associazione professionale, che tra l'altro autorizzava la formazione di unioni di contadini e la creazione di casse mutue locali. La nascita di Cr\u00e9dit Agricole si inserisce nel quadro delle prime casse di credito legate al mondo agricolo, promosse in Francia durante la seconda met\u00e0 dell\u2019Ottocento. La prima cassa apr\u00ec nel 1885 a Salins-les-Bains, nel dipartimento del Giura. L\u2019edificio ospita oggi un museo dedicato al modello cooperativo, gestito dalla Fondazione Maison de Salins. Questa istituzione \u00e8 stata la prima del suo genere in Francia.\nLa fondazione di Cr\u00e9dit Agricole fu per\u00f2 sancita ufficialmente con la legge del 5 novembre 1894 sullo statuto delle casse mutualistiche locali, fortemente voluta dal futuro primo ministro Jules M\u00e9line. I primi casse furono la creazione di eliti locali composte da agronomi, professori e proprietari, mentre gli agricoltori erano ancora in minoranza. Negli anni successivi l\u2019intervento dello Stato crebbe, fino all\u2019istituzione, nel 1899, delle Casse regionali, che ancora oggi costituiscono il secondo livello (al di sopra delle Casse locali) della struttura di Cr\u00e9dit Agricole.\nIl Novecento.\nA completamento di tale organizzazione piramidale fu istituito, nel 1920, un ente pubblico centrale, l\u2019Office Nationale du Cr\u00e9dit Agricole, poi rinominato Caisse Nationale de Cr\u00e9dit Agricole (CNCA).\nDopo essere diventato finanziariamente autonomo nel 1966, nel 1988 l\u2019istituto, rilevato dalle stesse Casse regionali, acquis\u00ec la completa indipendenza dallo Stato. Con questa rilevazione, la CNCA assunse l\u2019attuale forma di societ\u00e0 anonima di capitali e il nome di Cr\u00e9dit Agricole S.A.\nNegli anni successivi, Cr\u00e9dit Agricole S.A. estende le proprie attivit\u00e0 oltre l\u2019ambito del credito agricolo: nel 1996 acquisisce Indosuez, brand specializzato nel wealth management, e in seguito Sofinco e Finaref, istituti di credito al consumo poi fusi nel 2010.\nNel 2001 Cr\u00e9dit Agricole si quota presso la Borsa di Parigi.\nNel 2003 il Gruppo acquisisce il controllo di Cr\u00e9dit Lyonnais, una delle principali banche francesi.\nNel 2010 Cr\u00e9dit Agricole, insieme a Soci\u00e9t\u00e9 Generale, d\u00e0 vita ad Amundi, tra i principali gestori di risparmio in Europa.\nOrganizzazione.\nIl Gruppo presenta una struttura piramidale a tre livelli:\nAl fine di alleggerire e semplificare tale complessa struttura, nel 2015 \u00e8 stato varato il progetto \u201cEureka\u201d che ha sancito, tra le altre misure, la cessione da parte di Cr\u00e9dit Agricole S.A. della propria quota (25%) delle Casse regionali, per un importo di 18 miliardi di euro.\nCr\u00e9dit Agricole in Italia.\nCr\u00e9dit Agricole opera in Italia attraverso il Gruppo Bancario Cr\u00e9dit Agricole Italia e gli altri brand del Gruppo attivi in diversi segmenti di mercato.\nIl \"Gruppo Bancario Cr\u00e9dit Agricole Italia\" attualmente \u00e8 il settimo in Italia per masse amministrate, presente in undici regioni con pi\u00f9 di 10.000 dipendenti e oltre 2 milioni di clienti.\nL'espansione.\nNel 2007, Cr\u00e9dit Agricole assume il controllo di Cariparma e FriulAdria, cedute da Banca Intesa per motivi di antitrust in seguito alla fusione con Sanpaolo IMI.\nNel 2010 Cr\u00e9dit Agricole acquisisce da Intesa Sanpaolo anche l\u201980% della Cassa di Risparmio della Spezia, insieme a 96 filiali.\nNel 2016, nell\u2019ambito dell\u2019operazione di rebranding promossa dal Gruppo, nasce il \"Gruppo Bancario Cr\u00e9dit Agricole Italia\", che comprende Cariparma (capogruppo), Carispezia, FriulAdria, Cr\u00e9dit Agricole Leasing Italia, Cr\u00e9dit Agricole Group Solutions.\nNel 2017 Cr\u00e9dit Agricole Cariparma estende la propria presenza in Italia rilevando, per 130 milioni di euro, il 95% del capitale di Cassa di Risparmio di Rimini, Cassa di Risparmio di Cesena e Cassa di Risparmio di San Miniato; nel 2018 i tre istituti vengono fusi e assorbiti in Cr\u00e9dit Agricole Cariparma.\nSempre nel 2018 il Gruppo Bancario inaugura la nuova sede: Cr\u00e9dit Agricole Green Life, un centro polifunzionale di 12.000 mq a Parma.\nIl 23 Novembre 2020 Credit Agricole lancia un'OPA per acquisire il 100% di Credito Valtellinese; essa si conclude con successo il 23 aprile 2021, e segna un importante rafforzamento in Italia della Banque Verte.\nOrganizzazione.\nCr\u00e9dit Agricole \u00e8 presente in Italia con i servizi di:\nAzionisti.\nGli azionisti di Cr\u00e9dit Agricole S.A. sono:\nRisultati.\nNel 2020, l'istituto di credito ha registrato un utile netto pari a 334 milioni di euro. Il fatturato del 2019 era pari a 4.844,00 miliardi di euro (tondi, +10.1% a.a.)."}
{"id": "734451", "revid": "228587", "url": "https://it.wikipedia.org/wiki?curid=734451", "title": "Antonio Bonito", "text": ""}
{"id": "734454", "revid": "304077", "url": "https://it.wikipedia.org/wiki?curid=734454", "title": "Legge dei rendimenti decrescenti", "text": "La legge dei rendimenti decrescenti \u00e8 stata formulata per la prima volta dall'economista classico David Ricardo. Detta anche \"legge delle proporzioni variabili\", presuppone un rapporto tecnico fra input e output, peraltro non dimostrabile scientificamente ma solo empiricamente. In pratica, in un sistema produttivo generico, ad ogni apporto di un fattore qualsiasi, cio\u00e8 terra, lavoro, capitale, macchine, ecc. non corrisponde un incremento di produzione proporzionalmente crescente.\nNormalmente si ipotizza che la legge non entri sempre in funzione ma solo quando l'input variabile supera una determinata soglia. Ad esempio, l'aumento dei lavoratori a una catena di montaggio consente certamente un aumento proporzionale della produzione, ma solo fino a quando l'intero sistema non incomincia a soffrire di disfunzioni dovute alla logistica o all'organizzazione del lavoro, proprio a causa del suo ingrandirsi. I grandi impianti industriali hanno dimostrato che devono essere suddivisi in sezioni, per quanto coordinate, proprio a causa dei rendimenti decrescenti. Questo perch\u00e9 all'aumento del numero dei lavoratori e della massa degli impianti non corrisponde un conseguente aumento produttivo.\nLa legge dei rendimenti decrescenti ha il suo corollario (o anche antitesi, a seconda dei casi) nella \"Legge dei rendimenti di scala\". \u00c8 certo che una grande organizzazione produttiva ha la possibilit\u00e0 di eliminare gran parte delle diseconomie dovute alle piccole dimensioni (ricorso a massicce forniture sul mercato internazionale giocando sui prezzi, concentrazione dell'amministrazione, applicazione di costosi metodi scientifici), ma proprio a causa delle dimensioni, esiste una soglia oltre la quale le diseconomie prendono il sopravvento e si rientra nella legge precedente dei rendimenti decrescenti.\nI grandi risultati di gigantesche multinazionali sembrano vanificare entrambe le leggi, dato che esse riescono ad ingrandirsi oltre misura, mantenere buoni rendimenti di scala e ridurre al minimo le diseconomie. Il fenomeno si spiega con la flessibilit\u00e0 delle grandi multinazionali, organizzate come catene di interessi, ben rappresentate dai diagrammi delle partecipazioni incrociate. Imprese di quel tipo sono infatti in grado di collegare singole sottoimprese come una singola fabbrica collegava le stazioni di una linea di montaggio. Si giunge cos\u00ec alla fabbrica diffusa, dove la produzione di uno stabilimento (quello che un tempo era il singolo reparto) non \u00e8 pi\u00f9 destinata a una singola impresa ma a molte, con il vantaggio della specializzazione e dell'aumento enorme della produttivit\u00e0.\nC'\u00e8 un collegamento alla fisica: alcuni studiosi hanno analizzato i sistemi produttivi con i criteri del secondo principio della termodinamica, secondo il quale oltre un certo limite entrano in funzione degli aspetti caotici che portano alla dissipazione di energia e quindi a un aumento di entropia.\nA questi temi furono collegate le ricerche intorno alla produzione snella (o just-in-time), alla logistica e alla qualit\u00e0 totale."}
{"id": "734455", "revid": "1924342", "url": "https://it.wikipedia.org/wiki?curid=734455", "title": "Sleeping with Ghosts", "text": "Sleeping with Ghosts \u00e8 il quarto album in studio dei Placebo, pubblicato dalla Virgin Records e dalla Hut Records il 1\u00ba aprile 2003.\nNell'edizione speciale dell'album \u00e8 presente un CD bonus contenente diverse cover registrate dal gruppo, poi ripubblicato singolarmente col titolo \"Covers\". Le numerose tracce bonus delle varie edizioni territoriali sono state invece inserite nella raccolta del 2011 \"B-Sides 1996-2006\"."}
{"id": "734456", "revid": "729019", "url": "https://it.wikipedia.org/wiki?curid=734456", "title": "Legio XIII Gemina", "text": "Legio XIII, conosciuta come Legio XIII \"Gemina\" (\"legione gemella\") dopo il 31 a.C., \u00e8 una delle legioni romane storicamente pi\u00f9 degne di nota, e fu una delle legioni che furono condotte da Giulio Cesare nelle sue campagne in Gallia e anche nelle successive guerre civili contro la fazione capitanata da Pompeo. \u00c8 soprattutto la legione che per prima pass\u00f2 il Rubicone il 10 gennaio del 49 a.C. La legione si trovava a Vienna nel V secolo. Il simbolo della legione era il leone.\nStoria.\nSotto la Repubblica.\nLa Legio XIII Gemina fu creata da Giulio Cesare nel 57 a.C., in vista della campagna contro le popolazioni belgiche, in uno dei suoi primi interventi nei conflitti interni alle popolazioni galliche.\nDurante le guerre galliche (57-51 a.C.) la legione partecip\u00f2 alla battaglia del Sabis contro i Nervi (appena costituita), all'assedio di Gergovia, e anche se le fonti non la citano, \u00e8 ragionevole pensare che la XIII Gemina abbia partecipato anche alla battaglia di Alesia.\nDopo le campagne in Gallia, prese parte alla guerra civile, seguendo Cesare quando quest'ultimo attravers\u00f2 il Rubicone dando inizio alla guerra civile contro la fazione degli ottimati. La legione rimase sempre fedele a Cesare durante tutto il conflitto, fino al decisivo scontro di Farsalo nel 48 a.C. Nel 46 a.C. support\u00f2 nuovamente Cesare nella campagna africana che culmin\u00f2 con la battaglia di Tapso. L'anno successivo prese parte alla campagna spagnola contro i figli di Pompeo che culmin\u00f2 nella sanguinosa battaglia di Munda nel 45 a.C. Per la sua grande fedelt\u00e0, Cesare premi\u00f2 la legione con terre e cospicui premi e la legione accompagn\u00f2 il condottiero durante i suo trionfi a Roma.\nDurante l'impero.\nOttaviano ricostru\u00ec nuovamente la legione nel 41 a.C. per affrontare la ribellione di Sesto Pompeo, figlio di Pompeo in Sicilia. La Legio XIII acquis\u00ec il \"cognomen\" Gemina (gemella appunto, che era l'appellativo comune per indicare le legioni costituite a partire da porzioni di altre legioni), dopo che fu rinforzata con i legionari veterani provenienti da altre legioni dopo la battaglia di Azio. Augusto invi\u00f2 poi la legione a \"Burnum\" (l'odierna Tenin) nella provincia romana dell'Illiria (oggi in Croazia), mentre nel 16 a.C., la legione fu trasferita ad \"Emona\" (odierna Lubiana), in Pannonia, dove dovette fronteggiare le ribellioni locali. Dopo la disastrosa Battaglia della foresta di Teutoburgo del 9 d.C., nella quale i Germani annientarono tre legioni romane, la Legio XIII fu inviata a \"Vindonissa\", nella provincia di Germania Superior, per prevenire ulteriori attacchi delle trib\u00f9 germaniche.\nL'imperatore Claudio la spost\u00f2 nuovamente in Pannonia intorno al 45; la legione era di stanza a \"Poetovio\", Ptuj nell'odierna Slovenia. Nell'Anno dei quattro imperatori, la XIII \"Gemina\" si schier\u00f2 con Otone nella prima battaglia di Bedriaco contro l'esercito del nord di Vitellio. Sconfitta, fu costretta ai lavori forzati per terminare i lavori di un anfiteatro a Bologna e a Cremona. Successivamente appoggi\u00f2 l'esercito di Vespasiano e usc\u00ec vincente dalla seconda battaglia di Bedriaco. Nell'89, Domiziano, in occasione delle campagne daciche, trasfer\u00ec la legione, che si trovava accampata a Vienna, in Dacia ad \"Alba Iulia\", per presidiare la regione. La legione fu poi spostata quando la Dacia fu evacuata, e riposizionata nella \"Dacia Aureliana\".\n\"Vexillationes\" della XIII \"Gemina\" combatterono sotto l'imperatore Gallieno nell'Italia settentrionale. L'imperatore, per celebrare la legione, coni\u00f2 un antoniniano con il leone della \"legio\" (259-260). Un'altra \"vexillatio\" era presente nell'armata Impero delle Gallie sotto il comando di \"Victorinus\": anche questo imperatore coni\u00f2 una moneta d'oro per celebrare la legio e il suo emblema. Con l'abbandono della Dacia da parte di Aureliano, la legione fu trasferita nel \"castrum\" di Ratiaria dove rimase almeno per tutto il IV secolo.\nNel V secolo, secondo la \"Notitia Dignitatum\", la \"legio tertiadecima gemina\" si trovava in Babilonia d'Egitto, una fortezza strategica sul Nilo, lungo il confine tradizionale tra l'alto e il medio Egitto, sotto il comando del \"comes limitis Aegypti\", sotto quindi il dominio dell'impero romano d'Oriente."}
{"id": "734457", "revid": "11959", "url": "https://it.wikipedia.org/wiki?curid=734457", "title": "Tanzim", "text": "Tan\u1e93\u012bm () \u00e8 un movimento palestinese nato nel 1995 come ala militare di Fat\u1e25. A differenza della Brigate dei Martiri di al-Aqsa, che \u00e8 un movimento laico e secessionista all'interno di al-Fat\u1e25, al-Tan\u1e93\u012bm ne \u00e8 diretta espressione e il movimento \u00e8 stato usato da Arafat durante la Seconda Intifada (\"Intif\u0101\u1e0da al-Aq\u1e63\u0101\") per cercare di tenere sotto controllo i giovani che prendevano parte alla stessa Intifada, ed evitare che questi assumessero posizioni islamiste radicali, come quelle di Hamas.\nOggi si calcola che al-Tan\u1e93\u012bm abbia circa diecimila membri ed \u00e8 diffuso soprattutto a Gaza, Ramallah e in altri centri della Cisgiordania, e il leader principale \u00e8 Marwan Barghouti. Dal punto di vista ideologico, l'obiettivo primario \u00e8 la creazione di uno Stato palestinese libero e, a differenza dei gruppi readicali islamici, non hanno mai chiesto la distruzione di Israele.\nSia durante la Seconda Intifada sia nel periodo successivo, al-Tan\u1e93\u012bm ha attuato numerosi attacchi suicidi nei confronti di obiettivi israeliani, alcuni dei quali portati a termine da kamikaze donna.\nSecondo i servizi di sicurezza israeliani, ha condotto e pianificato attentati sia con Hamas sia con Hezbollah. Riceve la maggior parte dei finanziamenti, circa due milioni di dollari l'anno, da parte dell'Autorit\u00e0 Nazionale Palestinese (ANP)."}
{"id": "734458", "revid": "115449", "url": "https://it.wikipedia.org/wiki?curid=734458", "title": "Ugo il Nero", "text": ""}
{"id": "734460", "revid": "77358", "url": "https://it.wikipedia.org/wiki?curid=734460", "title": "Antonio-Blasco Bonito", "text": ""}
{"id": "734465", "revid": "69928", "url": "https://it.wikipedia.org/wiki?curid=734465", "title": "Antonio Blasco Bonito", "text": ""}
{"id": "734475", "revid": "94080", "url": "https://it.wikipedia.org/wiki?curid=734475", "title": "Black Panthers", "text": ""}
{"id": "734480", "revid": "1305772", "url": "https://it.wikipedia.org/wiki?curid=734480", "title": "Jesus of Suburbia", "text": "Jesus of Suburbia \u00e8 un singolo del gruppo musicale statunitense Green Day, pubblicato il 7 novembre 2005 come quinto estratto dal settimo album in studio \"American Idiot\".\nDescrizione.\nSi tratta della seconda traccia dell'album ed \u00e8 una suite suddivisa in cinque atti: \"Jesus of Suburbia\", \"City of the Damned\", \"I Don't Care\", \"Dearly Beloved\" e \"Tales from Another Broken Home\".\nVideo musicale.\nDa questa canzone \u00e8 stato tratto un videoclip di lunga durata, censurato da MTV in alcune sue parti poich\u00e9 alcune scene furono ritenute troppo crude e impressionanti. Molti hanno considerato il video di questa canzone un cortometraggio. Del videoclip, diretto da Samuel Bayer, esistono tre versioni: una da 12 minuti completo di dialoghi, una da 6 minuti con protagonisti gli attori Lou Taylor Pucci e Kelli Garner ed un'altra da 9 minuti."}
{"id": "734484", "revid": "830939", "url": "https://it.wikipedia.org/wiki?curid=734484", "title": "Joseph Autran", "text": "Il suo testo teatrale pi\u00f9 famoso \u00e8 \"La Fille d'Eschyle\" (1848), che vinse il prix Montyon attribuito dall'Acad\u00e9mie fran\u00e7aise. Le sue successive candidature a quest'ultima istituzione provocarono uno scontro fra cattolici e liberali. Candidato dei cattolici, fu all'inizio costretto a ritirarsi davanti a Octave Feuillet nel 1862, poi perse contro Camille Doucet nel 1865. Infine, una doppia elezione fu occasione di un'intesa tra i due schieramenti, ed assurse all'Acad\u00e9mie nel 1868 insieme a Claude Bernard. Seppe riunire attorno a s\u00e9 molti grandi scrittori del suo tempo, sebbene il suo talento personale non sia stato riconosciuto dai posteri."}
{"id": "734485", "revid": "124743114", "url": "https://it.wikipedia.org/wiki?curid=734485", "title": "Tuili", "text": "Tuili \u00e8 un comune italiano di abitanti della provincia del Sud Sardegna.\nIl comune \u00e8 situato ai piedi dell'altopiano della Giara, nella regione storica della Marmilla.\nStoria.\nL'area fu abitata fin dall'epoca nuragica, per la presenza sul territorio di alcuni nuraghi.\nSuccessivamente fu un centro romano. Tramanda una leggenda che la stesa villa di Tuili sia stata fondata da una sorella di un pretore di Usellus, Tulliola, deceduta in Sardegna, da cui forse viene il nome. Ma i documenti pi\u00f9 antichi, che ci rivelano la storia del paese e che si trovano nell'Archivio Vaticano, si riferiscono al periodo medievale.\nLa villa, che aveva allora una notevole importanza per la sua posizione in un territorio fertilissimo, apparteneva al Giudicato di Arborea e dipendeva dalla curatoria di Marmilla, al confine col giudicato di Cagliari. Con la conquista aragonese del giudicato di Cagliari, anche il territorio di Tuili passa sotto il dominio aragonese, e nel 1355 viene dato in feudo dal re d'Aragona Pietro IV \"il Cerimonioso\" a Matteo Doria. Rimase ai Doria fino al 1409, quando il re Martino il Giovane concesse il feudo a Gerardo De Doni. Dai De Doni la villa pass\u00f2 per vie matrimoniali agli Aragall (1450) e successivamente, nel 1481, ai Santa Cruz. Estinto il casato, nel 1659 la signoria venne acquistata dal mercante genovese Ambrogio Martin. Dai Martin pass\u00f2 poi ai Ripoll e poi ai Ripoll-Sanjust, marchesi di Neoneli, baroni di Teulada e conti di Tuili, ai quali la contea venne riscattata nel 1836 con la soppressione del sistema feudale, per cui divenne un comune amministrato da un sindaco e da un consiglio comunale.\nSociet\u00e0.\nLingue e dialetti.\nLa variante del sardo parlata a Tuili \u00e8 il campidanese occidentale."}
{"id": "734490", "revid": "1418004", "url": "https://it.wikipedia.org/wiki?curid=734490", "title": "Prix Montyon", "text": "Il Prix Montyon \u00e8 un premio letterario assegnato dall'Acad\u00e9mie fran\u00e7aise."}
{"id": "734491", "revid": "1318658", "url": "https://it.wikipedia.org/wiki?curid=734491", "title": "Politica del Giappone", "text": "La politica del Giappone si sviluppa in una monarchia costituzionale con un sistema parlamentare di democrazia rappresentativa, in cui il primo ministro \u00e8 capo del governo; il sistema politico \u00e8 di tipo multipartitico. L'imperatore \u00e8 definito il simbolo della nazione e dello stato.\nLa sovranit\u00e0 appartiene ai cittadini giapponesi che eleggono i propri rappresentanti in tutti i poteri. \u00c8 in vigore il suffragio universale e per ragioni storiche, il sistema politico giapponese \u00e8 simile a quello del Regno Unito.\nLo stato giapponese ha origine nel 660 a.C. con l'imperatore Jinmu. La Costituzione Meiji, che istituiva il moderno stato giapponese, fu ratificata nel 1889. Il Giappone venne occupato dagli Alleati dalla fine della seconda guerra mondiale nel 1945 fino al 1952. La sovranit\u00e0, che precedentemente era incarnata dall'imperatore, appartiene ora al popolo. \nNegli ambienti accademici, il Giappone \u00e8 considerato generalmente una monarchia costituzionale, basata largamente sul sistema britannico con forti influenze sul diritto civile di paesi dell'Europa continentale come Germania e Francia. Ad esempio, nel 1896, il governo giapponese introdusse il \"Minpo\", il codice civile, modellato sul codice civile tedesco B\u00fcrgerliches Gesetzbuch. Con le modificazioni del secondo dopoguerra, il codice rimane tuttora in vigore.\nL'imperatore.\nL'imperatore del Giappone \u00e8 a capo della famiglia imperiale del Giappone. La Costituzione definisce l'imperatore il \"simbolo dello stato e dell'unit\u00e0 del suo popolo\". Egli ha principalmente la funzione di svolgere i doveri cerimoniali e non detiene un vero potere politico. Il potere \u00e8 principalmente detenuto dal primo ministro e dagli altri membri eletti nella Dieta. La sovranit\u00e0 \u00e8 detenuta dal popolo giapponese, come stabilito nella costituzione. Bench\u00e9 il suo status ufficiale sia molto dibattuto, nelle occasioni diplomatiche l'imperatore tende a comportarsi (con un largo sostegno da parte della popolazione) come capo di Stato. Ad oggi, il Giappone \u00e8 l'unico paese del mondo con a capo un imperatore.\nPotere esecutivo.\nIl potere esecutivo \u00e8 subordinato alla Dieta. Il capo dell'esecutivo, primo ministro del Giappone, \u00e8 nominato dall'imperatore secondo il volere della Dieta. Deve essere membro di una delle due camere della Dieta e non deve provenire dall'ambiente militare.\nIl Gabinetto \u00e8 composto dal primo ministro, che lo presiede, e dai ministri di stato, ed \u00e8 responsabile di fronte alla Dieta.\nIl primo ministro ha il potere di nominare e dimissionare i ministri. I ministri non devono provenire dall'ambiente militare e devono essere scelti in maggioranza fra i membri della Dieta.\nNegli anni in cui il Partito Liberal Democratico \u00e8 stato al potere, \u00e8 nata la prassi secondo la quale il presidente del partito ricopre la carica di primo ministro.\nIl Partito Liberal Democratico, che rappresenta l'ala conservatrice, \u00e8 stato al potere dal 1955 al 2009, eccetto un breve periodo di governo di coalizione, formato dai partiti oppositori, nel 1993, e poi di nuovo dal 2012.\nPotere legislativo.\nSecondo la Costituzione, la Dieta Nazionale \u00e8 l'organo pi\u00f9 potente dei tre poteri e consiste di due camere, la Camera dei rappresentanti (camera bassa) e la Camera dei consiglieri (camera alta). La Dieta guida l'imperatore nella nomina e nella rimozione degli ufficiali del potere esecutivo e del potere giudiziario.\nPartiti politici ed elezioni.\nCome in molte altre democrazie parlamentari, il Giappone \u00e8 dominato dal multipartitismo. Vi sono per\u00f2 due partiti che raccolgono almeno 2/3 dei voti: il Partito Liberal Democratico, di tendenza conservatrice, e il Partito Democratico, d'ispirazione socialdemocratica e progressista. In particolare i liberaldemocratici hanno governato quasi ininterrottamente il Paese dal 1946; nel 2009 il PD nipponico, nato 11 anni prima da una costola del Partito Liberal Democratico, ha conquistato la guida del Paese, salvo poi perdere le successive elezioni e cedere la maggioranza nuovamente al PLD.\nPotere giudiziario.\nIl potere giudiziario \u00e8 indipendente dagli altri poteri. I giudici sono nominati dall'imperatore secondo le direttive della Dieta.\nIl sistema giudiziario giapponese, un misto di consuetudini locali, diritto civile e Common Law anglo-americana, consiste di diversi livelli di corti, con la Corte Suprema come ultimo grado di giudizio e come organo di controllo della costituzionalit\u00e0 di atti e leggi. La Costituzione contiene una dichiarazione dei diritti simile al \"Bill of Rights\" degli Stati Uniti. I tribunali giapponesi usano il sistema delle giurie solo in casi di crimini particolarmente gravi. Non esistono tribunali amministrativi . A causa delle basi del sistema giudiziario, le decisioni dei tribunali sono prese in accordo con le leggi vigenti. Solo le decisioni della Corte Suprema hanno effetto diretto sulle successive interpretazioni della legge.\nProcesso di formazione delle politiche.\nA dispetto di un sempre crescente e imprevedibile interesse, sia interno che internazionale, il processo di formazione delle politiche si conforma ancora a precisi parametri risalenti al secondo dopoguerra. La stretta collaborazione del partito al governo, la burocrazia di \u00e9lite, e gli importanti gruppi di interesse rendono spesso difficile indicare chi sia effettivamente responsabile di specifiche decisioni politiche. La tendenza a non rivelare informazioni su questo tipo di materie da parte di chi \u00e8 coinvolto nel processo di decisione, rende difficile, soprattutto per gli stranieri, la comprensione di come il processo di formazione delle decisioni possa essere influenzato per ridurre i problemi del commercio.\nIl fattore umano.\nIl pi\u00f9 importante fattore umano nel processo di formazione delle decisioni \u00e8 l'omogeneit\u00e0 delle \u00e9lite politiche ed economiche. Esse tendono a laurearsi in un numero relativamente piccolo di universit\u00e0 di prestigio, come l'Universit\u00e0 di Tokyo e l'Universit\u00e0 Keio. La formazione in ambienti simili incoraggia il loro senso della comunit\u00e0 pi\u00f9 di quanto possano le origini regionali o di classe; ci\u00f2 si riflette nella fitta rete di matrimoni d'alleanza tra burocrati d'\u00e9lite e famiglie dell'alta finanza (\"zaikai\"). L'istituzione della pensione anticipata incoraggia parimenti l'omogeneit\u00e0. Nella pratica del \"amakudari\", o discesa dal cielo, come \u00e8 meglio conosciuta, i burocrati che vanno in pensione a circa cinquant'anni di et\u00e0, assumono spesso posizioni di rilievo nelle imprese pubbliche e private o entrano in politica. Alla fine degli anni ottanta, la maggior parte dei primi ministri avevano avuto un passato nella burocrazia.\nQuesta omogeneit\u00e0 facilita il libero flusso delle idee tra i membri dell'\u00e9lite in incontri informali. I burocrati e gli uomini d'affari di un singolo comparto industriale, ad esempio l'elettronica, tengono spesso dei meeting informali negli hotel e nei ristoranti di Tokyo. Lo scienziato della politica T.J. Pempel ha sottolineato come la concentrazione del potere politico ed economico a Tokyo, in special modo nella piccola zona centrale, rende facile per i leader, che sono quasi tutti originari della capitale, avere ripetuti contatti personali. Un altro fattore rimarcato spesso \u00e8 la tendenza degli uomini dell'\u00e9lite a non avere molta vita familiare. Il lavoro fino a tarda notte e i continui appuntamenti nei vari locali, offrono molte opportunit\u00e0 di discutere di politica e di praticare l\"'haragei\" (ossia, l'arte di discutere secondo difficili formalit\u00e0 rituali e facendo ricorso all'esperienza personale), o di una comunicazione pi\u00f9 intima, spesso nemmeno verbale. Paragonandole ai guerrieri dell'antica Sparta, che vivevano nelle caserme separati dalle loro famiglie per gran parte della loro vita, le \u00e9lite burocratiche e economico-finanziarie sacrificano le loro vite private per il bene della nazione (e per il potere personale).\nLo sviluppo politico formale.\nDopo un processo largamente informale all'interno dei circoli delle \u00e9lite in cui le idee sono discusse e sviluppate, possono essere compiuti alcuni passi verso uno sviluppo delle politiche pi\u00f9 formale. Questo processo avveniva spesso attraverso i consigli di deliberazione, detti \"shingikai\". Esistevano circa 200 \"shingikai\", ognuno legato a un ministro; i loro membri erano sia politici che importanti individualit\u00e0 del mondo degli affari, dell'educazione o di altri campi. Lo \"shingikai\" giocava un grande ruolo nel facilitare la comunicazione tra chi di norma non aveva molti contatti. Data la tendenza delle vere negoziazioni ad essere condotte privatamente (attraverso il \"nemawashi\", processo di costruzione del consenso), lo \"shingikai\" rappresentava spesso un livello pi\u00f9 avanzato nella formazione delle politiche in cui potevano sorgere delle differenze di vedute relativamente minori e in cui le decisioni prese potevano essere comunicate in un linguaggio pi\u00f9 comprensibile per tutti. La costituzione di questi consigli era legale, ma il governo non era assolutamente obbligato ad adottare le loro raccomandazioni.\nIl pi\u00f9 importante consiglio di deliberazione durante gli anni ottanta fu la Commissione Provvisoria per le Riforme Amministrative, costituitasi nel marzo 1981 dal primo ministro Zenk\u014d Suzuki. La commissione era composta da nove membri, assistiti nelle loro deliberazioni da sei consiglieri, 21 \"membri esperti\", e circa cinquanta \"consiglieri\" rappresentanti di una vasta gamma di gruppi sociali. Il capo della commissione, (Keidanren) il presidente Doko Toshio, insistette perch\u00e9 il governo prendesse le sue raccomandazioni sul serio e si impegnasse nella riforma dell'amministrazione e del sistema fiscale. Nel 1982 la commissione formul\u00f2 diverse raccomandazioni e pareri che vennero poi attuati entro la fine del decennio. Queste realizzazioni includevano:\nNell'aprile 1990, un altro consiglio di deliberazione, il Consiglio di Ricerca sul Sistema Elettorale, elabor\u00f2 alcune proposte che includevano l'introduzione dei collegi uninominali al posto dei plurinominali.\nUn'altra significativa istituzione dedicata alla formazione delle politiche dei primi anni novanta fu il Consiglio di Ricerca Politica del Partito Liberal Democratico. Esso era strutturato in un certo numero di commissioni, composte dai parlamentari del PLD, corrispondenti alle varie agenzie esecutive. I membri delle commissioni lavoravano a fianco delle loro controparti ufficiali, avanzando le richieste da loro elaborate, in uno dei mezzi pi\u00f9 efficaci attraverso cui i gruppi di interesse potevano far presenti le loro istanze davanti alla burocrazia attraverso il canale del partito di governo.\nSviluppo politico nel dopoguerra.\nI partiti politici si sono ricostituiti immediatamente dopo l'inizio dell'occupazione americana del Giappone. I partiti di sinistra (politica), come il Partito Socialista (\"Nihon Shakait\u014d\") e il Partito Comunista (\"Nihon Ky\u014dsant\u014d\"), si ristabilirono velocemente, cos\u00ec come altri partiti conservatori. I vecchi \"Seiyokai\" e \"Rikken Manseito\" divennero, rispettivamente, il Partito Liberale (\"Nihon Jiyuto\") e il Partito Progressista (\"Nihon Shimpoto\").\nLe prime elezioni del dopoguerra si tennero nel 1948 (le donne ottennero il diritto di voto per la prima volta nel 1947), e il vicepresidente del Partito Liberale, Shigeru Yoshida (1878-1967), divenne primo ministro. Per le elezioni del 1947, le forze anti-Yoshida lasciarono il Partito Liberale e si unirono al Partito Progressista per fondare il nuovo Partito Democratico (\"Minshuto\"). Questa divisione delle forze conservatrici dette la maggioranza al Partito Socialista giapponese, che riusc\u00ec a formare un governo che dur\u00f2 meno di un anno. Da allora, il Partito Socialista inizi\u00f2 a declinare sempre pi\u00f9 ad ogni tornata elettorale. Dopo un breve periodo di amministrazione del Partito Democratico, Yoshida torn\u00f2 al governo nel 1948 e rimase primo ministro fino al 1954.\nAncora prima che il Giappone riottenesse la piena sovranit\u00e0, il governo aveva riabilitato circa 80.000 persone precedentemente epurate, molte delle quali ritornarono alle loro vecchie posizioni politiche e di governo. Successivamente si accese il dibattito sulle limitazioni della spesa militare e sul ruolo dell'imperatore; ci\u00f2 contribu\u00ec alla grande diminuzione della maggioranza su cui poteva contare il Partito Liberale dopo le prime elezioni dopo la fine dell'occupazione (ottobre 1952). Dopo alcune riorganizzazioni delle forze armate, nel 1954 fu istituita la Forza di Autodifesa sotto il comando civile. Gli eventi della guerra fredda e la guerra di Corea contribuirono significativamente al nuovo sviluppo economico influenzato dagli Stati Uniti, al contenimento del comunismo, e alla mancata sindacalizzazione dei lavoratori giapponesi durante questo periodo.\nLa frammentazione dei partiti e il succedersi di governi di minoranza condussero i conservatori a fondere il Partito Liberale (\"Jiyuto\") con il Partito Democratico del Giappone (\"Nihon Minshuto\"), erede del precedente Partito Democratico, per costituire il Partito Liberal Democratico (\"Jiyu-Minshuto\"; LDP) nel novembre 1955. Questo nuovo soggetto politico detenne il potere politico ininterrottamente dal 1955 al 1993, quando fu sostituito da un nuovo governo di minoranza. La leadership dell'LDP era detenuta dalle \u00e9lite che avevano vissuto la sconfitta e l'occupazione militare; il partito attrasse burocrati, politici locali, uomini d'affari, giornalisti, professionisti, imprenditori agricoli e laureati delle universit\u00e0. Tradizionalmente la lotta fra le correnti ha fatto s\u00ec che i governi fossero di breve durata, soprattutto dopo gli anni 60; i primi ministri pi\u00f9 duraturi sono stati Hayato Ikeda (luglio 1960 - dicembre 1964), Eisaku Sat\u014d (dicembre 1964 - luglio 1972), Yasuhiro Nakasone (novembre 1982 - ottobre 1987) e Junichiro Koizumi (aprile 2001 - settembre 2005).\nNell'ottobre 1955, i gruppi socialisti si riunirono sotto il Partito Socialista che emerse come seconda forza politica del paese. Era seguito per popolarit\u00e0 dal \"K\u014dmeit\u014d\" (Partito del Governo Pulito), fondato nel 1964 come braccio politico del \"Soka Gakkai\" (societ\u00e0 creatrice di valore), un'organizzazione laica legata fino al 1991 alla setta buddhista \"Nichiren Sh\u014dsh\u016b\". Il Komeito enfatizzava i valori tradizionali giapponesi e godeva del consenso dei lavoratori urbani, dei vecchi residenti delle campagne, e della maggioranza delle donne. Esso favoriva, insieme al Partito Socialista, la graduale modificazione e dissoluzione del Trattato di Mutua Cooperazione e Sicurezza tra gli Stati Uniti e il Giappone.\nSviluppi politici recenti.\nIl dominio dell'LDP \u00e8 durato fino alle elezioni del 1993, in cui non riusc\u00ec ad ottenere la maggioranza dei voti, a causa delle scissioni da parte del Partito del Rinnovamento (\"Shinseit\u014d\" o JRP), del Nuovo Partito del Giappone (\"Nihon Shint\u014d\" o JNP) e del Nuovo Partito Pioniere (\"Shint\u014d Sakigake\" o NPS).\nIl crollo del socialismo reale spinse negli anni 90 il Partito Socialista (JSP) a riprendere il nome di Partito Social-Democratico (\"Shakai Minshut\u014d\", abbreviato \"Shamint\u014d\", o SDPJ). Il partito fu per\u00f2 coinvolto nella corruzione del LDP e venne punito anch'esso alle elezioni del 1993, senza che i suoi voti andassero alle formazioni socialdemocratiche minori.\nUna coalizione delle vecchie forze di opposizione socialiste (JSP, DSP, USDP) e non (Komeito) e dei nuovi partiti ex-liberaldemocratici (JRP, JNP, NPS) riusc\u00ec a formare una maggioranza di governo e ad eleggere un nuovo primo ministro, Morihiro Hosokawa (JNP), nell'agosto del 1993, lasciando all'opposizione, oltre al LDP, solo i comunisti. L'obiettivo principale per la legislatura del suo governo era la riforma politica consistente in un pacchetto di restrizioni al finanziamento dei partiti politici e di grandi cambiamenti nel sistema elettorale. La coalizione riusc\u00ec nell'obiettivo della riforma politica nel 1994.\nNell'aprile 1994, il primo ministro Hosokawa rassegn\u00f2 le dimissioni. Il primo ministro Tsutomu Hata (JRP) form\u00f2 il successivo governo di coalizione, il primo governo di minoranza in quasi 40 anni. Hata si dimise due mesi pi\u00f9 tardi.\nIl primo ministro Tomiichi Murayama form\u00f2, nel giugno 1994, un governo di coalizione composto dal suo Partito Socialista (JSP), dall'LDP e dal Nuovo Partito Sakigake (NPS). L'avvento di una coalizione comprendente sia il JSP che l'LDP sorprese molti osservatori a causa della loro grande rivalit\u00e0 precedente. Il primo ministro Murayama fu in carica dal giugno 1994 al gennaio 1996.\nGli successe il primo ministro Ry\u016btar\u014d Hashimoto (LDP), in carica dal gennaio 1996 al luglio 1998. Hashimoto guid\u00f2 la coalizione dei tre partiti fino alle elezioni per la camera bassa del 20 ottobre 1996 (vittoriose per LDP a scapito degli alleati, mentre il JRP si confermava primo partito dell'opposizione) e alle elezioni per la camera alta del luglio 1998, quando i due partiti minori tagliarono i loro legami con l'LDP.\nIl 1998 \u00e8 l'anno della nascita (per fusione) di due nuove formazioni politiche: il Nuovo Komeito (\"Shin K\u014dmeit\u014d\" o NKP) e il Partito Democratico (\"Minshut\u014d\" o DPJ).\nHashimoto si dimise per il deludente risultato elettorale dell'LDP. Gli successe come presidente del partito e come primo ministro Keiz\u014d Obuchi, in carica dal 30 luglio 1998.\nL'LDP form\u00f2 un governo di coalizione con il Partito Liberale nel gennaio 1999, e Keiz\u014d Obuchi rimase primo ministro. La coalizione si espanse per includere il Nuovo Partito Komeito nell'ottobre 1999.\nObuchi fu vittima di un ictus nell'aprile 2000 e fu sostituito da Yoshir\u014d Mori. Dopo che il Partito Liberale ebbe lasciato la coalizione nell'aprile 2000, Mori accolse il Nuovo Partito Conservatore nella coalizione di governo. Essa mantenne la maggioranza nella Dieta anche dopo le elezioni per la camera bassa del 25 giugno 2000, in cui il DPJ divenne la prima forza di opposizione.\nDopo un turbolento anno di carica in cui vide il suo indice di approvazione precipitare sotto il 10%, Mori indisse elezioni anticipate per la presidenza dell'LDP per aumentare le possibilit\u00e0 del suo partito in vista delle cruciali elezioni per la camera alta del luglio 2001. Il 24 aprile 2001, cavalcando un'onda di rinnovamento proveniente dalla base del partito, l'indipendente Junichiro Koizumi sconfisse il primo ministro Hashimoto e altri esponenti di spicco del partito sulla base di riforme politiche ed economiche. Koizumi fu eletto come 87\u00ba primo ministro del Giappone il 26 aprile 2001.\nL'11 ottobre 2003, Koizumi sciolse la Camera dei rappresentanti dopo che fu rieletto presidente dell'LDP. In tal modo, quell'anno, l'LDP vinse le elezioni, anche se dovette soffrire contro il nuovo partito d'opposizione, il social-liberale Partito Democratico; lo stesso accadde per le elezioni della camera alta del 2004.\nL'8 agosto 2005, Junichiro Koizumi indisse le elezioni anticipate per la camera bassa come aveva precedentemente minacciato dopo che esponenti di spicco dell'LDP e i membri del DPJ rifiutarono la sua proposta di una riforma su larga scala e di privatizzazione delle poste giapponesi, che oltre a essere l'impresa pubblica che detiene il monopolio postale in Giappone \u00e8 anche tra le pi\u00f9 grandi istituzioni finanziarie del mondo, con un patrimonio di circa 331\u00a0000 miliardi di yen. Le elezioni furono fissate per l'11 settembre 2005, e furono vinte dall'LDP con la pi\u00f9 ampia maggioranza del dopoguerra (296 seggi su 480) a scapito del DPJ.\nIl 6 febbraio 2006, il membro del DPJ Hisayasu Nagata accus\u00f2 il figlio del segretario generale dell'LDP Tsutomu Takebe di aver ricevuto denaro illegalmente dall'ex presidente della Livedoor, Takafumi Horie. L'unica prova di queste accuse era un'e-mail inviata da Takafumi Horie a Tsutomu Takebe. Le accuse furono immediatamente contestate e, il 2 marzo 2006, Nagata ammise che l'e-mail era falsa, ma afferm\u00f2 che lui credeva veramente che al momento dell'accusa l'e-mail fosse vera. Questo port\u00f2 naturalmente in disgrazia il DPJ, e molti membri abbandonarono il partito, inclusi Nagata e il presidente Seiji Maehira.\nNell'estate Koizumi annunci\u00f2 a sorpresa il suo ritiro e rinunci\u00f2 a designare il successore. Il 26 settembre 2006 il nuovo presidente dell'LDP Shinz\u014d Abe venne eletto in una sessione speciale della Dieta come successore di Junichiro Koizumi nel ruolo di primo ministro. \u00c8 il pi\u00f9 giovane primo ministro del Giappone del dopoguerra ed \u00e8 il primo a essere nato dopo la fine della guerra. Fa parte della corrente pi\u00f9 conservatrice e nazionalista dell'LDP. In 5 anni poi subentreranno altri cinque premier: dell'LDP il moderato Yasuo Fukuda e l'ultraconservatore Tar\u014d As\u014d, del DPJ Yukio Hatoyama, Naoto Kan e Yoshihiko Noda. Dal 26 dicembre 2012 torna in carica Shinz\u014d Abe, che diventa dunque il capo del pi\u00f9 lungo esecutivo mai insediatosi a Tokyo.\nCensimento.\nIl governo del Giappone raccoglie informazioni statistiche sulla popolazione. Il censimento del 2005 raccoglie informazione su et\u00e0, sesso, composizione delle famiglie, lavoro e reddito.\nPolitica estera.\nIl Giappone \u00e8 uno stato membro delle Nazioni Unite e un membro non permanente del Consiglio di sicurezza delle Nazioni Unite; era al 2014, uno dei membri del G4 in cerca di un posto permanente nel Consiglio di Sicurezza.\nLa Costituzione del Giappone proibisce l'uso della forza militare per muovere guerra contro altri paesi. In ogni modo, il governo mantiene una \"Forza di Autodifesa\" che comprende K\u014dk\u016b Jieitai (aeronautica militare), Kaij\u014d Jieitai (marina militare) e Rikuj\u014d Jieitai (esercito). L'invio di truppe di supporto non militare in Iraq \u00e8 stato il primo spiegamento di forze oltre oceano dalla Seconda Guerra Mondiale.\nCome potenza economica, il Giappone \u00e8 membro del G8 e dell'APEC e ha relazioni sviluppate con l'ASEAN come membro dell'\"ASEAN pi\u00f9 tre\" dell'East Asia Summit. \u00c8 un grande donatore nell'aiuto internazionale e nella cooperazione allo sviluppo: ha donato lo 0,19% del PIL nel 2004.\nRimangono ancora aperte le dispute territoriali con la Russia sulle Isole Kurili, con la Corea del Sud su Takeshima, con Cina e Taiwan sulle Pinnacle Islands e con la Cina per l'isola di Okinotorishima. Queste dispute sono in parte per il controllo delle risorse marine e naturali, come possibili riserve di petrolio e gas naturale.\nIn anni recenti, il Giappone ha una disputa con la Corea del Nord per il rapimento di alcuni cittadini giapponesi e per il suo programma di costruzione di armi nucleari."}
{"id": "734505", "revid": "125720690", "url": "https://it.wikipedia.org/wiki?curid=734505", "title": "Burnout (automobilismo)", "text": "Un burnout si verifica quando il pilota di un automobile o di una motocicletta permette alle ruote, che danno trazione posteriore, di scivolare fino a formare fumo bianco; questa tecnica si differenzia dalla derapata per il fatto che viene effettuata con il veicolo fermo.\nStoria.\n\u00c8 una manovra che deriva dal mondo delle corse, le cosiddette drag racing o corse di drag, dove questo sistema permette alle gomme di giungere velocemente alle alte temperature richieste per avere il maggior potere di aderenza possibile e permettere una migliore partenza subito dopo.\n\u00c8 possibile trovare, nelle piste per le gare di drag, uno spazio riservato con asfalto liscio ed asciutto, il 'burnout box', dove effettuare i burnouts prima della gara.\nTecnica.\nEseguire un burnout \u00e8 molto facile con un'auto a trazione anteriore, dove il freno di stazionamento viene usato per bloccare le ruote posteriori ed impedire che l'auto balzi in avanti durante la manovra.\nBasta dosare molto bene l'acceleratore per evitare di prendere subito aderenza e partire trascinando le ruote posteriori dopo di che rilasciando la frizione l'auto, che ha il freno di stazionamento (o freno a mano) inserito, cercher\u00e0 di scaricare la potenza del motore con le ruote anteriori, che slitteranno sul terreno a causa del freno sulle posteriori, creando il fumo.\nIl burnout con un'auto a trazione posteriore richiede generalmente l'uso del freno assieme all'uso dell'acceleratore, poich\u00e9 il freno alle ruote anteriori impedisce di muovere l'auto, mentre il freno alle ruote posteriori non ha sufficiente forza per fermare le ruote mosse dal motore. Tuttavia, auto che sono preparate e create apposta per questo tipo di uso, hanno freni speciali sulle ruote anteriori, che permettono di non bloccare anche le ruote posteriori, cos\u00ec da eliminare il rallentamento dovuto all'uso del freno sulle ruote di trazione.\nIl burnout con un'auto a trazione integrale \u00e8 il pi\u00f9 complicato, poich\u00e9 in questo tipo di auto tutte le ruote forniscono trazione alla macchina.\nPerci\u00f2, esso \u00e8 possibile solo con vetture che hanno motori molto potenti, che permettano all'auto di perdere aderenza su tutte e quattro le ruote.\nMa proprio per la sua conformazione, il burnout con una trazione integrale \u00e8 minimo e si ottiene una veloce partenza al posto della classica nuvola di fumo.\nNel mondo.\nIn seguito il burnout si \u00e8 evoluto come forma di competizione sportiva a s\u00e9 stante e come forma di intrattenimento, molto popolare in Australia e Nord America. Il costo degli pneumatici e dei mezzi necessari ha visto crescere la domanda di sponsor e la creazione di auto adatte unicamente a questo scopo, con regole per lo stile ed il metodo con il quale i piloti effettuano le gare e giudici che ne controllano il regolare svolgimento."}
{"id": "734507", "revid": "115449", "url": "https://it.wikipedia.org/wiki?curid=734507", "title": "Gilberto di Ch\u00e2lon", "text": ""}
{"id": "734515", "revid": "965248", "url": "https://it.wikipedia.org/wiki?curid=734515", "title": "Sistema mondiale di soccorso e sicurezza in mare", "text": "Il sistema mondiale di soccorso e sicurezza in mare (SMSSM), noto anche internazionalmente con la sigla GMDSS (dall'inglese Global Maritime Distress Safety System), \u00e8 un sistema di comunicazioni radio a copertura globale concepito per la sicurezza marittima, ma che integra anche funzioni di telecomunicazione, e permette di inviare e ricevere messaggi in tempo reale.\nStoria.\nIl sistema fu concepito nel 1992 e fu reso obbligatorio dalla data del 1\u00ba febbraio 1995 per le navi di nuova costruzione e dal 1\u00ba febbraio 1999 per quelle esistenti. A partire da tale periodo tutte le navi passeggeri e le sole navi da carico aventi GT superiore o uguale a 300 entrambe che effettuano navigazione internazionale, e comunque appartenenti ad un paese firmatario della convenzione internazionale \"SOLAS 74\", dovevano equipaggiarsi di apparecchiature di questo sistema. Successivamente l'obbligo \u00e8 stato esteso a tutte le navi passeggeri che effettuano navigazione nazionale, a tutti i pescherecci aventi una lunghezza uguale o superiore ai 24 metri, a tutte le navi veloci (HSC) nonch\u00e9 agli yacht iscritti nei registri internazionali, tutte appartenenti a paesi della comunit\u00e0 europea.\nQuesto sistema doveva essere adottato e gemellato agli Ufficiali Radiotelegrafisti aggiornati al nuovo sistema ma poi fu introdotto nelle mansioni degli Ufficiali di Coperta.\nOggi questo sistema \u00e8 completo in tutto il mondo, tranne qualche Paese se trasmette ancora in codice Morse, in quanto ogni Nazione pu\u00f2 decidere liberamente il da farsi per le proprie tecnologie di radiocomunicazioni.\nZone.\nTutti i mari e gli oceani del mondo sono stati suddivisi in 4 zone, chiamate \"Aree Marittime\":\nAbilitazione.\nL'abilitazione all'utilizzo di apparecchiature digitali selettive prevede un'adeguata certificazione di un Ministero con specifiche deleghe. In Italia il ministero competente \u00e8 il Ministero dello sviluppo economico; tuttavia, in virt\u00f9 di esami di competenza presso la sede ministeriale di Roma, grazie a convenzioni internazionali \u00e8 possibile anche convertire tramite \"convalida\" (detta \"endorsement\" in inglese) i certificati emessi da altri Stati europei secondo lo standard CEPT.\nIl certificato pi\u00f9 importante per il personale marittimo \u00e8 il certificato generale di operatore delle radiocomunicazioni del servizio mobile marittimo (G.O.C. ovvero \"\u00abglobal operator certificate\u00bb\") per usi commerciali e lavorativi su navi da carico o passeggeri o altro.\nPer il Diporto vi sono due tipi di certificati:\nLo Short Range Certificate SRC (limitato all'utilizzo di VHF DSC, AIS, EPIRB, SART);\nIl Long Range Certificate LRC che consente l'utilizzo di apparati VHF DSC, AIS, EPIRB, SART, INMARSAT, NAVTEX, MF/HF in qualsiasi area di navigazione nel mondo.\nIn Italia questi certificati vengono conseguiti presso il Ministero dello sviluppo economico - Dipartimento delle comunicazioni in Roma, eccetto quello per uso dei pescherecci che viene conseguito presso gli Ispettorati territoriali del Dipartimento per le comunicazioni delle singole regioni italiane. \nAll'infuori di questi certificati vengono usati in casi particolari i certificati limitati RTF per telefonista di bordo per navi fino a 150 tonnellate di stazza con potenza delle apparecchiature radio fino a 60 Watt.\nQuesto certificato viene usato su imbarcazioni dove vi \u00e8 soltanto l'apparecchiatura radio-ricetrasmittente semplice e cio\u00e8 senza il dispositivo DSC e quindi il VHF semplice, mentre per il VHF/DSC bisogna avere uno dei certificati di cui sopra.\nPer sostenere gli esami per i conseguimenti di questi Certificati \u00e8 necessaria una buona preparazione e un'ottima conoscenza delle procedure e tecniche del sistema GMDSS. \nIl candidato pu\u00f2 presentarsi all'esame preparandosi privatamente oppure seguendo appositi corsi di preparazione.\nEsistono attualmente centri specializzati e riconosciuti dal Dipartimento delle comunicazioni.\nSi effettuano frequenti campagne ispettive PSC per verificare la capacit\u00e0 degli operatori ad utilizzare con competenza tali apparecchiature, il cui uso inappropriato causa numerosi falsi allarmi sul sistema satellitare, con conseguenti ripercussioni sulle procedure SAR (Ricerca e Soccorso)."}
{"id": "734523", "revid": "287204", "url": "https://it.wikipedia.org/wiki?curid=734523", "title": "Tour de France 1921", "text": "Il Tour de France 1921, quindicesima edizione della Grande Boucle, si svolse in quindici tappe tra il 26 giugno e il 24 luglio 1921, per un percorso totale di 5 484\u00a0km. Fu vinto per la prima e unica volta dal belga L\u00e9on Scieur (per lui si tratter\u00e0 anche dell'unica volta sul podio parigino). Si tratt\u00f2 della sesta edizione (peraltro consecutiva) vinta da un corridore del Belgio.\nScieur, quarto corridore belga capace di imporsi nella Grande Boucle, termin\u00f2 in 221h50'26\" davanti al connazionale Hector Heusghem (al secondo e ultimo podio al Tour in qualit\u00e0 di secondo classificato per il secondo anno consecutivo) e al francese Honor\u00e9 Barth\u00e9l\u00e9my (al primo e unico podio della carriera nel Tour come terzo classificato).\nResoconto degli eventi.\nL\u00e9on Scieur domin\u00f2 questa edizione della corsa a tappe francese, conquistando la maglia gialla nella seconda tappa e mantenendo poi il simbolo del primato fino all'arrivo di Parigi.\nAlla quarta partecipazione alla Grande Boucle, Scieur riusc\u00ec a salire soltanto questa volta, come vincitore, sul podio di Parigi, dopo averlo sfiorato nelle due edizioni precedenti (1919 e 1920), quando aveva concluso sempre al quarto posto. Avr\u00e0 modo di partecipare anche alle seguenti tre edizioni della corsa a tappe francese, ma si ritirer\u00e0 sempre prima dell'arrivo nella Capitale transalpina.\nAl Tour 1921 parteciparono 123 corridori divisi in due classi, la prima classe di 23 corridori e la seconda di 99, dei quali 38 giunsero a Parigi. Il belga Louis Mottiat fu il corridore che vinse il maggior numero di tappe: quattro su un totale di quindici."}
{"id": "734530", "revid": "92723", "url": "https://it.wikipedia.org/wiki?curid=734530", "title": "Acacio (patriarca di Costantinopoli)", "text": "Patriarca di Costantinopoli dal 471 alla sua morte, fu il promotore del cosiddetto \u00abscisma acaciano\u00bb. Non \u00e8 da confondere con l'anziano Acacio di Beroea (vescovo morto nel 432).\nBiografia.\nIl primo riferimento storico di Acacio lo indica come \"orphanotropos\", il dignitario incaricato della cura degli orfani nella Chiesa di Costantinopoli. Questo incarico ecclesiastico gli confer\u00ec un alto grado ed una certa influenza sulla curia; inoltre, se si presta fede agli scritti in cui Suida cerc\u00f2 di descrivere il suo carattere e la sua personalit\u00e0, sembra che fosse di modi eleganti e nobili, generoso e soave, di facile eloquio e di vasta conoscenza teologica. Alla morte del patriarca Gennadio, nel 471, fu scelto come suo successore. Durante i primi cinque o sei anni del suo episcopato non avvenne nulla di particolare.\nLe cose cambiarono quando, intorno al 476, l'imperatore Basilisco fu convinto della bont\u00e0 degli insegnamenti di Eutiche da Timoteo Eluro, il patriarca monofisita di Alessandria, che in quel periodo era ospite nella capitale imperiale. Timoteo, che era stato richiamato dall'esilio solo poco tempo prima, era impegnato nella creazione di un'efficace opposizione ai decreti di Calcedonia. Questa operazione gli riusc\u00ec cos\u00ec bene che Basilisco fu indotto a pubblicare un'enciclica imperiale (\"egkyklios\") nella quale venivano rifiutati i dogmi del concilio. Acacio, almeno inizialmente, accolse con favore l'enciclica; ma, messo in guardia da una lettera di Papa Simplicio, che era venuto a conoscenza del suo atteggiamento dal sempre vigile partito monastico, riconsider\u00f2 la sua posizione e si gett\u00f2 violentemente nella disputa. Questo repentino cambiamento di fronte lo riabilit\u00f2 agli occhi del popolo e delle varie comunit\u00e0 monastiche orientali. La fama del suo zelo giunse persino alle orecchie di papa Simplicio, che gli scrisse una lettera di apprezzamento. La circostanza principale a cui dovette questa improvvisa popolarit\u00e0 fu l'abilit\u00e0 con la quale riusc\u00ec a mettersi a capo del movimento di cui lo stilita Daniele era l'ispiratore. Naturalmente, il movimento era spontaneo e nasceva dalla repulsione verso le teorie eutichiane sull'incarnazione da parte del popolo e delle comunit\u00e0 monastiche.\nBasilisco era stato battuto; ritir\u00f2 l'enciclica, ma la sua resa non lo salv\u00f2. Il suo rivale Zenone, che era scappato nel 475, mise sotto assedio la capitale. Basilisco, abbandonato da tutti, cerc\u00f2 rifugio nella cattedrale. Qui, tradito da Acacio, si arrese e si consegn\u00f2 ai nemici. In seguito, per un breve periodo, ci fu accordo completo fra Acacio, il Pontefice romano e Zenone sulla necessit\u00e0 di adottare metodi rigorosi per far rispettare l'autorit\u00e0 dei Padri Conciliari di Calcedonia.\nPer\u00f2, quando nel 482 la fazione monofisita di Alessandria cerc\u00f2 di insediare Pietro Mongo al posto di Giovanni Talaia, si cre\u00f2 una nuova spaccatura. Questa volta, gli eventi portarono ad una svolta pi\u00f9 critica: Acacio, approfittando della disputa alessandrina, cerc\u00f2 di proclamare il primato della sede di Costantinopoli su tutte le chiese orientali, tentando, cos\u00ec, di emanciparsi dal controllo della Chiesa di Roma. Acacio, che ormai era entrato nelle grazie di Zenone, lo convinse ad appoggiare la fazione di Pietro Mongo. Papa Simplicio invi\u00f2 una protesta tanto veemente quanto inefficace alla quale Acacio rispose ponendosi quale paladino dell'unione delle chiese orientali.\nLa prima misura che Acacio adott\u00f2 in questo suo nuovo ruolo fu quella di stilare un documento, composto da una serie di articoli, che si prefigurava sia come credo che come strumento di unificazione. Tale documento, noto con il nome di \"Henotikon\", era diretto alla riconciliazione delle fazioni egiziane. L'Enotico affermava che il Simbolo niceno-costantinopolitano era una comune espressione di fede nella quale si potevano riconoscere tutte le fazioni. Tutti gli altri \"symbula\" o \"mathemata\" erano esclusi; Eutiche e Nestorio venivano condannati senza appello e venivano accettati gli anatemi di Cirillo. Gli insegnamenti di Calcedonia vennero passati sotto silenzio; Ges\u00f9 Cristo era descritto come l'\"unigenito Figlio di Dio... uno e non due\" (\"homologoumen ton monogene tou theou ena tygchanein kai ou duo... k.t.l.\") e non c'erano riferimenti alle due Nature. Pietro Mongo, naturalmente, accett\u00f2 questa dottrina vaga ed accomodante. Giovanni Talaia, invece, rifiut\u00f2 di sottoscrivere il documento e prese la via di Roma, dove la sua causa fu presa a cuore da Papa Simplicio.\nLa controversia si protrasse anche sotto Papa Felice III, che nel 483 invi\u00f2 a Costantinopoli, in qualit\u00e0 di legati, i vescovi Vitale e Miseno. Il loro compito era quello di portare Acacio di fronte all'autorit\u00e0 papale per affrontare un processo. Acacio, tuttavia, riusc\u00ec ad ingannarli e, affrontandoli in pubblico, li scredit\u00f2. Al loro ritorno a Roma la loro condotta fu duramente condannata da un sinodo. Il papa, allora, accus\u00f2 Acacio di aver peccato contro lo Spirito Santo e l'autorit\u00e0 papale (\"Habe ergo cum his... portionem S. Spiritus judicio et apostolica auctoritate damnatus\"), pertanto lo scomunic\u00f2 (\"nunquamque anathematis vinculis exuendus\"). Il decreto di scomunica fu consegnato ad un certo Tuto affinch\u00e9 lo consegnasse di persona ad Acacio. Il patriarca rifiut\u00f2 di accettare il documento e diede vita ad uno scisma (lo scisma acaciano, 484). In segno di sfida cancell\u00f2 il nome di Papa Felice dai Sacri Dittici. Anche Giovanni Talaia si ritir\u00f2 dalla lotta accettando di diventare vescovo di Nola. A questo punto, Acacio, in collaborazione con Zenone, inizi\u00f2 a perseguitare i monaci in modo da far accettare l'Enotico in tutto l'oriente.\nIn questo modo divenne, praticamente, il primate della cristianit\u00e0 orientale fino alla sua morte, avvenuta nel 489. Il suo scisma gli sopravvisse per 30 anni e fu sanato solo dall'opera dell'imperatore Giustino e di Papa Ormisda nel 519."}
{"id": "734533", "revid": "125968243", "url": "https://it.wikipedia.org/wiki?curid=734533", "title": "American Idol", "text": "American Idol: The Search for a Superstar, noto universalmente come American Idol e negli States solo come \"Idol\", \u00e8 un talent show statunitense in onda dal 2002, che consiste in una competizione canora fra concorrenti scelti per mezzo di audizioni e selezioni effettuate da tre giudici e, solamente nelle fasi finali, dal pubblico tramite televoto.\nTrasmesso da Fox, fino alla quindicesima stagione, lo spettacolo \u00e8 stato creato da Simon Fuller (manager delle Spice Girls e S Club 7), \u00e8 prodotto da Bruce Gowers, Nigel Lythgoe (ideatore e giurato di \"So you Think you Can Dance\") e Ken Warwick ed \u00e8 diretto dallo stesso Gowers. Il 9 maggio 2017, durante il programma Good Morning America, \u00e8 stato annunciato che la sedicesima stagione sarebbe andata in onda nel 2018 sulla ABC.\n\u00c8 uno dei programmi pi\u00f9 seguiti negli Stati Uniti in assoluto: nella finale di stagione del 2008 i voti arrivati ai due finalisti sono stati circa 97 milioni, mentre nella finale della stagione 2009 i voti registrati sono stati circa 100 milioni.\nGiudici e presentatori.\nIl presentatore ufficiale \u00e8 Ryan Seacrest, anche se nella prima stagione quest'ultimo era affiancato da Brian Dunkleman.\nFasi del programma.\n\"American Idol\" \u00e8 articolato in quattro fasi ben distinte:\nAudizioni.\nDurante questa fase, i giudici fanno tappa in diverse citt\u00e0 americanepassando in rassegna migliaia di aspiranti cantanti, di et\u00e0 compresa fra i 19 e i 28 anni (anche se nelle prime edizioni il limite era 24, poi aumentato per offrire una gamma pi\u00f9 ampia di contendenti). I candidati scelti passeranno alla fase successiva.\nSettimana Hollywood.\nLa settimana \"Hollywood\" consiste in un'ulteriore selezione dei candidati da parte dei giudici, sino a ridurli al numero di 24 (Top 24).\nSemifinali.\nDurante le semifinali, i ventiquattro contendenti si esibiscono durante uno \"show\" serale, separati: dalla quarta stagione in poi, in due gruppi, maschi e femmine, i quali si esibiranno in serate separate. Sebbene al termine di ogni esibizione i giudici siano chiamati a esprimere un giudizio sul livello della \"performance\", sta ai telespettatori decidere chi dovr\u00e0 abbandonare il programma, tramite il televoto (effettuabile sia tramite telefono fisso che sms), aperto solamente nelle prime due ore successive alla fine di ogni serata. I concorrenti sapranno se dovranno lasciare la trasmissione in una terza serata. Alla fine di questa fase i concorrenti sono ridotti al numero di dodici (Top 12).\nFinali.\nNella fase finale del programma, i concorrenti rimasti sono chiamati ad esibirsi in serate \"a tema\", nelle quali devono scegliere canzoni inerenti al tema della settimana (un genere musicale, un periodo di storia della musica moderna ma anche un singolo cantante o gruppo). Ad assisterli nelle prove vengono chiamati artisti legati al tema della serata, che si esibiranno poi nella serata di eliminazione. In tale veste, hanno collaborato con \"Idol\" artisti del calibro dei Bee Gees, Gloria Estefan, Elton John, Stevie Wonder, Bon Jovi, Jennifer Lopez.\nFinalissima.\nGiungono alla \"finalissima\" del programma gli ultimi due concorrenti rimasti (Top 2). La \"finalissima\" si articola in due serate, (entrambe in scena al Kodak Theatre, il teatro dove avviene l'assegnazione degli Oscar): una prima durante la quale i due si esibiscono competitivamente, con il consueto giudizio dei giudici; una seconda nella quale si esibiscono artisti noti e, al termine della serata, viene svelato il nome del vincitore del programma: il nuovo \"American Idol\".\nVincitori di American Idol.\nI vincitori delle stagioni 1, 2, 3, 4, 5, 7 e 8 sono tutti del sud degli Stati Uniti. Jordin Sparks \u00e8 invece del \"Southwest.\"\nIl ventinovenne Taylor Hicks \u00e8 il pi\u00f9 vecchio fra gli \"Idol,\" mentre Jordin Sparks, di soli 17 anni, \u00e8 la pi\u00f9 giovane.\nIntercultura.\nLe audizioni di American Idol appaiono nel film Alvin Superstar - Nessuno ci pu\u00f2 fermare"}
{"id": "734535", "revid": "1305772", "url": "https://it.wikipedia.org/wiki?curid=734535", "title": "Odissea Fantasy", "text": "Odissea Fantasy \u00e8 una collana di romanzi fantasy edita dalla Delos Books.\nNata nel maggio 2006 come sorella della collana Odissea Fantascienza, si propone di pubblicare romanzi di genere fantasy, che altrimenti non avrebbero trovato spazio nella collana fantascientifica."}
{"id": "734541", "revid": "287204", "url": "https://it.wikipedia.org/wiki?curid=734541", "title": "Graham Poll", "text": "Carriera.\nDiventato internazionale nel 1996, ha partecipato a numerose competizioni internazionali. Nel 2000 arbitr\u00f2 una semifinale di UEFA Champions League, mentre nel 2002 e nel 2007 venne designato per una semifinale di coppa UEFA. Nel 2005 ebbe la soddisfazione di dirigere a Lisbona la finale di Coppa UEFA tra CSKA Mosca e Sporting Lisbona. Nel 2000 diresse ai campionati europei di calcio due gare: oltre a Norvegia-Slovenia, gli tocc\u00f2 Repubblica Ceca-Francia, dove commise l'errore di accordare a favore dei cechi un calcio di rigore per un fallo avvenuto fuori area, su segnalazione dell'assistente irlandese Foley.\nAnche le sue prestazioni ai mondiali di calcio sono state sempre molto discusse: nel 2002, durante Italia-Croazia, annull\u00f2 su segnalazione dell'assistente danese Jens Larsen due gol regolari segnati dagli azzurri, il primo di Vieri, il secondo di Marco Materazzi. Nel 2006 arbitr\u00f2 l'incontro della fase a gironi Croazia-Australia, durante il quale espulse il croato Josip \u0160imuni\u0107 solo dopo la terza ammonizione. A causa di questo errore non venne selezionato per la fase ad eliminazione diretta del torneo.\nDopo il Mondiale tedesco e gli errori commessi, espresse l'intenzione di ritirarsi dall'attivit\u00e0 di arbitro internazionale, ma dopo poche settimane ci ripens\u00f2, decidendo di non volere pi\u00f9 rappresentare la Federazione inglese nelle fasi finali dei grandi tornei, continuando comunque ad essere arbitro FIFA. Al termine della stagione 2006-2007, decise di concludere la propria carriera, facendo ricondurre la sua scelta ai continui insulti ricevuti dagli spalti durante il campionato, che gli avrebbero fatto venire meno la gioia di arbitrare. Da quel momento, inizi\u00f2 a collaborare con il periodico \"Daily Mail\"."}
{"id": "734546", "revid": "1094968", "url": "https://it.wikipedia.org/wiki?curid=734546", "title": "Castello di Botestagno", "text": "Il castello di Botestagno o Podestagno (dal tedesco: \"Peutelstein\") fu un fortilizio medievale che si ergeva sull'omonimo monte (1.513 m s.l.m.), situato nella valle del torrente Boite, qualche chilometro a nord di Cortina d'Ampezzo (a sud della localit\u00e0 \"Pr\u00e0 de Castel\"). Dell'intero complesso architettonico restano oggi soltanto poche rovine.\nToponimo.\nPresumibilmente il suo nome deriva dal nome germanico \"Boite-Stein\", ovvero \"roccia sul Boite\".\nStoria.\nSi pensa che i primi a costruire un avamposto stabile a Botestagno siano stati i Longobardi nel corso del VII o VIII secolo, certamente con l'intenzione di dominare le tre valli che qui convergono: la Valle del Boite, che \u00e8 la principale, la Val di Fanes e la val Felizon, ma pi\u00f9 in generale il Veneto e il Tirolo. I Longobardi edificarono probabilmente un fortino in legno, fondamentale baluardo strategico sul passaggio obbligato della forra del Rio Felizon.\nEsso viene menzionato per la prima volta in un documento come \"Botestain in Cadubrio\" nel 1175. Il primo vero nucleo in pietra della fortezza venne fatto costruire probabilmente verso il 1100 (forse dal patriarca Ulrico di Eppenstein), dopo che, nel 1077, l'imperatore Enrico IV aveva donato tutta la zona al potente Patriarcato di Aquileia. Grande importanza ebbero quindi i signori da Camino, che del Cadore e dell'Ampezzo fecero il proprio feudo. Sotto di loro, nel corso del XIII secolo, Botestagno divenne sede di un capitanato. Poich\u00e9 il castello sorgeva proprio lungo l'unica grande strada che collegava il Nordest italiano con il Sacro Romano Impero, divenne un fondamentale punto di ristoro per le carovane mercantili, e di riscossione di pedaggi per i da Camino.La rocca rimase in mano ad Aquileia ma con due eccezioni: Ludovico il Bavaro (1340-1347) e Federico d'Asburgo (1412-1418).\nNel 1420 tutta la zona pass\u00f2 in mano alla Repubblica di Venezia, che stava vivendo il culmine della propria et\u00e0 dell'oro, attuando una politica di espansione sulla terraferma. Poco pi\u00f9 di novant'anni dopo, il castello venne inglobato al Tirolo da Massimiliano I d'Asburgo, insieme a tutta la conca ampezzana (21 ottobre 1511). Da quel momento la fortezza fu sede dei luogotenenti asburgici, che ne furono gli ultimi proprietari. Ampezzo veniva definitivamente staccata dal Cadore e annessa al Tirolo come \"Signoria di Botestagno\" (\"Herrschaft Peutelstein\"). Venne restaurato una prima volta nel 1568 con l'aggiunta di nuove postazioni per i cannoni; nel 1618 venne completamente restaurata ed ingrandita anche la guarnigione, raggiungendo il proprio massimo splendore, nonostante fosse stato abbattuto il vecchio torrione. L'edificio era costruito su tre piani, con cappella, celle, cucina e cantine; camere con stube, alloggi e armeria. All'esterno vi dovevano essere anche fienili e stalle.\nCon l'apertura del porto franco di Trieste (1719) e la deviazione del traffico di merci verso la pianura, tuttavia, l'utilit\u00e0 di Botestagno divenne sempre minore, fin quando i costi del suo mantenimento superarono quelli delle entrate. Nel frattempo Venezia aveva aperto nuove vie commerciali verso il Tirolo, passando per Sesto o per Misurina. Fu cos\u00ec che nel corso del XVIII secolo gli Imperatori d'Austria ordinarono l'abbandono della piazzaforte; l'ultimo capitano part\u00ec dal castello nel 1752 lasciando una guarnigione e nel 1782 fu messa all'asta per 500 fiorini. La prima and\u00f2 a vuoto, allora fecero scendere il prezzo a 300 e venne acquistata dalla Magnifica Comunit\u00e0 d'Ampezzo l'anno seguente. Abbandonato dalla comunit\u00e0, il castello divenne ben presto un rudere, tanto che nel 1794 si chiese, all'imperial regio comando, la licenza per abbatterlo.\nDopo gli ultimi marginali impieghi militari durante i fatti del 1809, ovvero durante la guerra di liberazione del Tirolo da parte degli \"Sch\u00fctzen\", e del 1848, il castello venne man mano demolito a seguito dell'apertura della Strada d'Alemagna (1830) e fu, infine, definitivamente abbattuto nel 1867 dalla comunit\u00e0 di Cortina. Il pretesto fu che, a seguito dell'annessione del Veneto all'Italia del 1866, in caso di guerra con l'Italia non fosse usato a scopi bellici; in realt\u00e0 la popolazione aveva mal sopportato per secoli la presenza della fortezza per tutti i soprusi che avevano dovuto subire.\nIl Regio Esercito italiano nel 1915, durante il primo conflitto mondiale realizz\u00f2 sul colle una serie di gallerie (tuttora presenti) con postazioni d'osservazione per artiglieria leggera e mitragliatrici e trincee, contribuendo alla definitiva demolizione del castello.\nCondizione attuale.\nLa rocca di Botestagno si trova oggi all'interno del parco naturale delle Dolomiti d'Ampezzo e fino a pochi anni fa versava in uno stato di totale abbandono quasi completamente inghiottito dalla vegetazione.\nIn onore dei 500 anni della conquista dell'Ampezzo da parte dell'imperatore Massimiliano I (2011) i resti del castello sono stati restaurati e la zona in cui sorge disboscata. I ruderi sono visitabili dal pubblico.\nTra il 2013 ed il 2017, inoltre, i resti del castello sono stati soggetti ad accurate campagne di scavi archeologici. Dalle ricerche sono emersi oggetti di uso quotidiano, monete di varia epoca e provenienza, armi bianche e da fuoco.\nCuriosit\u00e0 e leggende.\n\"El Gran Brac\u00f9n\".\nSecondo una , raccolta in lingua ladina con traduzione italiana da Giovanni Alton, nel castello di Podestagno viveva una fanciulla bellissima di nome Maria. Di lei si era innamorato un cavaliere della val Badia soprannominato el Brac\u00f9n, che a cavallo la raggiungeva spesso. I proprietari dei pascoli, disturbati dal continuo passaggio, indebolirono un ponte, ma il Brac\u00f9n, fece fare al cavallo un grande balzo e super\u00f2 l'insidia.\n\"Ra peza da sen\".\nNel pi\u00f9 antico vestito femminile dell'Ampezzo, detto appunto \"a ra vecia\" (all'antica), un rigido panno di broccato copre il seno della donna che lo indossa. Sringendo dei cordoni, la \"peza\" si contrae facendo apparire meno voluminoso il petto della donna. Secondo la tradizione, questo espediente era stato sviluppato dalle ampezzane per sottrarsi allo \"ius primae noctis\" imposto dal castellano di Botestagno.\n\"El Cason de Castel\".\nPoco a nord del castello si trova una piccola radura, dove il capitano Pietro da Cesena, giunto nell'Ampezzo nel 1430, decise di disboscare parte della \"Viza de Castel\" (oggi \"Pr\u00e0 de Castel\") per costruirsi una sua casetta fuori dal castello che riteneva scomodo. Ancora oggi la radura e la casetta (detta in Ampezzano \"cason\") esistono e sono propriet\u00e0 delle Regole d'Ampezzo.\nAccessibilit\u00e0.\nDue sono i percorsi possibili per giungere a Botestagno:\nPoco a nord del castello si trova ancora oggi una piccola radura, dove il capitano Pietro da Cesena giunto nell'Ampezzo nel 1430 decise di disboscare parte del \"Bo\u0161co de Ca\u0161tel\" (oggi \"Pr\u00e0 de Ca\u0161tel\") per costruirsi una sua casetta fuori dal castello che riteneva scomodo."}
{"id": "734549", "revid": "125491871", "url": "https://it.wikipedia.org/wiki?curid=734549", "title": "Pietro Fullo", "text": "Biografia.\nPietro ricevette il soprannome dall'attivit\u00e0 di follatore di vestiti che svolgeva quando era monaco. Tillemont ritiene che Pietro fosse inizialmente un membro del convento degli Akoimetoi, che colloca in Bitinia, sulla riva asiatica del Bosforo, a Gomon, \"Il Grande monastero\" e che sia stato espulso da qui per il suo comportamento e per la sua dottrina eretica. Quindi Pietro pass\u00f2 a Costantinopoli, dove incontr\u00f2 persone influenti tramite i quali fu presentato a Zenone, il genero di Leone I (457-474) e futuro imperatore (474-491), di cui si assicur\u00f2 il favore, ottenendo tramite lui la posizione di presbitero nella chiesa di S. Bassa, a Calcedonia. Qui le sue opinioni monofisite divennero palesi, per cui si dovette rifugiare da Zenone, che lo invi\u00f2 ad Antiochia come comandante militare per l'oriente (\"Magister Militum per Orientem\").\nArrivando ad Antiochia nel 463, Pietro cominci\u00f2 a desiderare il seggio di patriarca della citt\u00e0 che era allora ricoperto da Martirio. Pietro si fece rapidamente amico della popolazione e instill\u00f2 il dubbio su Martirio che fu accusato di nestorianesimo e provocando quindi un'espulsione tumultuosa di Martirio ed una sua elezione al seggio di Patriarca. Teodoro Lettore data questi avvenimenti nel 469 o 470.\nUna volta nominato patriarca, Pietro si pronunci\u00f2 apertamente contro il Concilio di Calcedonia, ed aggiunse al Trisagion le parole \"Che fu crocefisso per noi\" (\u1f41 \u03c3\u03c4\u03b1\u03c5\u03c1\u03c9\u03d1\u03b5\u03af\u03c2 \u03b4\u03b9'\u1f21\u03bc\u1fb6\u03c2) che impose per tutto il suo patriarcato lanciando un anatema contro coloro che si rifiutavano di accettarle.\nNel 483 papa Felice III, al suo primo sinodo, scomunic\u00f2 Pietro, che fu condannato anche dal patriarca di Costantinopoli, Acacio, in un sinodo tenutosi nella capitale bizantina. Ma Pietro fu reintegrato dall'imperatore bizantino Zenone dopo l'apertura dello scisma tra Costantinopoli e Roma. Pietro rimase al soglio patriarcale fino alla morte (488)."}
{"id": "734562", "revid": "695564", "url": "https://it.wikipedia.org/wiki?curid=734562", "title": "Suicide Note Pt. I", "text": "Suicide Note Pt.1 \u00e8 il secondo singolo estratto dal disco della band groove metal Pantera del 1996 \"The Great Southern Trendkill\". Il brano ha un prosieguo nella canzone \"Suicide Note Pt.2\", traccia successiva nell'album.\nDescrizione.\n\"Suicide Note Pt.1\" presenta un suono assai calmo, diversissimo dallo stile del gruppo. Essa \u00e8 guidata dalla voce cupa di Phil Anselmo e la chitarra pizzicata di Dimebag Darrell e accompagnata da alcune parti cantate corali, inedite per il gruppo. La batteria si mantiene su un livello appena percettibile, come anche il basso."}
{"id": "734564", "revid": "2184720", "url": "https://it.wikipedia.org/wiki?curid=734564", "title": "Lithium (Evanescence)", "text": "Lithium \u00e8 il secondo singolo estratto dal secondo album \"The Open Door\" del gruppo statunitense Evanescence. Il singolo \u00e8 stato pubblicato il 4 dicembre 2006.\nDescrizione.\n\"Lithium\" \u00e8 stata scritta da Amy Lee e prodotta da Dave Fortman. Il tema della canzone \u00e8 quello di un conflitto interiore tra pena e felicit\u00e0, dolore e quiete; un dualismo che viene poi rappresentato visivamente durante il videoclip tramite una Amy Lee vestita di bianco ed una in nero che si muove sotto la superficie di un lago.\nLa parola \"Lithium\" sta ad indicare i sali di litio, utilizzati come farmaco nel trattamento del disturbo bipolare, patologia caratterizzata da frequenti variazioni nell'umore. Il gruppo, per mezzo della cantante Amy Lee, ha voluto precisare che questo non \u00e8 citato per trattare propriamente della sostanza, ma viene utilizzato come simbolo della ricerca dell'equilibrio:\nComposizione.\nIl brano si apre con la voce di Amy Lee accompagnata solamente dal piano, dopo una frase a cappella entrano tutti gli altri strumenti in un climax ascendente dove si susseguono piano, archi e infine, con soluzione di continuit\u00e0, chitarra e batteria.\nSecondo gli spartiti musicali pubblicati dalla Alfred Publishing sul sito Musicnotes.com, \"Lithium\" \u00e8 una canzone scritta in chiave di SI bemolle minore. \u00c8 impostata su un tempo rock moderato ed eseguita in un tempo di 116 battiti al minuto. L'estensione vocale di Amy nella canzone va dal La\u266d3 al Sol\u266d5.\nAmy Lee, durante un'intervista VH1, ha rivelato la lontana genesi del ritornello:\nVideo musicale.\nIl video musicale \u00e8 stato diretto da Paul Fedor tra il 31 ottobre e il primo novembre del 2006. Nel video ci sono varie scene in cui Amy Lee e gli altri membri della band si esibiscono in una foresta innevata, dove vengono mostrate due versioni della cantante simboleggianti le due contrapposte emozioni della felicit\u00e0 e del dolore. Il tutto rievoca il significato stesso del testo. A differenza di quanto accade nel precedente videoclip \"Call Me When You're Sober\", dove la leader del gruppo, vestendo i panni di una Cappuccetto Rosso versione rock, deve affrontare un lupo cattivo, nel video di \"Lithium\" deve fronteggiare s\u00e9 stessa.\nDurante un'intervista con MTV News, Amy ha detto:\nLa premier del video ha avuto luogo sul sito web Canadese \"MuchMusic.com\" il 24 novembre 2006, in seguito fu pubblicato online anche su altri siti tra cui YouTube e Myspace. Il video fu pubblicato dalla Wind-up anche nel sito ufficiale della band il 27 novembre. Il download digitale su iTunes fu reso disponibile dal 19 dicembre.\nFormazione.\nCrediti tratti dal libretto di \"The Open Door\"."}
{"id": "734566", "revid": "120510646", "url": "https://it.wikipedia.org/wiki?curid=734566", "title": "Leccinum variicolor", "text": "Il Leccinum variicolor \u00e8 un fungo edule appartenente alla famiglia delle Boletaceae caratterizzato dall'aspetto variegato, a chiazze, del cappello, che mostra numerose sfumature al nocciola o al biancastro su un fondo bruno carico.\nDescrizione della specie.\nCappello.\n3,5-9,5\u00a0cm di diametro, prima convesso, poi espanso o a volte largamente conico una volta maturo\nTubuli.\nAdnati, ventricosi, 7\u201318\u00a0mm di lunghezza, di colore grigiastro o bianco panna, tendono a colorarsi di brunastro al tocco.\nPori.\nCirca 0,5\u00a0mm di diametro, bianco panna, spesso con i punteggiature bruno-giallastre, alla pressione virano al brunastro.\nGambo.\n7-15 x 35\u00a0cm, cilindrico o clavato, biancastro, spesso con sfumature blu-verdastre nella met\u00e0 inferiore del gambo, interamente coperto di scaglie colore marrone.\nCarne.\nBianca, alla pressione vira al rosato nel cappello e nella met\u00e0 superiore del gambo, all'azzurro-verdastro, invece, nella met\u00e0 inferiore del gambo.\nHabitat.\nCresce associato a Betulla in ambienti muscosi e silicei, su terreno torboso e sabbioso.\nCommestibilit\u00e0.\nBuona.\nEtimologia.\nDal latino \"varius\" = vario e \"color\" = colore, dal colore vario"}
{"id": "734572", "revid": "599013", "url": "https://it.wikipedia.org/wiki?curid=734572", "title": "Etichetta di identificazione", "text": "Un' etichetta di identificazione, o pi\u00f9 semplicemente etichetta, \u00e8 un qualunque foglio, in genere adesivo, applicato a imballaggi o a un qualunque oggetto per permetterne l'identificazione, indicarne informazioni di qualunque genere o promuovere l'immagine di prodotti.\nOggi i materiali pi\u00f9 utilizzati per le etichette di identificazione sono la carta e i film plastici, stampati da un lato e adesivizzati dall'altro (etichette autoadesive), forniti in fogli singoli o rotoli.\nEsistono etichette di ogni genere, distinte a seconda del materiale con cui sono prodotte, del tipo di adesivo, del tipo di supporto (ad esempio carta siliconata), della tecnologia di stampa, della stabilit\u00e0 ad agenti atmosferici o del tipo di utilizzo.\nLe smart label sono particolari etichette di identificazione integrate con piccoli microchip per l'identificazione a radio frequenza (RFID).\nLe etichette di identificazione possono essere applicate a tutti i tipi di imballaggi e contenitori, come ad esempio scatole di cartone, bottiglie di vetro, barattoli o sacchetti di plastica.\nStoria.\nPrecursori dell'etichetta.\nA differenza delle anfore olearie che venivano usate solo una volta (perch\u00e9 i recipienti, usati ripetutamente, risultavano maleodoranti), le anfore vinarie potevano essere usate pi\u00f9 volte; quindi la denominazione di origine poteva variare, per cui i contenitori di creta o gli otri erano contrassegnati con incisioni che indicavano la data e il luogo di origine.\nCon l'introduzione delle botti si diffuse l'uso di riportare sul fondo della botte le informazioni sul contenuto.\nL'arborello (barattolo di ceramica di forma cilindrica usato dagli speziali e destinato a contenere medicinali) sulla superficie convessa presenta una scritta circondata da un fregio decorativo, avente le funzioni di etichetta identificativa.\nA partire dal XVII secolo, per identificare le bottiglie di champagne si ricorse a targhette di legno o di pergamena legate con spago al collo della bottiglia.\nEsistevano contenitori di cuoio; questo materiale poteva accogliere un'impressione a fuoco per attestare l'origine e la qualit\u00e0 del contenuto.\nAll'inizio del XVIII secolo compaiono i primi cartellini stampati applicati a fiale di vetro o di cristallo, chiamati in Italia \"polizzini\": sono piccoli documenti di garanzia adorni di stemmi ed emblemi fregiati che attestano la qualit\u00e0 e la quantit\u00e0 della bevanda con indicazione della casa produttrice.\nUn altro antecedente dell'etichetta \u00e8 il \"bottello\", una semplice strisciola contornata da fregi essenziali (ottenuti tramite impressione al torchio) che indicava l'annata della vendemmia, il nome del produttore e la denominazione della bevanda.\nL'avvento dell'etichetta.\nPer diversi secoli la parola spagnola \"etiqueta\" era destinata ad indicare un cerimoniale di corte non solo in Spagna, ma anche in Francia e in Italia. Stare all'etichetta significava semplicemente attenersi alle regole di un comportamento aristocratico. Solo in seguito la parola pass\u00f2 a designare il cartellino che si attacca ad un recipiente.\nEssa divent\u00f2 attestato di garanzia e proposta commerciale. Nei primi decenni dell'Ottocento, con il moltiplicarsi dei prodotti aumenta il numero delle etichette e il gusto figurativo si aggiunge, senza soppiantarlo, a quello decorativo; non solo fregi tipografici ma anche figure e vedute di paesaggi. Per rappresentare concretamente la potenza e la forza si traggono dalla mitologia le figure di Giove, di Venere e di Marte, dalla storia e perfino dalla cronaca quelle di sovrani, di fanciulle e di guerrieri. Parallelamente compaiono scritte sempre pi\u00f9 declamatorie: \"nettare del pontefice\", \"liquore del pellegrino\", \"cognac Napoleone\", ecc.\nLa stampa cromolitografica.\nLa cromolitografia dette il colore all'etichetta. Nel procedimento antico della cromolitografia, i piani del disegno e i colori erano riportati in 12 o 13 pietre, ognuna corrispondente ad un colore differente; la tredicesima pietra era impiegata per decorare con un fondale dorato. Spesso, con ultima tiratura, si aggiungeva un sottile strato di lacca. Nel processo di stampa cromolitografica non era possibile utilizzare i caratteri tipografici; questi venivano sovrapposti successivamente mediante il processo tipografico.\nAl periodo tra la fine dell'Ottocento e gli inizi del Novecento risale il \"passepartout\", un'etichetta impiegata per liquori. I passpartout venivano creati in larga scala e distribuiti a diverse stamperie, che si occupavano di imprimere su di essi il nome del vino o del liquore secondo le richieste del committente. Lo stesso passpartout poteva illustrare prodotti diversi di diversi paesi.\nIl passpartout era un prodotto assemblato: disegni e colore venivano creati a Parigi, Berlino e Milano, poi venivano distribuiti per tutta l'Europa in stamperie che aggiungevano tipograficamente indicazioni della bevanda e denominazioni del produttore.\nNascita di un collezionismo.\nLa Bonne March\u00e8 aveva fatto affari d'oro allegando ai propri prodotti figurine che venivano collezionate a Parigi e fuori Parigi; la Liebig vendeva estratti di carne regalando le sue ricercatissime figurine. I produttori di liquore attaccano queste figurine sulle loro bottiglie. La stamperia Bognard di Parigi, su commissione della Liebig, produce 12 figurine riproducenti 12 passaporti e le offre al tempo stesso all'industria dei liquori, che le impiega come etichette facendone un richiamo da collezione. L'avventore, che \u00e8 potenzialmente un collezionista, cerca di procurarsi in tutti i modi le 12 bottiglie che recano i passaporti. Alla serie fortunata dei 12 passaporti, corrispondenti a 12 Paesi, si allinea quella delle banconote, tre delle quali sono dedicate alla Francia. Le nazioni pi\u00f9 importanti sono rappresentate in queste due serie. L'etichetta in questa veste si propone quindi come offerta promozionale: non \u00e8 propriamente una r\u00e9clame del prodotto, ma un dono destinato ad accontentare chi lo acquista.\nGi\u00e0 alla fine dell'Ottocento gli acquirenti di vini e di liquori potevano assicurarsi delle figurine, presentate nella versione di etichetta. In questo periodo si accese un forte interesse collezionistico verso le \"chromos\" (etichette ottenute tramite cromolitografia) che ditte produttrici di carne, di cioccolato e di bevande donavano come offerta aggiuntiva a chi acquistava questi prodotti. A partire dalla seconda met\u00e0 del secolo scorso si moltiplicano i collezionisti di etichette, di vini e di liquori. La ripartizione dei collezionisti \u00e8 operata con questi criteri: collezionisti di etichette di liquore, collezionisti di etichette di vini; collezionisti di etichette antiche (a partire dal Settecento fino alla prima met\u00e0 del Novecento), collezionisti di etichette moderne (a partire dagli anni '50 fino ai nostri giorni).\nIn molti casi le etichette venivano prelevate direttamente dalle superfici delle bottiglie (la bottiglia veniva in precedenza immersa in acqua calda); ma questo procedimento sottoponeva l'etichetta stessa ad uno stress che incideva sul risultato finale. Per questa ragione l'interesse va per le cosiddette etichette vergini, cio\u00e8 mai attaccate. Molte case vinicole provvedono a stampare in surplus un certo quantitativo di etichette destinate a venire incontro alle richieste dei collezionisti. Questo accorgimento consente al produttore di attuare un'operazione pubblicitaria che restituisce un conto positivo in quanto l'etichetta inserita nell'album del collezionista fa pubblicit\u00e0 a basso costo.\nLa Belle \u00c9poque.\nDall'ultimo decennio dell'800 fino alla Prima guerra mondiale si svolge un periodo che avrebbe influenzato il clima sociale e artistico non soltanto della Francia, ma anche quello di altri paesi: la Belle \u00c9poque. Il fatto pi\u00f9 rappresentativo di questo fenomeno sociale \u00e8 probabilmente lo spettacolo, del cabaret e dei teatri, \"le th\u00e9\u00e2tre gai au boulevard\", che rappresenta spesso una commedia satirica, ma priva di valenza sociale. Questo quadro lo ritroviamo riprodotto nelle etichette di questo periodo. Esse ci presentano una societ\u00e0 colta nel suo spontaneo atteggiarsi di fronte alla realt\u00e0: esprimono il gusto verso tutto ci\u00f2 che \u00e8 piacevole, raffinato e fuori del comune e ancora il rifiuto degli aspetti inquietanti della vita.\nLe etichette dei liquori di questo periodo sono esteticamente pregevoli. La tematica volge su temi ricorrenti: la scelta di scene caricaturali, satiriche e il gusto per l'esotico. Artisti come Pierre Loti avevano parlato nelle loro opere d'incanti del Medio Oriente e delle spiagge della Polinesia e dei Caraibi: ecco un tema d'evasione spaziale. L'evasione diventa temporale ed \u00e8 sviluppata attraverso la rappresentazione di scene che riverberano il fasto dell'antichit\u00e0 classica. Successivamente e in concomitanza della Belle \u00e8poque esplode lo stile Liberty. Il liberty introduce nelle etichette le sue corde di cetra, gli steli, le foglie e le corolle di papavero. Si rompe la geometria dei fregi marginali e le stesse scritte, presentate con caratteri di fantasia, prendono accenti di languore: \"rosolio di rosa\", \"liquore di fata\", ecc.\nL'etichetta moderna.\nA partire dell'inizio del XX secolo si afferma il nuovo processo di stampa, la quadricromia, che consente di presentare un cartellino che consocia i caratteri tipografici con il colore. Qui il clichet sostituisce la pietra. Attraverso 4 o 5 impressioni tipografiche si ottengono impasti di colori che conferiscono all'etichetta uno smagliante aspetto. L'etichette di questo periodo si riconoscono dalle piccole sbavature dei diversi inchiostri e ancora da leggeri rilievi prodotti da \"taccheggio\". Il taccheggio, usato dai maestri tipografi, era un rilievo cartaceo che l'artigiano creava per dare evidenza alle scritte presenti nel cartellino. Il risultato di questi prodotti \u00e8 ancora eccellente.\nCon l'avvento dell'offset, si introduce un procedimento pi\u00f9 sbrigativo, ma non si tratta pi\u00f9 di stampa diretta; i colori sono pi\u00f9 opachi e il nero volge al grigio. L'etichetta diventa pi\u00f9 commerciale ma, da un punto di vista estetico, meno pregevole. Tra le etichette dei periodi precedenti e quelle attuali, spesso c'\u00e8 la differenza che esiste tra un quadro a olio e un semplice acquerello. Per questo molti produttori richiedono una stampa diretta che comporta costi pi\u00f9 elevati ma risultati veramente soddisfacenti.\nElementi presenti in un'etichetta.\nUn'etichetta di identificazione pu\u00f2 riportare le seguenti informazioni in forma scritta:\nTali informazioni sono in genere accompagnate da un codice a barre (per la gestione delle operazioni di magazzino) e da alcuni simboli, tra cui:\nGli elementi presenti in un'etichetta di identificazione variano a seconda del tipo di prodotto a cui \u00e8 associata l'etichetta e a seconda delle normative vigenti.\nL'etichetta nei prodotti alimentari.\nNormativa europea.\n\u00c8 in vigore il Regolamento UE 1169/2011 che ha aggiornato la normativa riguardo l'etichettatura dei prodotti alimentari e che pone nuovi obblighi relativamente all'indicazione delle sostanze allergizzanti, le quali devono figurare in etichetta come: cereali, frutta secca, anidride solforosa, soia, latte, arachidi.\nL'etichetta pu\u00f2 riportare ulteriori indicazioni come la data di produzione, il marchio di qualit\u00e0 (es: DOP, IGP), data di scadenza, elenco degli ingredienti, etichetta nutrizionale, modalit\u00e0 d'uso e conservazione, quantit\u00e0 netta, denominazione di vendita, oppure informazioni che il produttore decide d'inserire e che possono riguardare caratteristiche di pregio del prodotto.\nNell'etichettatura le indicazioni obbligatorie sono:\nNormativa italiana.\nLe regole date dal D.Lgs. n. 109 del '92, che era la norma previgente in Italia prima dell'emanazione del Reg. 1169/2011, rimangano in vigore solo per le parti non sovrapponibili.\nNell'etichettatura dei prodotti alimentari non si pu\u00f2:\nL'etichettatura nutrizionale riporta un valore energetico dei seguenti principi nutritivi: proteine, grassi, carboidrati, fibre, sale, vitamine e minerali. Essa diventer\u00e0 obbligatoria dal 16 dicembre 2016 ed \u00e8 oggi necessaria quando il messaggio pubblicitario afferma che l'alimento possiede caratteristiche nutrizionali particolari, ad esempio, l'alimento che dichiara di avere un tasso ridotto di valore energetico oppure il prodotto che dichiara in etichetta l'assenza o la presenza minima di grassi.\nL'etichetta nei capi di abbigliamento.\nOltre alle indicazioni sul produttore, l'etichetta sui capi di abbigliamento riportano:\nL'etichetta negli elettrodomestici.\nL'etichetta degli elettrodomestici riporta la classe di consumo energetico, la classe di isolamento ed eventuali marchi di qualit\u00e0 (ad esempio la marcatura CE e il marchio IMQ)."}
{"id": "734575", "revid": "339392", "url": "https://it.wikipedia.org/wiki?curid=734575", "title": "Progetto 266", "text": ""}
{"id": "734577", "revid": "695564", "url": "https://it.wikipedia.org/wiki?curid=734577", "title": "Living Through Me (Hell's Wrath)", "text": "Living Through Me (Hell's Wrath) \u00e8 una canzone della band heavy metal Pantera. Il brano \u00e8 la traccia numero 8 dell'album del 1996 \"The Great Southern Trendkill\".\nLa traccia.\nLa canzone presenta un violento e potente sound groove metal, in cui si pu\u00f2 notare la maestria di Rex Brown al basso, il talento e la potenza vocale di Anselmo, che presenta in essa una voce mai cos\u00ec cupa e rauca, la velocit\u00e0 della batteria di Vinnie Paul e lo straordinario talento di Dimebag Darrell, capace di produrre incredibili riff. Inoltre non \u00e8 presente alcun assolo di chitarra."}
{"id": "734582", "revid": "438678", "url": "https://it.wikipedia.org/wiki?curid=734582", "title": "Saturno contro", "text": "Saturno contro \u00e8 un film diretto da Ferzan \u00d6zpetek, uscito nelle sale cinematografiche il 23 febbraio 2007. La pellicola ha incassato 7.740.000 \u20ac.\nIl film \u00e8 dedicato a Hrant Dink, scrittore turco di origini armene e paladino della lotta per i diritti civili in Turchia, ucciso ad Istanbul nel gennaio del 2007.\nTrama.\nSaturno \u00e8 il pianeta che, secondo gli astrologi, quando \u00e8 \"contro\" porta rotture, cambiamenti, nuovi incontri, dai quali si pu\u00f2 uscire provati, cambiati e persino migliorati.\nDavide, ragazzo omosessuale, \u00e8 uno scrittore di favole; nella sua casa ospita gli incontri di un folto gruppo di amici: il bancario Antonio, sposato con la psicologa antifumo Angelica ed amante della fioraia Laura; Neval, interprete turca sposata con il poliziotto Roberto, succube di lei e poco integrato nel gruppo; Sergio, ex fidanzato di Davide, con il quale ha mantenuto un rapporto di amicizia, anche se adesso Davide ha una relazione con Lorenzo, che lavora nel campo della pubblicit\u00e0; Roberta, amica e collega di Lorenzo, patita di astrologia e con problemi di droga.\nLa loro vita sembra scorrere routinariamente, se non che, durante una cena a casa di Davide, Lorenzo ha un malore e muore. L'evento turba gli animi e sulla panca fuori dalla camera dell'ospedale questa specie di \"famiglia allargata\" fa i conti con la perdita e con le difficolt\u00e0 ad accettarla, smettendola di nascondersi dietro le proprie paure e debolezze.\nProduzione.\n\u00d6zpetek si avvale anche per questo film della produzione di Tilde Corsi e Gianni Romoli per la R&amp;C Produzioni e della distribuzione di Medusa Film.\nSono state girate alcune scene nella cosiddetta \"galleria\" del policlinico di Tor Vergata.\nColonna sonora.\nLe musiche sono state scritte da Neffa e Riccardo Eberspacher. Neffa ha scritto il brano principale, intitolato \"Passione\"; della colonna sonora fanno parte anche brani di Gabriella Ferri, Sophia Loren e Carmen Consoli."}
{"id": "734592", "revid": "1305772", "url": "https://it.wikipedia.org/wiki?curid=734592", "title": "Lithium (Nirvana)", "text": "Lithium \u00e8 un singolo del gruppo musicale statunitense Nirvana, pubblicato il 13 luglio 1992 come terzo estratto dal secondo album in studio \"Nevermind\".\nDescrizione.\nIl testo fu scritto dal frontman Kurt Cobain. La canzone parla della storia di un uomo che scopre la religione come ultimo rifugio dopo la morte della sua ragazza.\nIl nome della canzone \u00e8 generalmente attribuito all'uso del litio come stabilizzatore dell'umore. Infatti il testo \u00e8 spesso interpretato come una descrizione del disturbo bipolare. Cobain affermava di essere affetto da disturbo bipolare e per questo avrebbe scritto la canzone, ma ci sono molti punti d'incertezza riguardo alla giusta interpretazione del testo.\nRegistrazione.\nKurt Cobain descrisse \"Lithium\" come \"una di quelle canzoni completate mentre stava cercando di scriverle da zero anzich\u00e9 attingere da sue poesie o altre cose\". I Nirvana registrarono \"Lithium\" con il produttore Butch Vig agli Smart Studios di Madison (Wisconsin) durante l'aprile 1990. Il materiale inciso in queste sessioni preliminari serv\u00ec al gruppo per provare i brani che avrebbero dovuto far parte del loro secondo disco su etichetta Sub Pop Records all'epoca ancora provvisoriamente intitolato \"Sheep\". Il libro \"Classic Rock Albums: Nevermind\" (1998) afferma come la sessione di registrazione di \"Lithium\" sia stata evento chiave nel deterioramento del rapporto tra Cobain e il batterista Chad Channing. Cobain era insoddisfatto del modo di suonare di Channing e gli chiese espressamente di attenersi all'arrangiamento da lui scritto per il brano, facendogli vedere come doveva suonare sedendosi lui stesso alla batteria. Poco tempo dopo, Dave Grohl sarebbe entrato a far parte dei Nirvana come nuovo batterista. Secondo Vig, Cobain sforz\u00f2 talmente tanto la voce cantando in \"Lithium\", che rimase senza voce e le sessioni dovettero essere sospese.\nDopo aver firmato un nuovo contratto discografico con la DGC Records, i Nirvana, ora formati da Cobain, Novoselic e Grohl, si ritrovarono con Butch Vig nel maggio 1991 per proseguire nella lavorazione di quello che sarebbe diventato \"Nevermind\", ai Sound City Studios di Van Nuys, California. Durante le sessioni, il bassista Krist Novoselic semplific\u00f2 la linea di basso utilizzata nella traccia, che diverr\u00e0 una delle sue caratteristiche principali. Le sessioni per \"Lithium\" furono molto problematiche in quanto la band non riusciva ad ottenere ci\u00f2 che voleva. Durante il primo giorno di prove, Cobain divenne cos\u00ec frustrato dai lenti progressi nel registrare la traccia che alla fine di un ennesimo tentativo infruttuoso si mise a suonare un pezzo strumentale in stile jam session dissonante. Vig registr\u00f2 il pezzo che divenne \"Endless, Nameless\", e fu inserito come traccia nascosta alla fine di \"Nevermind\".\nComposizione e testo.\n\"Lithium\" \u00e8 rappresentativa dello stile musicale che i Nirvana avevano sviluppato durante le sessioni di \"Nevermind\", alternando momenti quieti e melodici con stacchi bruschi e passaggi sonori fragorosi. Il biografo dei Nirvana Michael Azerrad descrisse il titolo del brano come un riferimento alla dichiarazione di Karl Marx che \"la religione \u00e8 l'oppio dei popoli\". Da parte sua, Cobain raccont\u00f2 che la canzone parlava di un uomo che trova sollievo nella religione dopo la morte della sua ragazza, \"come ultima ancora di salvezza prima del suicidio\". Sebbene il personaggio della canzone sia fittizio, Cobain ammise di aver inserito nel testo della traccia anche qualche riferimento personale alle sue esperienze sentimentali passate. Inoltre, l'autore consider\u00f2 anche la possibilit\u00e0 che parte del brano potesse essere ispirato al periodo nel quale da bambino visse per qualche tempo a casa dell'amico Jesse Reed, i cui genitori erano dei ferventi cristiani rinati. Altra interpretazione suggerita, essendo attribuito l'uso del litio come medicina per la stabilizzazione dell'umore, fu quella del racconto dal punto di vista di un personaggio schizofrenico, e qualcuno ipotizz\u00f2 su indicazione di frasi del testo quali \"\u00abI've found my friends, they're in my head\u00bb\" (\"Ho trovato i miei amici, sono nella mia testa\") o \"\u00abI'm so lonely, but that's okay, I shaved my head\u00bb\" (\"Sono cos\u00ec solo, ma va bene, mi sono rasato la testa\") che Cobain potesse soffrire di disturbi bipolari, ma la tesi non venne mai supportata da prove oggettive.\nPubblicazione.\nPubblicata nel luglio 1992 come terzo singolo estratto dall'album \"Nevermind\", \"Lithium\" raggiunse la posizione numero 64 nella classifica statunitense \"Billboard\" Hot 100 e la numero 11 nella Official Singles Chart.\nApparizione nei media.\nUna versione dal vivo di \"Lithium\" \u00e8 stata inserita nel videogioco \"Guitar Hero 5\", insieme a \"Smells Like Teen Spirit\".\nVideo musicale.\nIl videoclip di \"Lithium\" fu il secondo diretto da Kevin Kerslake per i Nirvana. Originariamente Cobain avrebbe voluto un video a cartoni animati che illustrasse la canzone, ma l'idea venne scartata a causa dei lunghi tempi di lavorazione che ci sarebbero voluti. Si ripieg\u00f2 quindi ad un collage di immagini del gruppo durante il concerto al Paramount di Seattle.\nCover.\nVari sono gli artisti che hanno realizzato reinterpretazioni di \"Lithium\":"}
{"id": "734598", "revid": "486946", "url": "https://it.wikipedia.org/wiki?curid=734598", "title": "Classe Chikugo (corvetta)", "text": ""}
{"id": "734602", "revid": "1776051", "url": "https://it.wikipedia.org/wiki?curid=734602", "title": "Where You Come From", "text": "Where You Come From \u00e8 una delle due tracce studio dell'album del 1997 della band groove metal Pantera. La canzone fu pubblicata sotto forma di singolo lo stesso anno. \nLa traccia.\nLa canzone, di genere groove metal/thrash metal, \u00e8 caratterizzata dal sound violento e rabbioso tipico del gruppo texano. Phil Anselmo usa il suo caratteristico tono vocale rauco e potente, mentre Dimebag Darrell si cimenta in riff vertiginosi e assoli molto tecnici. Il testo ripercorre alcuni momenti della carriera e della vita del gruppo e presenta frasi offensive e violente. "}
{"id": "734603", "revid": "26891", "url": "https://it.wikipedia.org/wiki?curid=734603", "title": "Vulcan Phalanx", "text": ""}
{"id": "734604", "revid": "1232112", "url": "https://it.wikipedia.org/wiki?curid=734604", "title": "Stefano Braschi", "text": "Carriera.\nAppartenente alla Sezione AIA di Prato, esord\u00ec in Serie A nella stagione 1992-1993 e nel 1996 consegu\u00ec la qualifica di arbitro internazionale. Entr\u00f2 nel 1998 a far parte della Top Class UEFA e nello stesso anno gli venne affidato l'arbitraggio della finale di Coppa delle Coppe tra e , disputatasi allo Stadio R\u00e5sunda di Stoccolma. Nel 2000 diresse allo Stade de France di Parigi la finale della UEFA Champions League tra e Valencia; nello stesso anno arbitr\u00f2 al Campionato mondiale per club FIFA disputatosi in Brasile.\nIn ambito nazionale ha arbitrato due finali di Coppa Italia, -Napoli nel 1997 e Fiorentina- nel 1999, oltre a numerose \"classiche\" del campionato italiano tra cui 4 Juventus-Inter, 2 derby di Milano, un derby di Roma, un derby dell'Appennino, un derby del Sole, 4 Juventus-Milan, 3 Juventus-Roma, 2 Milan-Torino, un Inter-Roma, un Inter-Fiorentina, un Torino-Inter e un Milan-Fiorentina; ha inoltre diretto due spareggi-retrocessione dalla Serie A, Piacenza-Cagliari nel 1997 e Reggina-Verona nel 2001, e uno spareggio per l'accesso in Coppa UEFA, Juventus-Udinese nel 1999. Nel 1998 venne insignito del prestigioso premio \"Mauro\", destinato all'arbitro internazionale italiano maggiormente distintosi.\nIl 17 febbraio 1999, durante l'andata delle semifinali di Coppa Italia tra Inter e Parma, espulse tre nerazzurri (Bergomi, Colonnese e Javier Zanetti) rei \u2014 a suo dire \u2014 di proteste eccessive: malgrado la contestazione giunta dalla societ\u00e0 interista, difese la correttezza del proprio operato. Premiato con l'Oscar quale miglior arbitro nel 1999 e 2001, nel marzo 2003 fu radiato per aver firmato un contratto come direttore generale del Siena (all'epoca in Serie B) senza averne ricevuto autorizzazione. Il ritiro dall'attivit\u00e0, per sopraggiunti limiti anagrafici, era avvenuto nel 2002. Fu riabilitato dalla FIGC nel 2006.\nGi\u00e0 osservatore degli arbitri per l'UEFA e presidente del comitato regionale toscano, nel luglio 2009 fu nominato designatore arbitrale per la Lega Pro.\nL'8 luglio 2010 viene nominato referente della Commissione Arbitri Nazionale di Serie A per il designatore Marcello Nicchi; la carica gli viene riconfermata per le stagioni successive, fino a quella del 2013-2014, l'ultima possibile in base alle norme AIA.\nNel 2014 viene inserito nella Hall of Fame del calcio italiano nella categoria \"Arbitro italiano\".\nPer il biennio 2015-17, viene nuovamente inserito nell'organico degli osservatori arbitrali UEFA, dopo averne gi\u00e0 fatto parte in passato."}
{"id": "734605", "revid": "125411035", "url": "https://it.wikipedia.org/wiki?curid=734605", "title": "Timoteo II di Alessandria", "text": "Il nome Eluro (\u00abgatto\u00bb in greco) gli fu attribuito per la sua combattivit\u00e0 e la costituzione piccola.\nDi dottrina miafisita, fu consacrato patriarca di Alessandria in seguito a sommosse popolari ad Alessandria d'Egitto contro le decisioni del concilio di Calcedonia del 451. Era un acceso sostenitore di Dioscoro I, precedente patriarca morto nel 454 e difensore del monofisismo."}
{"id": "734607", "revid": "77358", "url": "https://it.wikipedia.org/wiki?curid=734607", "title": "Milan A.C.", "text": ""}
{"id": "734610", "revid": "26891", "url": "https://it.wikipedia.org/wiki?curid=734610", "title": "CIWS Phalanx", "text": ""}
{"id": "734613", "revid": "1714743", "url": "https://it.wikipedia.org/wiki?curid=734613", "title": "Oddone di Borgogna", "text": "Origine.\nSecondo la \"Hugonis Floriacensis, Historia Francorum Senonensis\", era il figlio secondogenito del Marchese di Neustria demarcus, conte d'Orleans e conte di Parigi, detto duca dei Franchi) e poi conte di Auxerre e anche duca di Borgogna, Ugo il Grande detto anche il Bianco, per il suo pallore e/o l'Abate (895-956), e della sua terza moglie, Edvige di Sassonia (922-965), figlia quartogenita del duca di Sassonia e re dei Franchi orientali, Enrico I l'Uccellatore (876 \u2013 936) e della sua seconda moglie Matilde (890-968), che come ci riporta, nelle sue cronache, Rodolfo il Glabro era sorella del Re di Germania, Ottone I, che, a sua volta, secondo il \"Widukindi Res Gest\u00e6 Saxonic\u00e6\" era figlio di Enrico I e Matilde.&lt;br&gt;Ugo il Grande, capostipite dei Capetingi, era figlio del marchese di Neustria e futuro re di Francia, Roberto I e di Beatrice di Vermandois, figlia del conte di Vermandois, Erberto I (nipote del re d'Italia, Bernardo, nipote di Carlo Magno)&lt;br&gt;Oddone era nipote (prozio paterno) del re di Francia, Oddone e del re di Francia, Rodolfo (marito di sua zia, Emma e fratello del futuro re di Francia, Ugo Capeto.\nBiografia.\nOddone, il cui nome alla nascita era Ottone, nacque tra il 944 ed il 945.\nNel 952, alla morte del duca di Borgogna, Ugo il Nero, l'erede designato, Gilberto di Ch\u00e2lon per succedergli dovette venire a patti con il padre di Oddone, Ugo il Grande: Gilberto di Ch\u00e2lon, per ottenere il ducato, dovette riconoscere Ugo il Grande come suo signore e ne ricevette in cambio il titolo di \"conte principale di Borgogna\".\nNel 955, suo padre, Ugo organizz\u00f2 il matrimonio tra Oddone e Liutgarda, figlia ed ereditiera di Gilberto di Ch\u00e2lon, conte principale del ducato di Borgogna e di Ermengarda, come conferma lo storico Andr\u00e9 Duchesne (1584-1640), considerato il padre della storiografia francese, nel suo \"Histoire g\u00e9n\u00e9alogique de la maison de Vergy\"; Ermengarda era figlia del conte di Autun, conte di Auxerre, primo duca dei Burgundi prima col titolo di marchese e poi col titolo di duca di Borgogna ed infine conte di Troyes, Riccardo di Autun detto il Giustiziere, Il matrimonio tra Oddone e Liutgarda ci viene confermato sia dalla \"Hugonis Floriacensis, Historia Francorum Senonensis\", che dalla \"Chronica Albrici Monachi Trium Fontium\".\nGilberto di Ch\u00e2lon mor\u00ec nel 956, dopo aver lasciato tutti i suoi possedimenti a Ugo il Grande, padre di Oddone. Qualche settimana dopo anche Ugo mor\u00ec e il ducato riacquist\u00f2 la sua entit\u00e0 individuale. La divisione dell'eredit\u00e0 fu causa di dispute tra due dei tre figli di Ugo, Oddone e Ugo Capeto, che, dopo aver litigato a lungo, alla fine decisero di dividere i possedimenti paterni: Ugo, il fratello maggiore, come Marchese di Neustria demarcus e duca dei Franchi, aveva ereditato la signoria su tutti i feudi della Neustria, incluso il ducato di Normandia, mentre il ducato di Borgogna e la contea di Auxerre furono assegnati a Oddone, il genero di Gilberto, che, nel 960, fu ufficialmente investito del titolo di duca di Borgogna, dal re di Francia, Lotario IV e divenne Oddone di Borgogna, come ci viene confermato dai \"Flodoardi Annales\".\nDopo il 956, il re carolingio Lotario IV (941-986) desiderava ridurre la potenza dei robertingi, approfittando della giovane et\u00e0 di Oddone, gli tolse una parte dei territori del ducato, ma soprattutto confer\u00ec potere ai grandi ecclesiastici, come i vescovi di Langres, Noyon e Ch\u00e2lon, che risposero cos\u00ec direttamente al re, scavalcando il duca, cos\u00ec come aveva gi\u00e0 fatto, in precedenza, Roberto di Vermandois, con la Contea di Troyes.\nInfine il conte di Digione, Rodolfo, secondo gli \"Annales Nivernenses\", nel 958 sottrasse a Oddone o Ottone (\"seniori sui Optonis\") la citt\u00e0 fortificata di Beaune e nel contempo gli rap\u00ec la moglie, rivendicando il diritto di sposarla; poco dopo per\u00f2, nel mese di maggio, Oddone, con la forza si riprese la citt\u00e0, senza fare alcun riferimento alla moglie, per cui per alcuni storici fu liberata, per altri tra cui Constance Brittain Bouchard, nel suo \"Sword, Miter, and Cloister: Nobility and the Church in Burgundy, 980-1198\", ritiene che Liutgarda divenne moglie di Rodolfo.\nSecondo i \"Flodoardi Annales\", Oddone mor\u00ec nel 965 (secondo il necrologio della cattedrale di Auxerre, non consultato, mor\u00ec il 23 febbraio), senza discendenza (come ci conferma la \"Chronica Albrici Monachi Trium Fontium\"), lasciando eredi i fratelli Ugo ed Enrico, che era un ecclesiastico; il titolo di duca di Borgogna and\u00f2 al fratello, Enrico Ottone il Grande, come ci viene confermato dalla \"Hugonis Floriacensis, Historia Francorum Senonensis\".\nDiscendenza.\nDi Oddone non si conosce discendenza."}
{"id": "734614", "revid": "729019", "url": "https://it.wikipedia.org/wiki?curid=734614", "title": "I Can't Hide", "text": "I Can't Hide \u00e8 una delle due tracce studio dell'album del 1997 della band groove metal Pantera. La canzone non fu pubblicata sotto forma di singolo .\nLa traccia.\nLa canzone, di genere groove metal/thrash metal, \u00e8 caratterizzata da una forte potenza vocale di Phil Anselmo, che si getta in continue urla interminabili, e da una base di batteria molto rapida e violenta, gestita dal solito Vinnie Paul. Dimebag Darrell si cimenta intanto nei soliti riffs vertiginosi e in un breve assolo e Rex Brown in rapidi giri di basso."}
{"id": "734615", "revid": "339392", "url": "https://it.wikipedia.org/wiki?curid=734615", "title": "Classe Yubari (corvetta)", "text": ""}
{"id": "734616", "revid": "547034", "url": "https://it.wikipedia.org/wiki?curid=734616", "title": "Godbluff", "text": "Godbluff \u00e8 il quinto album in studio del gruppo \"progressive rock\" inglese dei Van der Graaf Generator. Si tratta del primo album registrato dopo la riformazione della band, avvenuta nel 1975.\nRegistrato dopo un tour in Francia, \u00e8 il primo LP interamente autoprodotto dalla band. Il sound risulta essere pi\u00f9 conciso e essenziale dai precedenti full-length, registrati con il produttore John Anthony. A questo riguardo, Peter Hammill dichiar\u00f2: \"Non volevamo comporre un nuovo Pawn Hearts con un lungo lato B e pieno di sperimentazioni\".\nDa questo album, i Van Der Graaf Generator non lavorarono pi\u00f9 con produttori esterni. \nIl primo rilascio del disco negli Stati Uniti avvenne su Mercury Records. La riedizione del 2005 presenta le performance live di due brani tratti dall'album solista di Hammill The Silent Corner and the Empty Stage (1974), registrati durante il concerto a \"L'altro Mondo\" di Rimini il 9 agosto 1975.\nGrafica.\nLa cover di 'Godbluff' era minimale, consistente del logo della band e del titolo dell'album \"stampato\" in rosso su cover nera. Per la prima volta, compariva il nuovo logo della band, disegnato da John Pasche; esso venne usato anche per i successivi due LP, Still Life (1976) e World Record (1977). Il design della cover venne poi parodiato dai The Fall per il loro disco Fall Heads Roll (2005).\nAccoglienza.\nSu Melody Maker, il recensore afferm\u00f2 che \"[Godbluff] rappresenta il sound della met\u00e0 degli anni Settanta, nel vero senso della parola: scomodo, coerente, incessante, coraggioso\". Geoff Barton di Sounds ritenne Godbluff \"semplicemente, un acquisto essenziale.\" Una valutazione negativa apparve sul Lancashire Evening Post nel novembre 1975, dove Bob Papworth defin\u00ec l'album \"\"una prolissa esibizione di quel tipo di rock volutamente d'avanguardia, che cos\u00ec tanti altri gruppi suonano infinitamente meglio\". Bob Papworth aggiunse che \"Guy Evans non \u00e8 capace di suonare la batteria, mentre i sax e i flauti di David Jackson risultano troppo semplicistici per risultare credibili\".\nNella sua recensione su AllMusic del 2011, Steve McDonald scrisse: \"L'album si apriva con una calma coraggiosa, con il flauto di David Jackson riecheggiante attraverso lo spazio sonoro, a cui si univa la voce di Hammill appena sussurrava le linee di apertura. Stava per arrivare uno Sturm und Drang, ma la musica era stata aperta e i testi avevano sviluppato un maggior focus, spesso abbandonando la metafora in favore di affermazioni pi\u00f9 dirette. Godbluff fu un brillante ritorno sulle scene - solo quattro tracce, ma tutte dei classici.\"\"\nIn una recensione di maggio 2002, pubblicata sul magazine Mojo, Julian Cope disse dell'album: \"Fu la miglior reunion di sempre. Godbluff era un classico sotto ogni aspetto. Evocava estesi tratti di brughiera, i rifugi in fiamme dei mandriani, orde di pazzi sui carri che distruggono casolari, teste impalate su lance. E Hammill svettava in mezzo a tutto questo, simile a Zarathustra, cercando in maniera disperata e eloquente qualche parvenza di morale dove non ce n'era.\"\nTracce.\nTesti e musiche di Peter Hammill, eccetto dove indicato."}
{"id": "734619", "revid": "117563140", "url": "https://it.wikipedia.org/wiki?curid=734619", "title": "Armonica (fisica)", "text": "Nello studio dei fenomeni oscillatori, le frequenze armoniche sono le frequenze il cui valore \u00e8 multiplo intero della frequenza base (frequenza fondamentale) di un'onda.\nPer esempio, un'onda che non sia perfettamente sinusoidale e che ha la frequenza di 100 Hz sar\u00e0 composta, di fatto, da una frequenza fondamentale, cio\u00e8 una sinusoide da 100 Hz, e da numerosissime frequenze armoniche, da 200, 300, 400, 500 Hz, e cos\u00ec via, con ampiezze variabili. \nUn caso particolare di frequenze armoniche \u00e8 quello dell'onda quadra. Infatti un'onda quadra avente duty cycle del 50% \u00e8 composta da una fondamentale, sinusoidale, della stessa frequenza, e delle sole armoniche dispari, con ampiezza pari alla frazione del loro numero: quindi, la terza armonica con ampiezza di un terzo, la quinta armonica con ampiezza di un quinto, e cos\u00ec via."}
{"id": "734623", "revid": "2075278", "url": "https://it.wikipedia.org/wiki?curid=734623", "title": "Toei Animation", "text": " \u00e8 uno studio di animazione giapponese, di propriet\u00e0 della Toei Company. Fondato nel 1948 come , nel 1952 la compagnia ha cambiato nome in , per poi essere rilevata da Toei nel 1956 e acquisire la denominazione , nome mantenuto fino al 1998. Ha prodotto numerose serie, tra cui \"Sally la maga\", \"Mazinga Z\", \"Galaxy Express 999\", \"Dr. Slump\", \"Dragon Ball\", \"I Cavalieri dello zodiaco\", \"Sailor Moon\", \"Slam Dunk\", \"Digimon\", \"One Piece\" e le serie delle \"Pretty Cure\".\nToei Animation ha realizzato gli adattamenti anime di numerosi \"mangaka\" illustri, tra cui G\u014d Nagai, Eiichir\u014d Oda, Sh\u014dtar\u014d Ishinomori, Mitsutoshi Shimabukuro, Takehiko Inoue, Mitsuteru Yokoyama, Masami Kurumada, Yudetamago, Akira Toriyama, Leiji Matsumoto e Naoko Takeuchi. Inoltre, con opere quali \"Sally la maga\" e \"Mazinga Z\", lo studio ha contribuito a diffondere i generi \"mah\u014d sh\u014djo\" e mecha e a cementarne la popolarit\u00e0.\nLa Toei Animation impiega circa due mesi per produrre un episodio di un anime, che \u00e8 composto da 3000/3500 disegni, e la realizzazione di ogni serie televisiva vede coinvolti circa trenta dipendenti. Con i suoi attuali 325 dipendenti \u00e8 il vero colosso dell'industria dell'animazione giapponese. Il suo logo rappresenta il gatto \"Pero\", protagonista del film del 1969 \"Il gatto con gli stivali\".\nStoria.\nLa casa nasce in seguito all'acquisizione da parte della Toei della Nihon D\u014dga Eiga \u2014 che aveva gi\u00e0 cambiato nome in Nichid\u014d Eiga \u2014 lo studio fondato nel 1948 da Taiji Yabushita, Sanae Yamamoto, Yasuji Mori ed altri, sulle ceneri della gloriosa Nihon Dogasha, fallita poi nel 1951. Grazie all'ottima impressione suscitata dal cortometraggio \"Ukare violin\", realizzato dalla Nichid\u014d su commissione del \"Dipartimento Film Educativi\" della stessa Toei nel 1955, l'allora presidente Hiroshi Okawa si offr\u00ec di rilevare lo studio in difficolt\u00e0 economiche per 3 milioni di yen, e cos\u00ec il 31 luglio 1956 esso venne incorporato con l'intero staff in una societ\u00e0 di nuova creazione, la Toei D\u014dga.\nDal 1998, la Toei D\u014dga ha quindi mutato denominazione nell'attuale Toei Animation, che oggi \u00e8 anche un azionista dell'emittente satellitare giapponese di anime, Animax (assieme ad altri noti studi di anime ed imprese di produzione quali Sunrise, TMS Entertainment e Nihon Ad Systems).\nIn alcuni casi collabora anche con altre azienda, come ad esempio in occasione della trilogia 1976-79 (\"Combattler V\", \"Vultus V\" e \"General Daimos\") in cui, pur gestendo la produzione complessiva, ha poi lasciato il lavoro d'animazione allo studio Sunrise. Fornisce infine anche il lavoro d'animazione per diversi film e serie televisive statunitensi fin dagli anni '60.\nNel 2003 \u00e8 stato inaugurato un museo all'interno degli studi.\nAnni '60.\nA partire dal 1963 lo studio ha iniziato a produrre, oltre ai lungometraggi d'animazione, anche serie animate per la televisione; inizialmente in bianco e nero, passano al colore a partire dal 1967 col 18\u00ba episodio di \"Sally la maga\". In questo periodo si \u00e8 impegnati in una forte competizione con la Mushi Production fondata e diretta da Osamu Tezuka (durata fino al fallimento di quest'ultima un decennio dopo).\nAnni '70.\nNei primi anni '70 la Toei ha cominciato a ridurre la produzione di film per concentrarsi maggiormente nella produzione di serie televisive; inizia quindi ad adattare tutta una serie di manga di successo pubblicati precedentemente su riviste come lo Shonen Magazine e soprattutto lo Shonen Jump. Questo \u00e8 il decennio delle opere di G\u014d Nagai e Leiji Matsumoto.\nAnni '80 e '90.\nPer tutti gli anni '80 la Toei mantiene la sua attenzione rivolta soprattutto alla produzione di serie animate; i film originali sono sempre pi\u00f9 rari e dalla met\u00e0 degli anni '80 in poi ridotti soprattutto agli adattamenti cinematografici di quelle serie che avevano avuto maggior successo. Questi sono gli anni in cui vedono la luce le versioni animate delle opere di Akira Toriyama, assieme a grandi nomi quali \"Ken il guerriero\", \"Kinnikuman\", \"I Cavalieri dello zodiaco, S\"lam Dunk e \"Sailor Moon\".\nUltimi anni.\nLa fine degli anni '90 \u00e8 stato un periodo difficile per lo studio; pur con il successo derivato dal lancio di produzioni come \"One Piece,\" \"Digimon\" e \"Magica DoReMi\" oggi la Toei Animation non ha pi\u00f9 la posizione di leader nel settore dell'animazione giapponese, posto che \u00e8 stato preso da altri studi quali Madhouse e Sunrise. Nonostante questo, la maggior parte dei guadagni continua ad arrivare da serie di successo ancora non terminate come \"One Piece\" e \"Pretty Cure\", che risultano essere al 1\u00ba e 2\u00ba posto dei maggiori incassi dell'azienda.\nOpere principali.\nDalla sua fondazione lo studio ha prodotto un gran numero di serie animate e film d'animazione, tra i quali il primo lungometraggio a colori della storia dell'animazione giapponese, \"La leggenda del serpente bianco\", nel 1958; ha inoltre adattato vari manga d'autori celebri (G\u014d Nagai, Eiichir\u014d Oda, Sh\u014dtar\u014d Ishinomori, Mitsutoshi Shimabukuro, Takehiko Inoue, Mitsuteru Yokoyama, Masami Kurumada, Yudetamago, Akira Toriyama, Leiji Matsumoto e Naoko Takeuchi) in anime, molti dei quali divenuti poi celebri a livello mondiale.\nLe sue opere hanno anche contribuito ad accrescer la fama dei generi mah\u014d sh\u014djo e mecha, i cui primi grandi successi sono stati rispettivamente \"Sally la maga\" e \"Mazinga Z\", i quali hanno fissato gli standard per tutti gli anime seguenti di quel genere: Hayao Miyazaki, Isao Takahata, Leiji Matsumoto e Y\u014dichi Kotabe sono solo alcuni degli autori che hanno lavorato in passato con la societ\u00e0.\nTra gli anime della Toei ad aver vinto il premio annuale Animage sono stati \"Galaxy Express 999\" nel 1981, \"I Cavalieri dello zodiaco\" nel 1987 e \"Sailor Moon\" nel 1992.\nProduzioni straniere.\nLa Toei Animation ha anche lavorato a numerose serie animate trasmesse in Paesi stranieri:\nCon le francesi Zagtoon e Method Animation, dal 2010 realizza l'anime \"Miraculous Ladybug\", in onda nel 2014 mentre con Netflix Knights of the Zodiac nel 2019."}
{"id": "734625", "revid": "1318658", "url": "https://it.wikipedia.org/wiki?curid=734625", "title": "La Louvi\u00e8re", "text": "La Louvi\u00e8re (in vallone \"El Louvire\") \u00e8 una citt\u00e0 e comune di lingua francese del Belgio, situata nella regione della Vallonia, nella provincia di Hainaut.\nStoria.\nLa citt\u00e0 \u00e8 nata dalla separazione del comune di Saint-Vaast, decisa con la legge del 27 gennaio 1869.\nL'attuale comune di La Louvi\u00e8re \u00e8 invece nato dalla fusione operata nel 1977 fra il vecchio comune della citt\u00e0 stessa e altri nove comuni (Haine-Saint-Paul, Haine-Saint-Pierre, Saint-Vaast, Trivi\u00e8res, Boussoit, Houdeng-Aimeries, Houdeng-G\u0153gnies, Maurage, Str\u00e9py-Bracquegnies).\nL'8 ottobre 2006, il partito socialista perde, in occasione delle elezioni municipali, la maggioranza assoluta che deteneva dal 1977 nell'Entit\u00e0 di La Louvi\u00e8re e dal 1922 nella citt\u00e0 stessa. A seguito di lunghi colloqui, il Partito socialista della citt\u00e0 decide si associarsi al Movimento Riformatore liberale e al l'UDSC (lista della sinistra).\nNei territori degli ex comuni di Haine-Saint-Pierre e di Haine-Saint-Paul scorre il Haine.\nComuni limitrofi.\nBinche, Manage, Mons, Morlanwelz, Le R\u0153ulx e Seneffe.\nAmministrazione giudiziaria.\nArrondissement di Charleroi"}
{"id": "734630", "revid": "122263545", "url": "https://it.wikipedia.org/wiki?curid=734630", "title": "UEFA Jubilee Awards", "text": "Nel 2004, per celebrare il proprio 50\u00ba anniversario, l'UEFA invit\u00f2 ogni federazione nazionale ad essa affiliata ad indicare il proprio miglior giocatore dell'ultimo mezzo secolo (1954-2003). La lista dei 52 giocatori insigniti con il titolo onorifico di \"Golden Players\" venne pubblicata nel novembre 2003."}
{"id": "734631", "revid": "1862310", "url": "https://it.wikipedia.org/wiki?curid=734631", "title": "Niaqornaarsuk", "text": "Niaqornaarsuk (Niaqorn\u00e2rssuk prima della riforma ortografica del 1973) \u00e8 un piccolo villaggio della Groenlandia di 334 abitanti (gennaio 2005). Si trova a 68\u00b014'N 52\u00b052'O, a 40 km da Kangaatsiaq; appartiene al comune di Qeqertalik."}
{"id": "734633", "revid": "57342", "url": "https://it.wikipedia.org/wiki?curid=734633", "title": "James Howard Woods", "text": ""}
{"id": "734635", "revid": "767487", "url": "https://it.wikipedia.org/wiki?curid=734635", "title": "Lavatory Love Machine", "text": "Lavatory Love Machine \u00e8 una canzone degli Edguy. Fa parte del loro quarto album in studio, \"Hellfire Club\" (2004). Il disco del singolo contiene la versione album di \"Lavatory Love Machine\", la versione acustica, la cover degli Europe (\"I'll Cry for You\"), la canzone \"Reach Out\" e il video di \"Lavatory Love Machine\"."}
{"id": "734640", "revid": "21079", "url": "https://it.wikipedia.org/wiki?curid=734640", "title": "Teorema di limitatezza locale", "text": ""}
{"id": "734643", "revid": "1862310", "url": "https://it.wikipedia.org/wiki?curid=734643", "title": "Attu", "text": "Attu (o Agto prima della riforma ortografica del 1973) \u00e8 un piccolo villaggio della Groenlandia di 286 abitanti nel 2005; si trova a 67\u00b056'N 53\u00b035'O, nel comune di Qeqertalik, circa 40\u00a0km a sud di Kangaatsiaq."}
{"id": "734646", "revid": "256896", "url": "https://it.wikipedia.org/wiki?curid=734646", "title": "Kirill Pavlovi\u010d Florenskij", "text": "Figlio del filosofo Pavel Aleksandrovi\u010d Florenskij (1882-1937) e di Anna Michajlovna Giacintova. \nPorta il suo nome, secondo le disposizioni della Unione astronomica internazionale (UAI), un cratere lunare posizionato sulla faccia nascosta della Luna."}
{"id": "734647", "revid": "93556", "url": "https://it.wikipedia.org/wiki?curid=734647", "title": "Davao", "text": "Davao (o Davao City, nome completo e ufficiale: \"Lungsod ng Dabaw\") \u00e8 una della citt\u00e0 pi\u00f9 importanti delle Filippine e la capitale \"de facto\" dell'isola di Mindanao. La citt\u00e0, pur essendo amministrativamente indipendente, \u00e8 geograficamente ubicata nella Provincia di Davao del Sur, nella regione di Davao.\n\u00c8 anche la citt\u00e0 pi\u00f9 grande dello stato in termini di superficie e una delle pi\u00f9 estese del mondo, occupando pi\u00f9 di 2.400\u00a0km\u00b2. Il suo aeroporto internazionale e il suo porto movimentano un grandissimo quantitativo di merci. Come tutte le maggiori citt\u00e0 delle Filippine, Davao \u00e8 autonoma da qualsiasi provincia bench\u00e9 abitualmente si trova raggruppata con il Davao del Sur per motivi statistici. La citt\u00e0 \u00e8 anche il capoluogo della Regione Davao (Regione XI). Davao ha una popolazione di 1,3 milioni di abitanti, che raggiunge i due milioni durante il giorno.\nNegli ultimi anni, la metropoli urbana ha avuto una rapida espansione, \u00e8 emersa come centro di commerci, investimenti e turismo per le Filippine del sud. La citt\u00e0 infatti presenta allo stesso tempo spiagge molto attraenti (ed \u00e8 in prossimit\u00e0 di siti affascinanti per le immersioni), cos\u00ec come luoghi di villeggiatura montani (nelle vicinanze c'\u00e8 la cima pi\u00f9 alta del Paese, il Monte Apo).\nDal 1986 Davao \u00e8 stata prevalentemente amministrata dal clan familiare dei Duterte, tra cui si contano il 16\u00ba e attuale Presidente filippino Rodrigo Duterte e i figli Sara e Paolo.\nDistretti legislative e barangay.\nDavao \u00e8 formata da 184 barangay:"}
{"id": "734648", "revid": "124610399", "url": "https://it.wikipedia.org/wiki?curid=734648", "title": "Onda quadra", "text": "In teoria dei segnali e in elettronica l'onda quadra \u00e8 un segnale composto da un'alternanza regolare di due valori che sono equivalenti al segnale elettrico utilizzato nei circuiti digitali. I due livelli possono essere messi in corrispondenza con i due stati logici 0 e 1.\nNel caso di un segnale elettrico, un'onda quadra \u00e8 composto da due livelli di tensione. Esempio tipico di onde quadre sono i segnali digitali, in cui il tempo di transizione dal livello basso a quello alto, detto \"\"fronte di salita\" (rise time), e da quello alto a quello basso, detto \"fronte di discesa\"\" (fall time), \u00e8 molto breve ed \u00e8 determinato dal grado di velocit\u00e0 di commutazione del transistor impiegato nel circuito in analisi. Anche se il componente preposto alla commutazione \u00e8 un circuito integrato o un circuito ibrido, questa funzione viene comunque effettuata da uno o pi\u00f9 transistor: nel primo caso questi sono integrati nel die, nel secondo, sono assemblati sul supporto del componente ibrido.\nDescrizione.\nOnda quadra ideale e reale.\nL'onda quadra perfetta mostrata in figura \u00e8 in realt\u00e0 un'idealizzazione matematica che nella realt\u00e0 fisica dei segnali generati da apparati elettronici non esiste poich\u00e9 il rumore sempre presente in tali apparati e nel canale di trasmissione la far\u00e0 \"fluttuare\". Soprattutto \u00e8 fisicamente impossibile, dalla relativit\u00e0 speciale, che le transizioni da uno stato fisico (valore logico) all'altro siano istantanee ovvero con velocit\u00e0 di transizione infinita. Quindi anche un segnale digitale reale \u00e8 in realt\u00e0 a rigore un segnale di tipo analogico e i fronti di salita e discesa saranno in definitiva delle rampe caratterizzate da un tempo di salita maggiore di zero. Tuttavia quel che conta nell'analisi di tali segnali, e di conseguenza nell'elettronica digitale, \u00e8 che le fluttuazioni dell'onda quadra siano limitate in ampiezza di modo che non si abbia perdita di informazione ovvero le fluttuazioni non sono sufficientemente ampie da far interpretare erroneamente i due diversi stati fisici possibili (alto e basso) su cui costruire una logica binaria d'interesse (ad es. l'Algebra di Boole) che \u00e8 poi quella utilizzata nei sistemi elettronici di elaborazione digitali.\nCaratteristiche in frequenza.\nPer quanto riguarda le caratteristiche nel dominio della frequenza, per le onde quadre sono rilevanti le armoniche successive alla fondamentale; nel caso particolare di un'onda quadra avente duty cycle pari al 50% si pu\u00f2 facilmente conoscerne la consistenza e l'ampiezza: sono presenti infatti esclusivamente le armoniche dispari, e in particolare la terza con ampiezza pari a un terzo della fondamentale, la quinta armonica con ampiezza pari ad un quinto della fondamentale, e cos\u00ec via.\nUsando le serie di Fourier, si pu\u00f2 scrivere:\nGeneratori di onde quadre.\nIl circuito pi\u00f9 semplice per generare un'onda quadra \u00e8 costituito da una porta invertente (NOT) dotata di funzione trigger di Schmitt, un condensatore e un resistore. Un componente tipico per questa funzione pu\u00f2 essere rappresentato dal 40106 facente parte della serie 4000.\nLa caratteristica pi\u00f9 difficile da ottenere in un'onda quadra non \u00e8 il valore di frequenza o il valore di tensione, bens\u00ec la velocit\u00e0 nella transizione di livello e la successiva stabilizzazione in tempi molto brevi per ridurre l'oscillazione smorzata di assestamento al termine della transizione di livello (overshot e undershot): questa oscillazione \u00e8 dovuta al fatto che la larghezza di banda di questi strumenti non \u00e8 infinita e quindi non \u00e8 possibile ricostruire l'onda quadra con tutte le sue armoniche (fenomeno di Gibbs); per ottenere elevate prestazioni sono impiegati solitamente circuiti custom e transistor selezionati.\nUn esempio di questi strumenti \u00e8 il generatore di segnali PG506 del costruttore Tektronix, utilizzato negli anni 80 e 90 e ormai fuori produzione; venne progettato espressamente per la calibrazione degli amplificatori verticali degli oscilloscopi e la frequenza dell'onda quadra generata era limitata a 1\u00a0MHz, con un rise time inferiore ad 1 ns con tempo di assestamento molto breve. Queste caratteristiche erano necessarie per poter eseguire la calibrazione della risposta all'impulso, delicata operazione manuale consistente nella regolazione di trimmer capacitivi su pi\u00f9 stadi del circuito, di cui l'ultimo determina la banda passante dell'amplificatore e il cui valore era prossimo ad 1\u00a0GHz sia per alcuni mainframe, come per alcune plug-in dello stesso costruttore.\nI generatori utilizzati pi\u00f9 comunemente sono i \"generatore di impulsi\" o i \"generatore di funzioni\" o di forme d'onda. Il primo \u00e8 specifico per questo tipo di onda, permette di variarne il duty cycle e la pendenza del fronte di salita e del fronte di discesa indipendentemente; il secondo \u00e8 meno specifico e di solito permette meno interventi sul segnale generato, ma \u00e8 pi\u00f9 versatile potendo fornire anche altre forme d'onda, come la sinusoide o il dente di sega. Questi generatori permettono anche di spostare l'offset del segnale; ovvero, mentre in un circuito logico il segnale varia da 0 (massa del circuito) a 1 (tensione di alimentazione), il comando dell'offset permette di spostare lo zero verso una tensione negativa oppure positiva, ovvero avere per esempio un'onda quadra di ampiezza 5 volt, in cui lo zero \u00e8 posto a -8 volt e l'uno a -3 volt, in questo caso il segnale ha un offset negativo di 8 volt.\nPer applicazioni pi\u00f9 sofisticate si utilizzano strumenti detti \"sintetizzatori di segnale\" o anche \"generatori di forma d'onda arbitraria\", basati su digital signal processor (processori di segnali digitali); questi strumenti sono in grado di generare una forma d'onda con tutti i parametri completamente controllabili.\nApplicazioni.\nLe onde quadre, grazie alla loro ricchezza di armoniche, vengono anche utilizzate nel progetto e nello studio degli amplificatori ad alta fedelt\u00e0 e per la verifica delle loro prestazioni. Infatti tra le caratteristiche tecniche di questi apparecchi \u00e8 importante lo slew rate che indica la velocit\u00e0 del fronte di salita e di discesa di un'onda quadra sull'uscita del circuito finale espressa in volt per microsecondo. Bench\u00e9 gli amplificatori audio non vengano impiegati per amplificare onde quadre, questo dato \u00e8 significativo per conoscere le doti di velocit\u00e0 dello stadio finale dello strumento in risposta alle variazioni del segnale in ingresso; la banda passante di uno stadio amplificatore \u00e8 direttamente dipendente dal valore di slew rate dei componenti attivi impiegati.\nL'onda quadra \u00e8 utilizzata anche per la verifica e la calibrazione degli amplificatori verticali degli oscilloscopi, delle sonde di corrente ad effetto Hall, dei frequenzimetri e di altri strumenti, nonch\u00e9 durante la progettazione di circuiti logici.\nNelle telecomunicazioni la grande ampiezza di banda occupata dall'onda quadra la rende svantaggiosa nelle comunicazioni specie se la banda passante del canale \u00e8 piuttosto limitata, come per esempio nelle radiocomunicazioni, in quanto limita l'efficienza della multiplazione in frequenza di pi\u00f9 segnali su un'unica portante cio\u00e8 limita l'efficienza spettrale del sistema. Si preferisce dunque ricorrere a tecniche di modulazione e demodulazione numerica per convertire un segnale digitale in un segnale analogico meno ampio in banda e adattato al canale e viceversa come di fatto si fa nelle trasmissioni digitali. L'onda quadra tuttavia pu\u00f2 essere utilizzata nelle comunicazioni cablate in fibra ottica grazie all'ampia banda passante di questo mezzo trasmissivo."}
{"id": "734649", "revid": "1342115", "url": "https://it.wikipedia.org/wiki?curid=734649", "title": "Vallone", "text": ""}
{"id": "734650", "revid": "131358", "url": "https://it.wikipedia.org/wiki?curid=734650", "title": "Classe Delta (sottomarino)", "text": ""}
{"id": "734651", "revid": "4175", "url": "https://it.wikipedia.org/wiki?curid=734651", "title": "Rafael Van der Vaart", "text": ""}
{"id": "734655", "revid": "320578", "url": "https://it.wikipedia.org/wiki?curid=734655", "title": "Classe Yankee (sottomarino)", "text": ""}
{"id": "734656", "revid": "297031", "url": "https://it.wikipedia.org/wiki?curid=734656", "title": "Tribunale della Camera imperiale", "text": "Il Tribunale della Camera imperiale, generalmente detto Tribunale camerale dell'Impero (ted. \"Reichskammergericht\", lat. \"Camerae Imperialis Judici\"), costituisce uno dei primi esempi di tribunale centrale in uno Stato moderno. Essa fu istituita nel 1495 da Massimiliano I d'Asburgo nell'ambito di una riforma dell'ordinamento giudiziale del Sacro Romano Impero, riforma caldeggiata dai principi elettori in seno alla Dieta di Worms.\nPremessa.\nPer capirne la funzione, bisogna premettere che prima della sua istituzione, l'Impero conosceva un'altra corte, il Tribunale imperiale (\"Reichskammergericht\"), deputato alla risoluzione delle controversie tra feudatari maggiori o in capite, e sulle liti attinenti all'ambito fiscale ed alle regal\u00ece. Questo tribunale, tuttavia, cominci\u00f2 a cadere in disuso quando il titolo imperiale inizi\u00f2 a restare sempre pi\u00f9 frequentemente nelle mani degli Asburgo, i quali attribuirono competenza nelle suddette materie al tribunale feudale dei loro territori ereditari. Questo comportava un conflitto di interessi: chiunque venisse eletto imperatore, infatti, finiva per unire su s\u00e9 stesso il titolo supremo di imperatore e quello di feudatario. Logico, quindi, che le controversie di portata \"imperiale\" dovevano essere risolte da un tribunale imparziale, che non rispondesse agli interessi di parte della dinastia asburgica. Da qui scaturisce la necessit\u00e0 di un nuovo tribunale: il \"Reichshofrat\".\nCaratteristiche.\nIl Tribunale della Camera imperiale nasce dunque nel 1495, nell'ambito di una riforma del sistema istituzionale imperiale germanico, su richiesta della Dieta di Worms, con l'intenzione di limitare il potere della dinastia asburgica.\nPer ottenere una certa qual imparzialit\u00e0, si stabil\u00ec che:\nInoltre, si decise di limitare la discrezionalit\u00e0 degli apprezzamenti del tribunale, stabilendo che le sentenze dovessero essere emanate sulla base del diritto romano, intendendosi con esso non solo i testi giustinianei, ma anche le glosse e i commenti, ossia le elaborazioni dottrinali frutto dell'attivit\u00e0 dei giurisperiti basso-medievali.\nL'applicazione del diritto romano come normativa vigente ebbe esiti non indifferenti. Nel molteplice e variegato panorama giuridico, caratterizzato da una selva di istituzioni autonome titolari di potest\u00e0 normativa, il tribunale riusc\u00ec a imporre una certa uniformit\u00e0 giuridica. Tale uniformit\u00e0 discende non tanto dall'aver dichiarato formalmente vigente e applicabile il diritto giustinianeo, quanto dal fatto che ad applicarlo era il tribunale centrale, ossia la corte pi\u00f9 autorevole dell'Impero, il quale in virt\u00f9 di questa autorevolezza finiva per dettare l'indirizzo giuridico dominante rispetto a quelli adottati dagli altri tribunali."}
{"id": "734657", "revid": "320578", "url": "https://it.wikipedia.org/wiki?curid=734657", "title": "Progetto 667", "text": ""}
{"id": "734660", "revid": "21079", "url": "https://it.wikipedia.org/wiki?curid=734660", "title": "Funzione scalino", "text": ""}
{"id": "734661", "revid": "1941276", "url": "https://it.wikipedia.org/wiki?curid=734661", "title": "Grammy Award alla miglior interpretazione rap solista", "text": "Il Grammy per la miglior canzone rap solista \u00e8 un premio Grammy istituito nel 1991, per premiare le migliori canzoni di genere hip hop/rap eseguite da singoli artisti.\nNello stesso anno fu creato anche il riconoscimento Best Rap Performance by a Duo or Group, che insieme al primo formava il premio Best Rap Performance. Nel 2003 \u00e8 stato separato in Best Female Rap Solo Performance (femminile) e Best Male Rap Solo Performance (maschile), distinzione mantenuta fino al 2005.\nSpesso il premio \u00e8 conferito ad una canzone incisa o pubblicata l'anno precedente."}
{"id": "734662", "revid": "1862310", "url": "https://it.wikipedia.org/wiki?curid=734662", "title": "Ikerasaarsuk (Kangaatsiaq)", "text": "Ikerasaarsuk (Ikeras\u00e2rssuk prima della riforma ortografica del 1973) \u00e8 un minuscolo villaggio della Groenlandia che nel 7 luglio 2005 ospitava 109 abitanti; \u00e8 posto nel comune di Qeqertalik, e dista 40 km in linea d'aria da Kangaatsiaq."}
{"id": "734668", "revid": "125208900", "url": "https://it.wikipedia.org/wiki?curid=734668", "title": "Still Life (Van der Graaf Generator)", "text": "Still Life \u00e8 il sesto album in studio del gruppo \"progressive\" inglese dei Van der Graaf Generator."}
{"id": "734669", "revid": "1305772", "url": "https://it.wikipedia.org/wiki?curid=734669", "title": "Tso (disambigua)", "text": ""}
{"id": "734670", "revid": "363629", "url": "https://it.wikipedia.org/wiki?curid=734670", "title": "Tso", "text": ""}
{"id": "734677", "revid": "72396", "url": "https://it.wikipedia.org/wiki?curid=734677", "title": "Round Robin", "text": ""}
{"id": "734678", "revid": "22384", "url": "https://it.wikipedia.org/wiki?curid=734678", "title": "FCFS", "text": ""}
{"id": "734679", "revid": "287204", "url": "https://it.wikipedia.org/wiki?curid=734679", "title": "Radovis", "text": ""}
{"id": "734680", "revid": "1781667", "url": "https://it.wikipedia.org/wiki?curid=734680", "title": "Hudcovce", "text": "Hudcovce (in ungherese \"Heged\u0171sfalva\", in tedesco \"Pfeiffersbach\") \u00e8 un comune della Slovacchia facente parte del distretto di Humenn\u00e9, nella regione di Pre\u0161ov.\nFu citato per la prima volta nei documenti storici nel 1467 quando qui la giustizia veniva amministrata secondo il diritto germanico. All'epoca il villaggio apparteneva alla Signoria di Humenn\u00e9 che lo detenne fino al 1656. Successivamente pass\u00f2 ai Szirmay e nel XIX secolo agli Hadiuk-Bark\u00f3czi."}
{"id": "734681", "revid": "22384", "url": "https://it.wikipedia.org/wiki?curid=734681", "title": "First Come First Served", "text": ""}
{"id": "734683", "revid": "339392", "url": "https://it.wikipedia.org/wiki?curid=734683", "title": "Antoine-Laurent Lavoiser", "text": ""}
{"id": "734684", "revid": "1781667", "url": "https://it.wikipedia.org/wiki?curid=734684", "title": "Chlmec", "text": "Chlmec (in ungherese \"Helmecke\", in tedesco \"Bergdorf\") \u00e8 un comune della Slovacchia facente parte del distretto di Humenn\u00e9, nella regione di Pre\u0161ov.\nFu citato per la prima volta nei documenti storici nel 1451 quando apparteneva ai conti Drugeth che lo tennero fino al XVI secolo. Successivamente pass\u00f2 ai Szirmay, e nel XIX secolo agli Andr\u00e1ssy. Durante la Seconda guerra mondiale, il villaggio venne completamente incendiato."}
{"id": "734685", "revid": "122326240", "url": "https://it.wikipedia.org/wiki?curid=734685", "title": "Henry Rollins", "text": "\u00c8 conosciuto soprattutto per essere stato il frontman dello storico gruppo Black Flag. \u00c8 considerato una figura cardine nella scena hardcore punk californiana e una delle icone di culto del rock alternativo statunitense e mondiale.\nBiografia.\nCrebbe a Washington, D.C. da genitori divorziati di famiglia benestante. La sua infanzia viene segnata da reiterati episodi di violenza sessuale. Da adolescente soffr\u00ec di depressione, bassa autostima e complessi di natura sessuale. Gli venne in seguito diagnosticata una forma di iperattivit\u00e0 e gli vennero prescritte massicce dosi di Ritalin per permettergli di concentrarsi nello studio.\nFrequent\u00f2 la scuola militare Bullis School di Washington, D.C., dove si dedic\u00f2 al culturismo e alla scrittura.\nDopo la scuola superiore, venne introdotto al punk grazie all'amico Ian MacKaye (in seguito diventato membro di Minor Threat e Fugazi). In seguito si un\u00ec agli State of Alert come cantante; il gruppo pubblic\u00f2 un EP pubblicato dalla casa discografica Dischord Records, prima di sciogliersi.\nBlack Flag.\nNel 1981 divent\u00f2 grande fan del gruppo Black Flag il quale, in cerca di un cantante, decise di assumerlo ufficialmente dopo una prova sul palco. La sua personalit\u00e0 energica e intensa fecero di lui il perfetto uomo di punta della band; qui Garfield cambi\u00f2 il cognome in Rollins.\nRollins ha cantato e scritto per i Black Flag dal 1981 al 1986, anno del loro scioglimento. Sotto la sua influenza, la musica del gruppo ha subito drastici cambiamenti, allontanandosi dall'hardcore punk degli esordi. Subentrato al primo autore dei testi, Greg Ginn, Rollins ha poi scritto molte canzoni per il gruppo.\nRollins Band e attivit\u00e0 editoriale.\nDurante la sua permanenza nei Black Flag, Rollins tenne alcuni diari con pensieri ed esperienze, che verranno pubblicati nel 1994 in \"Get in the Van\", la versione audio del quale gli permise di vincere un Grammy Award. Successivamente alla pubblicazione di altri diari, Rollins fonder\u00e0 una propria casa editrice, la 2.13.61, cos\u00ec chiamata dalla sua data di nascita. Pubblicher\u00e0 nove album con la 2.13.61, e molti con altre case discografiche. La 2.13.61 pubblicher\u00e0 anche libri di Rollins, Joe Cole, Nick Zedd, Nick Cave e Michael Gira, oltre ad album della Rollins Band, Exene Cervenka, Hubert Selby Jr., The Birthday Party e The Gun Club e anche di artisti free-jazz, tra cui Matthew Shipp e Roscoe Mitchell, dei quali Rollins \u00e8 grande fan.\nVerso la met\u00e0 degli anni ottanta Rollins decise di produrre un disco di Charles Manson con l'aiuto della SST Records, la casa discografica dei Black Flag. Il progetto non and\u00f2 in porto a causa di diverse minacce di morte ricevute dalla SST. Il disco, dal titolo \"Completion\" esiste solo in cinque copie, due delle quali in possesso di Rollins.\nDopo lo scioglimento dei Black Flag all'inizio del 1986, Rollins pubblica un album solista e un EP con il chitarrista Chris Haskett. Alla formazione si aggiungono gli ex membri dei Gone Andrew Weiss e Sim Cain e il gruppo prende il nome di Rollins Band, che ottiene discreto successo con gli album \"The End of Silence\" del 1992 e \"Weight\" del 1994.\nNel dicembre 1991, nel corso di una rapina in casa, il suo grande amico e coinquilino Joe Cole rimase ucciso da un colpo di pistola alla testa, mentre Rollins riusc\u00ec a mettersi in salvo. Rollins, profondamente segnato dalla tragedia, dedicher\u00e0 la maggior parte delle sue opere successive (a partire da \"The End Of Silence\") alla memoria di Cole.\nNel frattempo Rollins aveva ottenuto ruoli in alcuni film e in show televisivi, diventando anche VJ su MTV. Nel 1991 registra una cover di \"Let There Be Rock\" degli AC/DC con gli Hard-Ons.\nSin dagli ultimi anni nei Black Flag, Rollins inizi\u00f2 a fare tour come artista \"spoken-word\", concentrandosi soprattutto su tematiche sociali, oltre a raccontare le sue esperienze di vita. La sua combinazione di umorismo autoironico e discussione seria di importanti questioni sociali gli ha permesso di guadagnare molta popolarit\u00e0.\nRadio, televisione e cinema.\nNel 1995 recita la parte del medico nel film \"Johnny Mnemonic\", basato sull'omonimo racconto cyberpunk di William Gibson, a fianco di Keanu Reeves. Nel 2004 Rollins condusse uno show radiofonico settimanale, \"Harmony in My Head\", dal titolo di un brano dei Buzzcocks, sulla radio Indie 103.1 di Los Angeles, nel quale proponeva un assortimento di rock, punk, rap e jazz. Il programma verr\u00e0 sospeso a tempo indeterminato per permettere a Rollins di intraprendere uno dei suoi tour di \"spoken-word\", e verr\u00e0 ripreso nel 2006; gli archivi dello show sono scaricabili in formato mp3 archives da rollins-archive.com, un sito che Rollins ha approvato sul blog dello show.\nDal 2006 al 2007 ha condotto su IFC \"The Henry Rollins Show\", uno show televisivo in cui oltre a recitare propri monologhi intervistava celebrit\u00e0 e faceva esibire vari ospiti musicali.\nTra film per il cinema e sceneggiati per la televisione, Rollins ha finora recitato in oltre 50 produzioni. Nel 2009 entra nel cast della seconda stagione della serie televisiva statunitense \"Sons of Anarchy\", nel quale interpreta il ruolo di un neonazista.\nAttivismo.\nRollins \u00e8 impegnato in innumerevoli cause, prima fra tutte quella per i diritti dei gay. Ci\u00f2 ha portato molti a sospettare una sua omosessualit\u00e0 latente, sebbene egli abbia sempre smentito. Nel 2004 \u00e8 stato il presentatore del \"Wedrock Benefit Concert\", un'iniziativa per il riconoscimento dei matrimoni omosessuali.\nPur dichiarandosi contrario alla guerra, nel 2003 ha seguito le truppe statunitensi in Iraq per intrattenerle con degli spettacoli one man show, affermando che i soldati possono perdere il contatto con la realt\u00e0 ed \u00e8 importante non tagliarli fuori dal mondo. Per la stessa ragione ha collaborato con la \"Iraq and Afghanistan Veterans of America,\" un'associazione nata per aiutare i reduci a reintegrarsi nella societ\u00e0.\nAltre cause che lo hanno visto coinvolto sono state il caso dei \"West Memphis Three\", il disastro di Bhopal e la recente riesplosione dei conflitti razziali negli Stati Uniti.\nNel 2016, in vista delle elezioni presidenziali, ha sostenuto la candidatura di Bernie Sanders.\nDoppiatori italiani.\nNelle versioni in italiano dei suoi film, Henry Rollins \u00e8 stato doppiato da:"}
{"id": "734686", "revid": "38120", "url": "https://it.wikipedia.org/wiki?curid=734686", "title": "Toei animation", "text": ""}
{"id": "734687", "revid": "1048993", "url": "https://it.wikipedia.org/wiki?curid=734687", "title": "Personaggi di Un medico in famiglia", "text": "Questa voce contiene un elenco dei personaggi presenti nella serie televisiva \"Un medico in famiglia\".\nPersonaggi.\nLa decisione di Sermonti ha spinto gli autori della fiction ad eliminare il personaggio di Guido dalla serie e, per giustificarne l'uscita di scena, hanno ricorso all'idea di farlo morire in un incidente d'auto, rivelandolo nel primo episodio della settima stagione."}
{"id": "734688", "revid": "798140", "url": "https://it.wikipedia.org/wiki?curid=734688", "title": "Giovent\u00f9 Federalista Europea", "text": "La Giovent\u00f9 Federalista Europea (GFE) \u00e8 la sezione italiana degli Jeunes Europ\u00e9ens F\u00e9d\u00e9ralistes (JEF) e il gruppo giovanile del Movimento Federalista Europeo (MFE).\nLa storia.\nIl Movimento Federalista Europeo (MFE) \u00e8 stato fondato a Milano il 27-28 agosto 1943 da un gruppo di antifascisti raccolti intorno ad Altiero Spinelli. I principi sulla base dei quali esso \u00e8 nato sono contenuti nel Manifesto di Ventotene, elaborato nel 1941 dallo stesso Spinelli, con la collaborazione di Ernesto Rossi e Eugenio Colorni. L'analisi e le proposte politiche contenute nel Manifesto si basano sulla presa di coscienza della crisi dello Stato nazionale - ritenuto la causa principale delle guerre mondiali e dell'affermazione del nazifascismo - e sulla convinzione che solo il superamento della sovranit\u00e0 assoluta degli Stati attraverso la creazione di una Federazione europea avrebbe assicurato la pace in Europa.\nL'ideologia.\nIl federalismo rappresenta un'idea rivoluzionaria e del tutto innovativa nei confronti delle ideologie tradizionali (liberalismo, democrazia, socialismo). La nuova linea di divisione fra le forze progressiste e le forze reazionarie secondo i federalisti \u00e8 quella che separa coloro che ritengono compito centrale la creazione di uno Stato federale europeo da coloro che consapevolmente o di fatto agiscono per il mantenimento del sistema degli Stati nazionali sovrani.\nObiettivo ultimo della GFE \u00e8 il raggiungimento della pace e della democrazia internazionale attraverso la creazione della Federazione Mondiale. I suoi obiettivi intermedi sono la Federazione Europea, l'unificazione federale delle altre grandi famiglie del genere umano e la trasformazione dell'ONU in un Governo mondiale parziale. L'azione per il raggiungimento di questi obiettivi avviene in collaborazione con i federalisti di tutto il mondo.\nCome \u00e8 organizzata.\nPossono iscriversi alla GFE tutti i giovani di qualsiasi cittadinanza e di et\u00e0 compresa tra i 14 e i 30 anni.\nLa GFE si differenzia radicalmente dai modelli normali di organizzazione politica, i partiti e i gruppi di pressione. Diversamente dai gruppi di pressione, che cercano solo vantaggi particolari per gruppi particolari senza modificare necessariamente l'assetto dei poteri costituiti, e a differenza dei partiti, che hanno come quadro privilegiato di azione il quadro nazionale, la GFE esercita una iniziativa politica autonoma rivolta alla fondazione di uno Stato nuovo, la Federazione europea.\nIn sintesi, la GFE ha le seguenti caratteristiche:\nSezioni locali.\nLa GFE \u00e8 composta da un direttivo nazionale e da sezioni locali che hanno una presenza diretta nel territorio. Ogni sezione locale \u00e8 presieduta da un Presidente, un Segretario e un Tesoriere. Generalmente le sezioni locali coprono intere province, ma non \u00e8 vietato avere sezioni anche pi\u00f9 circoscritte (per esempio all'intero dell'area di un Comune). Una sezione per essere attiva deve avere almeno 10 tesserati iscritti ad essa."}
{"id": "734689", "revid": "1941276", "url": "https://it.wikipedia.org/wiki?curid=734689", "title": "Grammy Award alla miglior canzone rock", "text": "Il Grammy per la miglior canzone rock \u00e8 un premio Grammy istituito nel 1992, per premiare le migliori canzoni di genere rock.\nIl riconoscimento \u00e8 conferito agli autori dei testi. Spesso la canzone premiata \u00e8 stata registrata o pubblicata l'anno precedente la premiazione."}
{"id": "734692", "revid": "110157", "url": "https://it.wikipedia.org/wiki?curid=734692", "title": "Kamenica nad Cirochou", "text": "Kamenica nad Cirochou (in ungherese \"Nagykemence\", in tedesco \"Gro\u00dfstein\") \u00e8 un comune della Slovacchia facente parte del distretto di Humenn\u00e9, nella regione di Pre\u0161ov.\nFu citato per la prima volta nei documenti storici nel 1317 quando re Carlo Roberto d'Ungheria don\u00f2 il villaggio assieme ad altri centri abitati ai conti Drugeth, che lo detennero per secoli. L'ultimo proprietario fu il conte Gejza Andr\u00e1ssy, morto nel 1934."}
{"id": "734693", "revid": "21079", "url": "https://it.wikipedia.org/wiki?curid=734693", "title": "Teorema di permanenza del segno", "text": ""}
{"id": "734694", "revid": "22384", "url": "https://it.wikipedia.org/wiki?curid=734694", "title": "SNPF", "text": ""}
{"id": "734695", "revid": "110157", "url": "https://it.wikipedia.org/wiki?curid=734695", "title": "Ensemble Studios", "text": "Ensemble Studios \u00e8 stata un'azienda statunitense dedita allo sviluppo di videogiochi, fondata nel 1995 da Tony Goodman e liquidata nel 2010.\nDal 2000 al 2010 ha fatto parte del gruppo Microsoft.\nStoria.\nEnsemble Studios fu fondato nel 1995 a Dallas (Texas) da Tony Goodman; due anni pi\u00f9 tardi pubblic\u00f2 il suo primo videogioco, \"Age of Empires\", che diede inizio all'omonima serie di strategici in tempo reale e ad uno \"spin-off\" intitolato \"Age of Mythology\".\nNel 2000 lo studio fu acquisito dal gruppo Microsoft, che decise di liquidarlo nel 2010 per motivi fiscali; l'ultimo titolo sviluppato fu \"Halo Wars\"."}
{"id": "734696", "revid": "22384", "url": "https://it.wikipedia.org/wiki?curid=734696", "title": "Shortest Next Process First", "text": ""}
{"id": "734697", "revid": "22384", "url": "https://it.wikipedia.org/wiki?curid=734697", "title": "SRTF", "text": ""}
{"id": "734698", "revid": "22384", "url": "https://it.wikipedia.org/wiki?curid=734698", "title": "Shortest Remaining Time First", "text": ""}
{"id": "734699", "revid": "842", "url": "https://it.wikipedia.org/wiki?curid=734699", "title": "Radovish", "text": ""}
{"id": "734701", "revid": "320578", "url": "https://it.wikipedia.org/wiki?curid=734701", "title": "Nieuport Type 11", "text": ""}
{"id": "734702", "revid": "22384", "url": "https://it.wikipedia.org/wiki?curid=734702", "title": "HRRN", "text": ""}
{"id": "734706", "revid": "22384", "url": "https://it.wikipedia.org/wiki?curid=734706", "title": "Higher Responsive Ratio Next", "text": ""}
{"id": "734707", "revid": "110157", "url": "https://it.wikipedia.org/wiki?curid=734707", "title": "Radovi\u0161", "text": "Radovi\u0161 (Macedone: \u0420\u0430\u0434\u043e\u0432\u0438\u0448) \u00e8 una citt\u00e0 posizionata nella parte sud-orientale della Macedonia del Nord. \u00c8 la seconda citt\u00e0 pi\u00f9 grande della regione sud-orientale. La citt\u00e0 \u00e8 la sede del Comune di Radovi\u0161, che si sviluppa sul fondo della montagna Pla\u010dkovica e la parte settentrionale della valle Strumica. La strada principale M6 \u0160tip-Radovi\u0161-Strumica \u00e8 tangenzialmente immessa sul Comune di Radovi\u0161. Questa strada \u00e8 una delle principali vie di comunicazione con altre parti del paese.\nSociet\u00e0.\nEvoluzione demografica.\nIn base al censimento del 2002, la popolazione della citt\u00e0 di Radovi\u0161 \u00e8 di 16.233 abitanti.\nLa struttura etnica della popolazione che vive in citt\u00e0 \u00e8:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "734708", "revid": "22384", "url": "https://it.wikipedia.org/wiki?curid=734708", "title": "Multilevel Feedback", "text": ""}
{"id": "734711", "revid": "599013", "url": "https://it.wikipedia.org/wiki?curid=734711", "title": "Gfe", "text": ""}
{"id": "734712", "revid": "38120", "url": "https://it.wikipedia.org/wiki?curid=734712", "title": "Sleeping With Ghosts", "text": ""}
{"id": "734713", "revid": "810736", "url": "https://it.wikipedia.org/wiki?curid=734713", "title": "Fss", "text": ""}
{"id": "734714", "revid": "38120", "url": "https://it.wikipedia.org/wiki?curid=734714", "title": "Sleeping with ghosts", "text": ""}
{"id": "734716", "revid": "22384", "url": "https://it.wikipedia.org/wiki?curid=734716", "title": "Fair Share Scheduling", "text": ""}
{"id": "734718", "revid": "729019", "url": "https://it.wikipedia.org/wiki?curid=734718", "title": "Grammy Award alla miglior canzone rap", "text": "Il Grammy per la miglior canzone rap \u00e8 un premio Grammy istituito nel 2004, per premiare canzoni rap eseguite da uno o pi\u00f9 artisti, e gli autori dei loro testi. Spesso la canzone premiata \u00e8 stata registrata o pubblicata l'anno precedente."}
{"id": "734719", "revid": "44627", "url": "https://it.wikipedia.org/wiki?curid=734719", "title": "Funzione a gradino", "text": ""}
{"id": "734726", "revid": "1632387", "url": "https://it.wikipedia.org/wiki?curid=734726", "title": "Unione Sportiva Fiorenzuola 1922", "text": "L'Unione Sportiva Fiorenzuola 1922 S.r.l., meglio nota come Fiorenzuola, \u00e8 una societ\u00e0 calcistica italiana con sede nella citt\u00e0 di Fiorenzuola d'Arda, in provincia di Piacenza.\nMilita in Serie C, il terzo livello del campionato di calcio italiano.\nFondato nel 1922, il sodalizio visse il suo momento di maggiore popolarit\u00e0 nel corso degli anni novanta quando, sotto la presidenza di Antonio Villa, milit\u00f2 per 12 anni consecutivi in Serie C.\nStoria.\nLe origini.\nL'Unione Sportiva Fiorenzuola viene fondata nel 1922. L'anno successivo viene disputata una partita amichevole contro la . Il primo campionato del Fiorenzuola risale alla Quarta Divisione, stagione 1923-1924, dove il Fiorenzuola \u00e8 inserito nel girone A dal comitato regionale emiliano, il Fiorenzuola termina il campionato al secondo posto dopo aver vinto lo spareggio contro il Sant'Ilario per 1-0, tuttavia questo spareggio viene poi annullato e il Fiorenzuola passa cos\u00ec al terzo posto.\nLa stagione successiva il Fiorenzuola domina il suo girone di Quarta Divisione totalizzando 11 punti e conquista l'accesso alle semifinali per l'accesso in Terza Divisione; inserito nel girone B, lo vince con nove punti, conquistando la finale contro l'Aurora di Bologna: l'andata a Fiorenzuola termina 1-1, mentre il ritorno a Sant'Ilario d'Enza \u00e8 vinto dal Fiorenzuola per 6-0.\nNel 1925-1926 il Fiorenzuola partecipa al primo campionato di Terza Divisione, venendo inserito nel girone B del Comitato Regionale Emiliano, terminandolo al quarto posto con 13 punti. La stagione successiva il Fiorenzuola, inserito stavolta nel girone A, termina il campionato al terzo posto con 21 punti, con un solo punto in meno rispetto alla capolista Mirandolese.\nNella stagione 1927-1928 il Fiorenzuola disputa ancora un campionato di alta classifica, terminando il suo girone al secondo posto dietro al G.S. 72.a Legione M.S.V.N. \"Farini\" di Modena con 16 punti e ottenendo la promozione in Seconda Divisione. Nella stagione successiva il Fiorenzuola disputa il campionato di Seconda Divisione terminando al sesto posto nel girone E con ventidue punti. Nel 1929-1930 il Fiorenzuola disputa una stagione di alta classifica, terminando il torneo al secondo posto con 35 punti, una lunghezza dietro alla capolista , e ottenendo la promozione in Prima Divisione.\nGli anni trenta e quaranta.\nNella stagione successiva il Fiorenzuola partecipa per la prima volta nella sua storia al campionato di Prima Divisione venendo inserito nel girone B insieme a squadre come , , e , e terminando la stagione all'undicesimo posto con 20 punti.\nNel 1931-1932 il Fiorenzuola ottiene la salvezza, terminando il suo girone all'undicesimo posto con 19 punti. Nella stagione successiva il Fiorenzuola si ritira all'undicesima giornata di campionato, tutte le sue gare vengono annullate e arriva cos\u00ec la retrocessione in Seconda Divisione regionale.\nNel 1933-1934 disputa il campionato di Seconda Divisione emiliano.\nAlla fine del luglio 1935 l'U.S. Fiorenzuola si scioglie. In seguito a questo fatto \u00e8 probabilmente inattivo fino al 1939, quando partecipa al campionato provinciale piacentino della Sezione Propaganda, chiudendo al primo posto il girone B e laureandosi campione provinciale dopo la vittoria in finale (2-1 in casa e 0-0 in trasferta) contro la Turris.\nA fine stagione il Fiorenzuola torna ad iscriversi ad un campionato federale, la Prima Divisione, sfruttando l'incentivo da parte della federazione ed evitando la ripartenza dalla Seconda Divisione. La squadra viene inserita nel girone E della Prima Divisione lombarda, terminato al secondo posto con 19 punti, dietro alle riserve del , e partecipando alle finali per la promozione in Serie C nelle quali termina il girone all'ultimo posto con soli 2 punti. Il Fiorenzuola rimane cos\u00ec in Prima Divisione anche nella stagione successiva, quando \u00e8 inserito nel girone A, terminato al quinto posto con 12 punti. Nel 1941-1942 \u00e8 inserito ancora nel girone A e ottiene un quinto posto con 7 punti, mentre l'anno successivo termina il girone D al terzo posto con 7 punti, non riuscendo a qualificarsi per le finali regionali.\nTra il 1943 e il 1945 \u00e8 inattivo a causa della seconda guerra mondiale.\nCon la fine della guerra, nella stagione 1945-1946 le migliori societ\u00e0 della Serie C vengono ammesse alla Serie B-C Alta Italia e cos\u00ec a cascata accedono alla Serie C diverse societ\u00e0 provenienti dalla Prima Divisione, tra le quali il Fiorenzuola, che viene inserito nel girone H della Serie C della Lega Interregionale Nord, girone concluso al settimo posto. Il Fiorenzuola rimane in C anche nella stagione successiva quando, inserito nel girone D, ottiene il decimo posto con 26 punti. Nel 1947-1948 la FIGC mette in opera un radicale sfoltimento della Serie C, prevedendo retrocessioni nella neocostituita Promozione a partire dal terzo posto: il Fiorenzuola termina la stagione all'ultimo posto con 16 punti, venendo retrocesso in Prima Divisione e non Promozione.\nNel 1948-1949 viene inserito nel girone O della Prima Divisione lombarda, dove riesce ad ottenere la salvezza con 22 punti. Nella stagione stagione successiva il Fiorenzuola partecipa sempre alla Prima Divisione regionale lombarda, stavolta venendo inserito nel girone L, terminato al tredicesimo posto con 19 punti.\nGli anni cinquanta.\nDal 1950 al 1952 il Fiorenzuola \u00e8 probabilmente inattivo.\nNel 1952-1953 partecipa alla Seconda Divisione vincendo il girone B della provincia di Piacenza con 33 punti.\nNella stagione 1953-1954 il Fiorenzuola partecipa alla Prima Divisione regionale lombarda, nel girone L chiudendo il campionato primo in classifica con 37 punti, 7 punti in pi\u00f9 delle inseguitrici: Martelli Piadena e .\nNel 1954-1955 partecipa al campionato di Promozione lombardo nel girone E, terminandolo al quarto posto con 37 punti. Nella stagione successiva disputa un altro campionato di alta classifica ottenendo il quinto posto con 34 punti, mentre nel 1956-1957 termina il campionato al sesto posto con 33 punti.\nNella stagione successiva il campionato cambia nome diventando Campionato Dilettanti; il Fiorenzuola, inserito nel girone E lombardo, disputa un'annata nelle posizioni di vertice, terminando al secondo posto con 42 punti dietro al capolista.\nNel 1958-1959 il Fiorenzuola vince il proprio girone con 41 punti davanti al ottenendo l'ammissione alle finali per il titolo nazionale dilettanti nelle quali \u00e8 eliminato al primo turno dalla dopo aver pareggio 0-0 a Fiorenzuola e perso 3-1 a Sestri Ponente), mentre la riforma dei campionati voluta da Bruno Zauli impedisce al club la promozione, per la quale in quell'annata la vittoria del proprio campionato non era sufficiente per ottenere l'accesso al campionato di Serie D, per formalizzare la quale era necessario rispettare alcuni requisiti di solidit\u00e0 finanziaria e struttura organizzativa. Nella stagione successiva il campionato cambia ancora nome, diventando Prima Categoria; come l'anno precedente il Fiorenzuola vince il suo girone con 44 punti, sempre davanti al Codogno, ottenendo l'accesso alle finali per l'ammissione in Serie D: nei quarti di finale sconfigge per 1-0 il Rizzoli, tuttavia i fiorenzuolani vengono poi sconfitti nel doppio confronto di semifinale dall'Aurora Desio, vincente per 3-1 a Fiorenzuola e per 2-1 a Desio, rimanendo cos\u00ec in Prima Categoria.\nGli anni sessanta.\nNel 1960-1961 ottiene il sesto posto con 35 punti in un girone dominato dal . La stagione successiva invece vede la compagine terminare il girone A al penultimo posto con 20 punti, uno solo in pi\u00f9 del Toscolano Maderno, che poi evita la retrocessione per la bocciatura dello sdoppiamento in due settori della Prima Categoria lombarda. Nel 1962-1963 il Fiorenzuola viene inserito nel girone F, che conclude al settimo posto con 29 punti. Nel 1963-1964 \u00e8 inserito nel girone E e ottiene il decimo posto con 23 punti.\nLa stagione successiva vede il Fiorenzuola terminare il girone D al quattordicesimo posto con 22 punti e retrocede in Seconda Categoria insieme a Pontenurese e , venendo poi successivamente ripescato. Anche la stagione 1965-1966 vede il Fiorenzuola impegnato nelle ultime posizioni con i valdardesi chiudono il girone D al quattordicesimo posto con 22 punti al pari della Melegnanese. Nella stagione successiva arriva la definitiva retrocessione: il Fiorenzuola termina il girone E all'ultimo posto con soli sei punti dietro al Belgioioso Constantes e rimane nella prima categoria che viene declassata con l'istituzione della Promozione.\nNel 1967-1968 termina il girone D del campionato di Prima Categoria lombarda al quarto posto. La stagione successiva chiude il medesimo girone al quinto posto. Nel 1969-1970 viene inserito nel girone F che chiude al sesto posto, posizione ripetuta anche nel 1970-1971.\nGli anni settanta.\nNella stagione 1971-1972, il Fiorenzuola, dopo aver condotto il campionato per buona parte dell'annata, termina al primo posto il girone F al pari della Pontenurese e del ottenendo l'accesso in Promozione dopo uno spareggio contro le due squadre giocato a Castel San Giovanni nel quale il Fiorenzuola ottiene una vittoria per 2-0 contro il Casteggio e un pareggio per 1-1 con la Pontenurese.\nIl primo anno di Promozione, il 1972-1973 vede il Fiorenzuola, inserito nel girone B, terminare la stagione al dodicesimo posto con 26 punti, ottenendo quindi la salvezza.\nNel 1973-1974 il Fiorenzuola termina il girone C al decimo posto con 26 punti, riuscendo ad evitare la retrocessione. La stagione successiva si conclude con un'altra salvezza e il nono posto a quota 28 punti, al pari della Sannazzarese. Anche nel 1975-1976 il Fiorenzuola ottiene la salvezza terminando il campionato all'undicesimo posto con 25 punti, a pari del Mortara e del Leoncelli. Nel 1976-1977 arriva un tredicesimo posto con 25 punti e un'altra salvezza.\nNel giugno 1977 avviene una svolta societaria con l'acquisto della societ\u00e0 da parte di Eugenio Villa che, dopo essere stato vicepresidente nelle stagioni precedenti, succede a Gabriele Tosi nella carica di presidente.\nNella stagione successiva il Fiorenzuola, inserito nel girone D, disputa un campionato di alta classifica e chiude la stagione al terzo posto con 34 punti, a pari di Casteggio e Medese. Nel 1978-1979, nonostante alcuni infortuni patiti dal alcuni giocatori chiave nel corso del girone di ritorno, arriva un'altra stagione nella met\u00e0 di sinistra della classifica con 33 punti che valgono il sesto posto finale. Nella stagione successiva arriva un quarto posto con 31 punti al pari del .\nGli anni ottanta.\nNel 1980-1981 il Fiorenzuola disputa una stagione al vertice, terminando il girone D al secondo posto con 41 punti, dietro all' e ottenendo l'accesso allo spareggio tra le seconde per l'ottenimento del quinto posto nell'Interregionale spettante alla Lombardia contro (1-1 a Cremona), (0-0 a Pavia) e (0-0 a Pandino) senza tuttavia ottenere la promozione che va al Leffe, vincente per 3-0 sulla Gallaratese nell'unica gara non terminata pari. Nel 1981-1982 il Fiorenzuola viene inserito nel girone C e termina la stagione al quinto posto con 34 punti, mentre l'attaccante Bertelli vince la classifica cannonieri con 16 reti.\nIl Fiorenzuola conquista la sua prima promozione nell'Interregionale al termine della stagione 1982-1983: la squadra allenata da Mauro Masi termina al primo posto il girone D della Promozione lombarda e poi viene promossa vincendo gli spareggi contro Vergiatese (1-1 a Pavia), (3-1 a Pandino) e Pontevico (0-0). La prima stagione nell'Interregionale vede la squadra, dove milita anche il futuro comico Gene Gnocchi, non venire mai invischiata nelle zone basse della classifica, terminando il campionato al quinto posto.\nL'anno successivo il Fiorenzuola parte molto forte e dopo otto giornate si trova al primo in classifica, nel girone di ritorno, tuttavia la squadra accusa un calo delle prestazioni che compromette la possibilit\u00e0 di ottenere la promozione in Serie C2: a fine campionato il Fiorenzuola \u00e8 quinto, mentre il suo attaccante Talignani si laurea capocannoniere del girone.\nNel 1985-1986 l'obiettivo dichiarato dei valdardesi \u00e8 la promozione, tuttavia la partenza \u00e8 stentata e dopo quattro giornate l'alleantore Mauro Masi viene esonerato; La partita successiva la panchina \u00e8 affidata al dt Bolledi, prima che Masi sia richiamato. Dopo la sconfitta per 4-1 con il Masi viene esonerato definitivamente e al suo posto viene chiamato Aristide Guarneri, gi\u00e0 stella dell' di Helenio Herrera. A fine stagione il Fiorenzuola \u00e8 sesto e Talignani \u00e8 capocannoniere del girone per la seconda volta consecutiva; nel frattempo nell'autunno 1985 Antonio Villa \u00e8 succeduto al padre nella carica di presidente.\nLa stagione successiva si apre con una crisi societaria e con il presidente Antonio Villa che minaccia di abbandonare. Risolta la crisi societaria, viene ingaggiato come allenatore Aldo Jacopetti e si procede a un rafforzamento della squadra con giocatori come Hubert Pircher, Riccardo Cenci e Marco Torresani, con un passato in Serie A. La squadra \u00e8 molto ambiziosa e parte forte, tuttavia il Fiornzuola incappa nel girone di andata in una crisi e dopo diciassette giornate occupa il penultimo posto con 15 punti. A pagare per la situazione di classifica \u00e8 Jacopetti che viene sostituito da Torresani nel ruolo di allenatore/giocatore. A fine stagione Torresani riesce a traghettare il Fiorenzuola al sesto posto e alla salvezza.\nNel 1987-1988 viene ingaggiato come allenatore Giampaolo Chierico e il Fiorenzuola viene inserito nel girone E insieme a squadre toscane e liguri. L'obiettivo \u00e8 la promozione e il Fiorenzuola si mantiene nei piani alti della classifica, ma, dopo la sconfitta alla ventiquattresima giornata contro il fanalino di coda, Chierico viene esonerato e sostituito dal ds Bolledi. A fine stagione il Fiorenzuola \u00e8 quarto con 33 punti.\nNella stagione successiva la panchina \u00e8 affidata a Alessandro Gibellini, nel mercato estivo se ne va Pircher e arriva tra gli altri Giuseppe Corti, anch'egli con un passato in Serie A. All'inizio della stagione Torresani si frattura tibia e perone ed \u00e8 costretto a dare l'addio al calcio giocato. Dopo sedici giornate la squadra occupa il nono posto e cos\u00ec, esonerato Gibellini, la panchina \u00e8 affidata a Torresani sotto la cui gestione la squadra si riprende concludendo grazie a dodici risultati utili consecutivi al quarto posto.\nPer la stagione successiva viene confermato Torresani in panchina. La partenzavede i rossoneri incappare in due sconfitte alle prime duegiornate, mentre all'undicesima giornata Torresani d\u00e0 le dimissioni, poi ritirate in seguito all'appoggio della squadra. Il Fiorenzuola si riprende e chiude il girone d'andata a un solo punto dalla capolista . Dopo la sconfitta alla seconda di ritorno contro la Pegliese, il Fiorenzuola ottiene una serie di risultati utili e a fine campionato il Fiorenzuola \u00e8 promosso in Serie C2 con 45 punti, davanti a e . Il Fiorenzuola partecipa poi alla Poule scudetto (Trofeo Jacinto) dove viene inserito nel girone con Viareggio e che termina al secondo posto con 2 punti frutto della vittoria per 4-2 a Imola e della sconfitta per 3-0 in casa col Viareggio.\nGli anni novanta.\nNella stagione 1990-1991 il Fiorenzuola si affida in panchina all'esperto Gianni Seghedoni. A causa di lavori allo stadio le prime partite stagionali sono giocate allo stadio di Salsomaggiore, per poi ritornare al Comunale solo a partire da novembre. Il Fiorenzuola chiude la stagione all'ottavo posto, grazie soprattutto a venti pareggi.\nNella stagione successiva il Fiorenzuola conferma il gruppo della stagione precedente, ma si separa da Seghedoni e dalla sua filosofia votata al pareggio, ingaggiando al suo posto Pierluigi Busatta. Il Fiorenzuola disputa una prima parte di torneo al vertice, inserendosi nella lotta per la promozione, tuttavia il finale di stagione vede un calo del rendimento con una vittoria nelle ultime dieci partite e cos\u00ec il campionato viene terminato al quarto posto.\nNel 1992-93 il Fiorenzuola parte con l'obiettivo della promozione e si affida a Giorgio Veneri: la prima met\u00e0 di stagione \u00e8 un po' stentata, poi per\u00f2 il Fiorenzuola si riprende e con una seconda parte di stagione in crescendo riesce a terminare il campionato al secondo posto dietro al e a conquistare la promozione in Serie C1.\nNella prima stagione di Serie C1 il Fiorenzuola disputa un'annata di alta classifica inserendosi nella lotta per la promozione in Serie B nel girone d'andata, prima di attraversare un momento di difficolt\u00e0 sul finire della stagione totalizzando undici partite senza vittorie, che sanciscono il settimo posto finale, risultato comunque in linea con gli obiettivi di inizio stagione.\nNel 1994-95, con Giancarlo D'Astoli in panchina, termina la stagione regolare al terzo posto e ottiene l'accesso ai play-off per la promozione in Serie B: in semifinale supera il vincendo per 1-0 in casa dopo la sconfitta, sempre per 1-0, in Brianza e passando per la miglior posizione in classifica regolare. In finalei rossoneri incontrano la : il Fiorenzuola gioca una buona partita e colpisce due pali, senza tuttavia sbloccare il risultato che rimane sullo 0-0, anche dopo i tempi supplementari. Ai tiri di rigore \u00e8 decisivo l'errore di Bottazzi che permette alla Pistoiese di venire promossa in Serie B e lascia il Fiorenzuola in Serie C1.\nNella stagione successiva i play-off sono solo sfiorati, infatti il Fiorenzuola termina il campionato a pari punti col , non venendo ammesso ai play-off per la classifica avulsa. In questa stagione i rossoneri ottavi di finale di Coppa Italia, dove incontrano l'Inter, in una partita giocata allo stadio Galleana di Piacenza e terminata sul 2-1 in favore dei milanesi.\nLa stagione 1996-97 vede il Fiorenzuola ottenere la salvezza diretta chiudendo il campionato al dodicesimo posto, dopo una prima met\u00e0 di stagione in cui la squadra, guidata da Luigi Capuzzo aveva rischiato la retrocessione diretta e il successivo recupero grazie all'avvicendamento in panchina di Capuzzo con Alberto Cavasin. La stagione successiva vede i rossoneri concludere il campionato all'ultimo posto, conseguente retrocessione diretta in Serie C2, maturata dopo la sconfitta casalinga per 1-0 nello scontro diretto contro il Como all'ultima giornata\nIl primo anno in C2 vede il Fiorenzuola disputare un campionato nella prima met\u00e0 di classifica e si conclude con un sesto posto sfiorando l'accesso ai play-off, risultato non ripetuto negli anni successivi: nel 1999-2000 arriva un dodicesimo posto, mentre nel 2000-2001 il Fiorenzuola retrocede dopo aver perso i play-out contro il , venendo poi ripescato al termine della stagione a seguito dell'esclsuione dal torneo di altre quattro societ\u00e0.\nGli anni duemila.\nNell'estate 2001 c'\u00e8 una trattativa per cedere la squadra all'imprenditore milanese Alessandro Aleotti: il progetto prevede che l'allenatore della squadra sia il campione argentino Mario Kempes e che l'ossatura della squadra sia composta prevalentemente da giocatori argentini. Tuttavia le trattative per la cessione vanno per le lunghe e ad iniziare il campionato \u00e8 ancora il \"vecchio\" Fiorenzuola, composto prevalentemente da giovani italiani provenienti dal vivaio. Infine, nel mese di ottobre la trattativa salta definitivamente. Nel 2004 \u00e8 stato girato un film, Sogni di cuoio, ispirato a questa vicenda. La stagione, cominciata gi\u00e0 in modo rocambolesco, vede il Fiorenzuola retrocede dopo aver perso i play-out contro il .\nRitornata la squadra tra i dilettanti si chiude l'epopea della famiglia Villa e, dopo una lunga trattativa estiva, poi sfumata, con il presidente dell' Antonio Boiard, durante l'autunno la propriet\u00e0 viene ceduta a una cordata di imprenditori locali capitanata da Luigi Pinalli, gi\u00e0 consigliere della societ\u00e0 rossonera, che assume la carica di presidente.\nDopo un inizio di campionato condizionato dalle vicissitudini societarie, il Fiorenzuola, allenato da Luigi Galli, conclude il proprio girone di Serie D al sest'ultimo posto, ottenendo poi la salvezza ai play-out contro la Bergamasca. La stagione successiva vede i rossoneri, sempre affidati alla guida tcnica di Luigi Galli terminare il campionato al sesto punto, ad un punto dalla quinta posizione valevole per l'accesso ai play-off promozione, occupata dal Voghera. Nella stagione 2004-2005 il Fiorenzuola vede susseguirsi sulla panchina diversi allenatore: inizialmente il confermato Galli, poi rimpiazzato dal vice Bonioli, a sua volta sostituito prima da Luigi Rocca e poi da Stefano Pompini. La stagione termina, con Bonioli ancora alla guida, con la retrocessione diretta in Eccellenza.\nPer il campionato 2005-2006 la squadra, neoretrocessa in Eccellenza, viene affidata a Massimo Perazzi, allenatore al suo esordio con una prima squadra e reduce da esperienze con le formazioni giovanili fiorenzuolane, sotto la cui guida viene ottenuto il terzo posto finale in campionato, a 10 punti di distacco dalla coppia e Formigine, senza riuscire a competere fino in fondo per la promozione a causa di un momento di flessione. L'anno successivo il Fiorenzuola, affidato alla gestione tecnica di Massimo Abbati, dispute un ulteriore campionato di vertice, contendendo fino all'ultima giornata la possibilit\u00e0 di essere promosso al , per il cui successo in campionato si rivela deceisiva la vittoria nello scontro diretto del girone di ritorno, e terminando il campionato in seconda posizione, ottenendo l'accesso ai play-off nazionali nei quali viene eliminato dalla Savignanese, che vince la gara di andata a Fiorenzuola per 4-1 rendendo vana la vittoria in trasferta dei valdardesi per 2-1 nella gara di ritorno.\nNella stagione 2007-2008 la squadra rossonera, che torna ad essere allenata da Massimo Perazzi, viene promossa in Serie D grazie alla vittoria del girone A dell'Eccellenza emiliano-romagnola.\nNel campionato del ritorno in Serie D la squadra di Perazzi, partita con l'obiettivo di ottenere la salvezza, occupa il vertice della classifica fino alla pausa invernale, dopo la quale attraversa un periodo di flessione, terminando il torneo al terzo posto, valevole per l'acceso ai paly-off promozione, nei quali viene eliminata al primo turno dal , vincente per 3-2 a Fiorenzuola. L'anno successivo il Fiorenzuola disputa una stagione nella seconda parte della classifica: i risultati portano all'avvicendamento alla guida della squadra tra Perazzi e Natalino Gottardo, sotto la cui guida il Fiorenzuola retrocede in Eccellenza dopo aver perso i play-out contro la , venendo poi tuttavia ripescato.\nGli anni duemiladieci.\nNel 2010-2011 l'obiettivo iniziale \u00e8 l'ottenimento della salvezza, tuttavia, dopo una partenza in cui il Fiorenzuola ottiene tre sconfitte in tre gare, il tecnico Natalino Gottardo, confermato nonostante la retrocessione sul campo al termine dell'annata precedente, viene esonerato e sostituito da William Viali, ex-calciatore del Fiorenzuola in Serie C1, alla sua prima esperienza in panchina. Sotto la sua guida, i rossoneri ottengono la salvezza alla penultima giornata, chiudendo il campionato al dodicesimo posto. Al termine della stagione Viali lascia la guida della squadra, venendo sostituito da Settimio Lucci. L'annata vede il Fiorenzuola lottare per cercare di evitare la retrocessione in Eccellenza, senza riuscire a raggiungere l'obiettivo.\nCon il ritorno in Eccellenza dopo quattro stagioni in Serie D, nel 2012-2013 la squadra viene affidata ad Alberto Mantelli, che conduce i rossoneri al quarto posto finale in un girone vinto dalla . All'inizio dell'annata successiva cambia l'assetto societario: a Luigi Pinalli e alla famiglia Baldrighi si affiancano Giovanni e Francesco Pighi, imprenditori fiorenzuolani impegnati nel ramo della distribuzione di tubazioni in acciaio e in passato gi\u00e0 sponsor della societ\u00e0, con la cui collaborazione viene impostato un piano di rinnovamento, che prevede investimenti sulle strutture sportive, sull'organizzazione e sul settore giovanile. Al termine della stessa stagione il Fiorenzuola, sempre guidato da Alberto Mantelli, viene promosso in Serie D grazie al primo posto in classifica, conquistato col record di punti mai fatto prima da una squadra di Eccellenza (82 punti in 34 partite). L'anno successivo in Serie D la squadra del confermato Mantelli chiude il girone D del massimo campionato dilettantistico italiano al settimo posto, sfiorando l'approdo ai play-off promozione. Durante la stagione viene disputato il doppio derby con il Piacenza: il confronto casalingo, terminato sul 2-2 vede oltre duemila spettatori accedere allo stadio fiorenzuolano. Nella stessa annata l'attaccante Luca Franchi taglia il traguardo delle 100 reti con la maglia del Fiorenzuola. Nella primavera del 2015 entra in societ\u00e0 anche l'imprenditore Roberto Pighi, fratello di Giovanni e Francesco, insieme ai quali s'impegna nello sviluppo del club. La stagione 2015-2016 \u00e8 radicalmente divers dalla precedente: la squadra, che aveva iniziato il campionato con l'obiettivo di conquistare i play-off si trova coinvolta nella lotta per l'ottenimento della salvezza: i risultati diversi da quanto preventivato portano all'inizio di marzo all'esonero dell'allenatore Mantelli, rimpiazzato da Luigi Galli, che ricopriva la carica di responsabile del settore giovanile. Dopo il cambio di allenatore i valdardesi ottengono un punto in quattro partite e questo porta la dirigenza a richiamare Mantelli per le ultime tre giornate del torneo. A dispetto dell'ulteriore cambio in panchina, il 1\u00ba maggio, a seguito del pareggio per 1-1 in casa della Bustese, il Fiorenzuola retrocede matematicamente Eccellenza, mantenendo poi la categoria grazie a un ripescaggio.\nNella stagione successiva la squadra, guidata prima da Francesco Salmi e poi da Andrea Ciceri, ottiene la salvezza diretta all'ultima giornata di campionato. Nella stagione 2017-2018 la squadra, guidata da Alessio Dionisi, mantiene per lunga parte del girone di andata la vetta della classifica, conquistando il platonico titolo di campione d'inverno e perdendo la leadership solo nel mese di gennaio dopo lo scontro diretto contro il . Nella stessa annata rossoneri raggiungono i sedicesimi di finale della Coppa Italia Serie D 2017-2018, turno nel quale vengono eliminati dai toscani del San Donato Tavernelle. Il Fiorenzuola termina, poi, il campionato al quarto posto, qualificandosi per i playoff dai quali viene eliminato in semifinale dal dopo un pareggio per 0-0, grazie al miglior posizionamento finale in campionato. La stagione successiva Dionisi, passato sulla panchina dell', in C viene sostituito da Lucio Brando, al suo esordio in serie D. Con Brando alla guida i rossoneri centrano nuovamente i play-off concludendo il campionato in quinta posizione per poi venire eliminati in semifinale dal per 3-2 dopo i tempi supplementari.\nNel 2019-2020 Lucio Brando viene sostituito sulla panchina da Luca Tabbiani che guida i rossoneri al secondo posto nel girone D di Serie D alle spalle del Mantova in un campionato interrotto anticipatamente a causa della pandemia di COVID-19.\nGli anni duemilaventi.\nNel 2020-2021 la squadra, affidata al confermato Tabbiani, disputa un altro campionato nelle prime posizioni contendendo all' e al la promozione in Serie C. I rossoneri arrivano alla penultima giornata di campionato a -1 dall'Aglianese, operando il sorpasso in vetta grazie alla vittoria interna per 3-0 sul e alla concomitante sconfitta dei pistoiesi contro il . Il 19 giugno, con la vittoria per 2-0 sul campo del all'ultima giornata, i rossoneri conquistano la promozione in Serie C, che segna il ritorno della squadra nel professionismo dopo 20 anni.\nColori e simboli.\nColori.\nIl Fiorenzuola ha come colori distintivi il rosso e il nero.\nIl completo originale, utilizzato nel 1922 e negli anni immediatamente successivi, era invece tutto nero. La prima maglia \u00e8 poi diventata rossa, rimanendo cos\u00ec per la maggior parte delle stagioni disputate, pur con alcune differenze: maglia completamente rossa e pantaloncini neri negli anni '70, maglia rossa con colletto e parte superiore nera negli anni '80, calzoncini rossi nel 1995-1996 in C1 e nel 2005-2006 in Eccellenza, maglia rossa con inserti bianchi e neri nel 2009-2010 e 2010-2011 con pantaloncini prima rossi e poi neri.\nTuttavia negli anni sono state utilizzate anche casacche diverse da quella rossa: nelle stagioni 1987-1988 e 1988-1989 in Interregionale fu utilizzata una maglia met\u00e0 rossa e met\u00e0 rossa scura con calzoncini neri. Nel 2000-2001 in C2 e nel 2008-2009 e 2011-12 in D \u00e8 stata utilizzata una maglia a strisce rossonere verticali. Nel 2001-02 e nel 2003-04 la prima maglia \u00e8 stata bianca con strisce centrali rosse e nere e calzoncini bianchi, mentre nel 2007-2008 \u00e8 stata utilizzata una divisa met\u00e0 rossa e met\u00e0 nera con pantaloncini neri.\nLa seconda divisa \u00e8 stata prevalentemente bianca: nel 1989-90 furono utilizzate maglie bianche simili a quelle utilizzate dalla nazionale tedesca con pantaloncini neri, nei primi anni '90 maglie bianche con inserti rossi e neri e calzoncini bianchi, nel 1997-1998 maglie completamente bianche con colletto e calzoncini neri, nel 2006-2007 maglia bianca con lato nero e pantaloncini bianchi, l'anno successivo maglia bianca con inserti rossi e pantaloncini rossi, nel 2009-10 maglia bianca con un lato rosso e l'altro nero e stesso disegno per i pantaloncini, mentre nel 2012-2013 il completo \u00e8 interamente bianco.\nNegli anni '60 invece il secondo completo era azzurro con calzoncini bianchi; questa maglia fu poi ripresa nella stagione 2002-2003, nella quale peraltro fu utilizzata in una sola occasione. Nel 1996-1997, 2000-2001 e 2004-2005 il secondo completo \u00e8 stato tutto nero, in ricordo della prima divisa utilizzata.\nLa terza divisa non \u00e8 quasi mai stata utilizzata, tra le poche utilizzate spiccano quella del 1989-1990: rossa con disegno simile a quello della nazionale tedesca come per la seconda divisa, quella del 1997-1998: con sfumature orizzontali bianca, nera e rossa partendo dall'alto e quella del 2005-2006 con maglia gialla e calzoncini bianchi utilizzata in un'unica occasione.\nSimboli ufficiali.\nStemma.\nIl Fiorenzuola si riconosce simbologicamente nello stemma del comune; in taluni casi le tre rose sono state disposte su uno scudo bianco e non rosso. Esso si inserisce in un altro scudo diviso dalla diagonale e colorato met\u00e0 di rosso e met\u00e0 di nero; in capo al tutto campeggia la ragione sociale, mentre sotto la punta \u00e8 indicata la data di fondazione (1922).\nTuttavia questo simbolo non \u00e8 quasi mai stato presente sulle maglie ad eccezione delle ultime stagioni in Serie C tra la fine degli anni novanta e i primi anni del duemila e delle successive stagioni in Serie D.\nStrutture.\nStadio.\nIl Fiorenzuola disputa le sue partite casalinghe nello stadio Comunale - velodromo Attilio Pavesi, dove si disputa anche la 6 giorni delle Rose.\nInaugurato il 17 ottobre 1923 e originariamente intitolato al calciatore Aldo Milano, \u00e8 un impianto polisportivo: attorno al terreno di gioco si sviluppa un velodromo regolamentare, dal 2008 intitolato al ciclista piacentino Attilio Pavesi, che ospita annualmente gare \"pistard\" di livello internazionale. Gli spalti consistono di una tribuna coperta e una gradinata scoperta, non sono presenti \"curve\".\nTifoseria.\nStoria.\nI primi embrioni di tifo organizzato a Fiorenzuola si hanno alla fine degli anni '70 in Promozione, con gli spalti animati dai sostenitori provenienti dal quartiere Gerassa armati di bandiere, drappi rossoneri e tamburi artigianali.\nNella stagione 1984-85, con la squadra che milita nell'Interregionale fa il suo debutto lo striscione Ultr\u00e0 Fiore nella gara casalinga contro il Sant'Angelo e la domenica successiva in trasferta contro l'Orceana, tuttavia per\u00f2 il gruppo si scioglie sul nascere senza una motivazione precisa.\nNel 1990, sul finire della stagione che porter\u00e0 il Fiorenzuola in Serie C2, si costituisce il primo vero gruppo ultras al seguito del Fiorenzuola: I giovani del Fiore che dalla trasferta di Albenga iniziano a seguire la squadra del loro paese dovunque giochi.\nNegli anni della Serie C l'unico gruppo organizzato sono gli Ultr\u00e0 Fiore, presenti allo stadio con uno striscione nero con scritta rossa bordata di bianco, al centro Zio Sam e il suo indice puntato ad esclamare: \u201cdai vieni anche tu con noi, segui il Fiore, segui la squadra del tuo paese!\u201d\nCon la promozione in Serie C1 il gruppo cambia nome in Rusty Nails, prendendo spunto dal cocktail. Il nuovo nome rappresenta una novit\u00e0 assoluta nel panorama ultras italiano, in quanto non era mai stato adottato prima d'ora.\nCon la retrocessione in Serie C2 il gruppo viene sciolto, tuttavia negli ultimi anni di C2 due tifosi continuano a seguire la squadra in tutte le trasferte, con mezzi propri e senza striscioni.\nRitornato in Serie D, nella stagione 2002-2003 i tifosi riescono a far nascere un nuovo gruppo, gli Ultras Fiorenzuola, che rimane anche con la squadra retrocessa in Eccellenza e segue le partite sia in casa che in trasferta del Fiorenzuola sino all'inizio della stagione 2012-2013 quando, in seguito ad alcune divergenze con la societ\u00e0 in merito gli innesti nei quadri dirigenziali, nello staff tecnico e nella rosa rossonera di ex tesserati del Fidenza, decidono di contestare ad oltranza la squadra.\nNella stagione 2017-2018, a seguito degli ottimi risultati ottenuti in campionato dalla squadra allenata da Alessio Dionisi, nasce un altro gruppo organizzato che inizia a sostenere la squadra nelle partite casalinghe, denominato \"FioreSupporters\".\nGemellaggi e rivalit\u00e0.\nNel 1991 i tifosi fiorenzuolani si gemellarono con i tifosi della , il gemellaggio continuo fino alla fusione della Virescit con l'.\nSuccessivamente i tifosi del Fiorenzuola saranno in amicizia con i tifosi dell'ALP, denominati BOYS, e anche coi tifosi della squadra spagnola del , militante in Segunda Divisi\u00f3n B.\nLa rivalit\u00e0 pi\u00f9 sentita dai tifosi fiorenzuolani quella con il Fidenza, che dista solo 15\u00a0km da Fiorenzuola. Questa rivalit\u00e0 \u00e8 nata con i derby disputati in Eccellenza e nella fase regionale Coppa Italia Dilettanti nella stagione 2005-2006. Precedentemente si erano disputate pochissime partite a causa delle differenze di categoria e del fatto che la societ\u00e0 rossonera era tradizionalmente considerata pi\u00f9 lombarda che emiliana e che veniva quindi inserita nei gironi lombardi. All'epoca i derby pi\u00f9 sentiti erano contro il e l'.\nCon la promozione in Serie D della Vigor Carpaneto, avvenuta in concomitanza con la nascita di un nuovo gruppo di tifosi, \u00e8 nata una rivalit\u00e0 con i tifosi carpanetesi.\nOrganico.\nRosa 2021-2022.\n\"Aggiornata al 27 gennaio 2022.\""}
{"id": "734730", "revid": "1005847", "url": "https://it.wikipedia.org/wiki?curid=734730", "title": "Nyassaland", "text": ""}
{"id": "734732", "revid": "3871", "url": "https://it.wikipedia.org/wiki?curid=734732", "title": "The Tube", "text": ""}
{"id": "734734", "revid": "767487", "url": "https://it.wikipedia.org/wiki?curid=734734", "title": "Cina (film)", "text": "Cina (\"China\") \u00e8 un film del 1943 diretto da John Farrow.\n\u00c8 un film drammatico statunitense interpretato da Alan Ladd, William Bendix e Loretta Young. La pellicola \u00e8 ambientata nella Cina occupata dalle forze d'invasione nipponiche durante la seconda guerra mondiale poco prima dell'attacco di Pearl Harbor.\nTrama.\nMr. Jones, un losco affarista americano privo di scrupoli, non si preoccupa di vendere petrolio ai giapponesi pur di guadagnare soldi.\nContro il consiglio e l'opinione del suo amico e socio Johnny Sparrow, Mr. Jones si reca a Shanghai per incontrare una rappresentanza giapponese per concludere un importante affare.\nDurante il tragitto i due soci vengono costretti a fermarsi a causa di una forte tempesta e saranno poi bloccati dai guerriglieri cinesi che li costringeranno a portare con s\u00e9 una scolaresca di bambini cinesi insieme alla loro educatrice di nazionalit\u00e0 americana, Carolyn Grant.\nCarolyn, a differenza di Mr. Jones, \u00e8 una fervente patriota e le sue ingerenze, la preoccupazione per i bambini cinesi e di un altro fanciullo salvato lungo la strada indurranno Jones a riconsiderare duramente il proprio cinismo."}
{"id": "734741", "revid": "2011108", "url": "https://it.wikipedia.org/wiki?curid=734741", "title": "Costante II (usurpatore)", "text": "Biografia.\nCostante pass\u00f2 la sua giovinezza in un monastero, fino a quando non fu nominato cesare (estate 408) dal padre, Costantino III, che lo mand\u00f2 col generale Geronzio e col prefetto Apollinare in Hispania per eliminare alcuni oppositori membri della casata di Teodosio, i cugini dell'imperatore Onorio Didimo e Vereniano, ribellatisi all'usurpatore. Dopo alcune sconfitte, Costante riusc\u00ec a catturare i nemici e lasciati i suoi familiari a Saragozza, sotto la protezione di Geronzio, si rec\u00f2 ad Arles, alla corte del padre, a recargli i prigionieri, che furono subito giustiziati.\nNell'autunno del 409 alcune popolazioni barbare, dopo aver devastato la Gallia raggiunsero i Pirenei, travolsero le difese romane ed entrarono in Hispania. Costante fu elevato al rango di augusto (co-imperatore) e si prepar\u00f2 ad andare nella penisola iberica per far fronte a questa crisi, quando arriv\u00f2 la notizia che Geronzio aveva fermato le trib\u00f9, si era ribellato e aveva scelto come imperatore un suo uomo, Massimo. Appoggiato dai barbari, Geronzio dilag\u00f2 nel territorio di Costantino, sconfiggendone le forze nel 411 a Vienne, dove Costante fu catturato e giustiziato.\nLeggenda.\nSecondo l\"Historia Regum Britanniae\" di Goffredo di Monmouth, Costante fu eletto re della Britannia dopo la morte di Costantino. Sempre la leggenda, dice che Costante era il fratello maggiore di Ambrosio Aureliano e Uther Pendragon e che pass\u00f2 la sua giovinezza a studiare in un monastero. Con la crisi seguita all'uccisione di Costantino, Vortigern, leader della trib\u00f9 celtica dei Gewissei, convinse Costante a lasciare la vita religiosa e diventare re. Divenne in pratica il burattino nelle mani di Vortigern, che era il vero detentore del potere. Dopo averlo fatto assassinare, Vortigern sal\u00ec direttamente sul trono."}
{"id": "734747", "revid": "253269", "url": "https://it.wikipedia.org/wiki?curid=734747", "title": "Timothy Bottoms", "text": "Biografia.\n\u00c8 il fratello maggiore degli attori Sam (il soldato \"surfer\" Lance B. Johnson in \"Apocalypse Now\"), Ben e Joseph.\nFamoso per la sua somiglianza fisica con il presidente degli Stati Uniti George W. Bush, Bottoms fu il protagonista della serie televisiva \"That's My Bush!\" (2001) e ha incarnato Bush anche nella commedia \"\" (2002) e nel telefilm \"DC 9/11: Time of Crisis\" (2004); la sua parodia del presidente statunitense \u00e8 ripresa anche nel videoclip \"Work it out\" dei Jurassic 5 (2006).\nTra i suoi film, da ricordare \"E l'alba si macchi\u00f2 di rosso\" (1975), \"Caccia aperta\" (1976), \"Rollercoaster - Il grande brivido\" (1977), \"Texasville\" (1990) di Peter Bogdanovich, che lo aveva gi\u00e0 diretto nel 1971 ne \"L'ultimo spettacolo\", ed \"Elephant\" (2003). Inoltre, nel 2004 ha avuto un piccolo ruolo ne \"La ragazza della porta accanto\" e l'anno seguente \u00e8 intervenuto come guest star in un episodio di \"Grey's Anatomy\". Ha preso parte nel 2009 al film \"Il richiamo della foresta 3D\".\nHa avuto un figlio da Alicia Cory (sposata nel 1975). Dopo il divorzio dalla Cory, nel 1984 spos\u00f2 in seconde nozze Marcia Morehart, da cui ha avuto tre figli."}
{"id": "734766", "revid": "63716", "url": "https://it.wikipedia.org/wiki?curid=734766", "title": "Superdeformed", "text": ""}
{"id": "734767", "revid": "49022", "url": "https://it.wikipedia.org/wiki?curid=734767", "title": "Costante (usurpatore)", "text": ""}
{"id": "734769", "revid": "1543377", "url": "https://it.wikipedia.org/wiki?curid=734769", "title": "Richard D'Oyly Carte", "text": "Biografia.\nD'Oyly Carte nacque a Londra nel quartiere di Soho nel West end. Figlio maggiore di sei, di origini gallesi e normanna, D'Oyly Carte fu educato nella cultura di provenienza. Il padre Richard Carte, era un flautista e venditore di strumenti musicali, ed il giovane Carte crebbe con notevoli conoscenze musicali. La famiglia parlava francese due giorni a settimana. Egli frequent\u00f2 l'Universit\u00e0 di Londra ma contemporaneamente assunse un ruolo importante nell'attivit\u00e0 paterna.\nD'Oyly Carte si spos\u00f2 due volte. La sua prima moglie fu Blanche Julia Prowse, la figlia di un costruttore di pianoforti. Essi si sposarono nel 1871 ed ebbero due figli, Lucas e Rupert. Blanche mor\u00ec nel 1885. Tre anni dopo spos\u00f2, Helen Lenoir (nata Susan Couper Black), che era stata la sua segretaria dal 1877. Helen D'Oyly Carte fu subito coinvolta in tutti gli affari del marito e dimostr\u00f2 comprensione per i dettagli, abilit\u00e0 organizzativa, acume e diplomazia tali da superare in abilit\u00e0 il marito. Nella loro abitazione di Londra fu installato il primo ascensore privato della citt\u00e0.\nD'Oyly Carte mor\u00ec il 3 aprile 1901. Egli \u00e8 tumulato nel cimitero annesso alla chiesa di sant'Andrea di Fairlight nella Contea del Sussex.\nLa sua carriera iniziale.\nFra il 1868 e il 1877, D'Oyly Carte scrisse le musiche per diverse canzoni ed alcuni lavori strumentali oltre a quattro opere comiche: \"Doctor Ambrosias-His Secret\", \"Marie\", \"The Doctor in Spite of Himself\" e \"Happy Hampstead\". La prima di queste venne rappresentata al \"St. George's Opera House\" nel 1868. Contemporaneamente cominci\u00f2 a costituire un'agenzia per l'organizzazione di concerti e opere ed egli stesso fece l'attore. Nel 1870 chiese ad Arthur Sullivan di scrivere un'opera comica, ma questi declin\u00f2 l'invito perch\u00e9 occupato in altri progetti.\nFonda la sua compagnia d'opera.\nNel 1875, diviene il direttore del Royalty Theatre sotto la supervisione di Madame Selina Dolaro. Il primo lavoro da lui prodotto fu \"La P\u00e9richole\" di Jacques Offenbach. Poich\u00e9 l'opera era breve, egli commission\u00f2 a W. S. Gilbert e Arthur Sullivan di scrivere un atto comico per riempire la serata teatrale, che divenne \"Trial by Jury\". L'opera fu un grande successo ed oscur\u00f2 persino \"La P\u00e9richole\" che veniva rappresentata nella prima parte dello spettacolo.\nD'Oyly Carte sperava che l'\"opera leggera inglese\" potesse soppiantare l'operetta francese che dominava i palcoscenici di Londra.\nSul successo di \"Trial\" costitu\u00ec la \"Comedy Opera Company\" per produrre i futuri lavori di Gilbert e Sullivan, assieme a lavori di altri librettisti e compositori britannici. D'Oyly Carte prese in affitto l'Opera Comique, un piccolo teatro ad di fuori dello Strand (la zona dei teatri di Londra). La prima opera prodotta dalla societ\u00e0 fu \"The Sorcerer\" nel 1877 e l'agenzia di D'Oyly Carte forn\u00ec molti degli attori necessari alla rappresentazione. Il successo dell'opera mostr\u00f2 a D'Oyly Carte che Gilbert e Sullivan sarebbero stati il futuro dell'opera comica inglese.\nEsso fu seguito da \"H.M.S. Pinafore\" nel 1878. La nuova opera non ebbe un avvio entusiasmante ed i soci di Carte nella \"Comedy Opera Company\" decisero di uscire dalla societ\u00e0 e bloccarono le rappresentazioni. D'Oyly Carte persuase gli autori che una societ\u00e0 fra loro tre sarebbe stata utile nell'interesse di tutti. Egli approfitt\u00f2 della chiusura forzata dell'Op\u00e9ra Comique per mantenere i diritti sulle opere \" Pinafore \" e \"The Sorcerer\" che altrimenti sarebbero tornati a Gilbert e Sullivan. I tre apportarono alla societ\u00e0 un capitale di 1.000,00 sterlina|sterline ciascuno e costituirono la nuova societ\u00e0 \"The D'Oyly Carte Opera Company\" che divenne l'unica societ\u00e0 produttrice delle opere di Gilbert e Sullivan. \"Pinafore\" divenne un gran successo in Gran Bretagna e negli Stati Uniti e fu seguita da \"The Pirates of Penzance\" nel 1879 e \"Patience\" nel 1881.\nDurante gli anni nei quali Gilbert e Sullivan continuavano a scrivere opere, D'Oyly Carte continu\u00f2 a produrre opere di altri compositori per riempire il teatro negli intervalli fra un'opera e la successiva del duo. D'Oyly Carte inoltre introdusse la cessione dei diritti a compagnie di dilettanti che volevano rappresentare i lavori. Ci\u00f2 faceva aumentare la popolarit\u00e0 delle opere a tutto vantaggio delle rappresentazioni da lui prodotte a Londra. Questo comportava anche la vendita degli spartiti e dei libretti incrementando i profitti della societ\u00e0.\nL'attivit\u00e0 immobiliare.\nCon i guadagni delle opere di Gilbert e Sullivan e della sua agenzia teatrale (fra gli artisti rappresentati figuravano Adelina Patti, Oscar Wilde e Charles Gounod), D'Oyly Carte acquist\u00f2 delle propriet\u00e0 nella zona est dello Strand con prospetto sul lungo Tamigi, dove costru\u00ec il Savoy Theatre ed il lussuoso Savoy Hotel. Egli scelse il nome in funzione della storia di quel terreno: nel 1246, Enrico III d'Inghilterra don\u00f2 quelle terre a Peter Count of Savoy, zio di sua moglie Eleonora di Provenza. Sulla propriet\u00e0 venne realizzato il Savoy Palace, un grande ed elegante palazzo venne costruito sulla propriet\u00e0 ed in esso furono inglobati il is Savoy Theatre ed il Savoy Hotel. Questo divenne ben presto un hotel di lusso molto frequentato dall'alta societ\u00e0 e rappresento\u00f2 per D'Oyly Carte la maggiore fonte di guadagno di tutti i suoi investimenti comprese le opere di Gilbert e Sullivan.\nLa prima rappresentazione fu il proseguimento delle rappresentazioni di \"Patience\", trasferita nel nuovo teatro il 10 ottobre 1881. Allora il teatro Savoy aveva circa 1.300 posti a sedere e fu il primo edificio pubblico a Londra ad avere l'illuminazione elettrica. Per dimostrare al pubblico la sicurezza della nuova tecnologia, D'Oyly Carte, ad una delle prime rappresentazioni, sal\u00ec sul palco e ruppe una lampada. La prima opera che debutt\u00f2 al Savoy fu \"Iolanthe\".\nFine della societ\u00e0.\nGilbert e Sullivan ebbero spesso delle relazioni tumultuose e D'Oyly Carte dovette intervenire spesso a smussare le divergenze fra i due. Egli fu abile a produrre altre cinque opere comiche, negli anni ottanta del XIX secolo, al di fuori della societ\u00e0 con Gilbert e Sullivan. L'ambiente musicale inglese e gli amici attuarono delle pressioni su Sullivan per fargli abbandonare l'opera comica e Sullivan chiese di uscire dalla societ\u00e0 in diverse occasioni.\nDurante le recite dell'ultimo successo di Gilbert e Sullivan, \"The Gondoliers\", i tre soci si scontarono sulla gestione della compagnia e sui rendiconto di spesa di D'Oyly Carte ed in particolare sul costo di una nuova moquette per la lobby del Savoy Theatre. La societ\u00e0 ebbe dei momenti di tensione; Gilbert ruppe e Sullivan prese le parti di D'Oyly Carte. Questi fece costruire la \"Royal English Opera House\" a Cambridge Circus vicino al Covent Garden per rappresentare la nuova \"grand opera\" di Sullivan.\nLa prima produzione di D'Oyly Carte al nuovo teatro fu l'unica grande opera di Sullivan \"Ivanhoe\" che debutt\u00f2 nel gennaio del 1891. L'opera fu un successo ed ebbe 155 rappresentazioni con cast diversi che consentivano una rappresentazione per ogni giorno della settimana. Quando nel mese di luglio l'opera termin\u00f2 le rappresentazioni, D'Oyly Carte non aveva un'altra opera pronta e dovette chiudere il teatro.\nIl teatro riapr\u00ec in novembre con l'opera Andr\u00e9 Messager \"La Basoche\", in un primo momento alternata ad \"Ivanhoe\" e quindi da sola fino al gennaio 1892.\nNon essendoci altre opere per sostituire queste ultime, l'avventura ebbe presto fine. Il direttore d'orchestra Sir Henry Wood, disse nella sua biografia: \"se D'Oyly Carte avesse avuto un repertorio di sei opere invece di averne soltanto una, credo che si sarebbe potuta instaurare una tradizione dell'opera inglese. Prima della fine delle recite di \"Ivanhoe\" stavo gi\u00e0 preparando \"Il vascello fantasma\" con Eug\u00e8ne Oudin nella parte del protagonista. Egli sarebbe stato perfetto ma i piani andarono all'aria e l'opera venne scartata. D'Oyly Carte vendette il teatro in perdita. Esso venne rinominato Palace Theatre ed \u00e8 ancora oggi in attivit\u00e0.\nGli ultimi anni.\nDopo la lite del tappeto, con la fine delle rappresentazioni di \"The Gondoliers\" e con nessuna opera di Gilbert e Sullivan pronta, D'Oyly Carte si rivolse a George Dance, Frank Desprez e Edward Solomon per la loro nuova opera, \"The Nautch Girl\", che tenne il cartellone per ben 200 rappresentazioni fra il 1891 e il 1892. D'Oyly Carte successivamente produsse The Vicar of Bray di Solomon e Sydney Grundy, che venne rappresentata durante l'estate finch\u00e9 l'opera di Grundy e Sullivan, \"Haddon Hall\" non fu pronta. Questa rimase in cartellone fino ad aprile 1893.\nD'Oyly Carte e la moglie finirono con il convincere Gilbert e Sullivan a scrivere un'altra opera che fu \"Utopia, Limited\". Fino a che essa non fu pronta venne rappresentata \"Jane Annie\" di J. M. Barrie e Arthur Conan Doyle, con musiche di Ernest Ford. \"Utopia\" debutt\u00f2 nel 1893, ma questa fu la messa in scena pi\u00f9 costosa e fu rappresentata, con grande disappunto, soltanto per 245 recite fino al giugno 1894. Il Savoy quindi rappresent\u00f2 prima \"Mirette\" di Harry Greenbank e Fred E. Weatherly, con musiche di Andr\u00e9 Messager; quindi \"The Chieftain\" di Francis Burnand e Sullivan. Questa fu seguita da \"The Grand Duke\", nel 1896, che tenne il cartellone per appena 123 recite e fu l'ultima opera di Gilbert e Sullivan.\nNell'ultima decade del XIX secolo, la salute di D'Oyly Carte and\u00f2 declinando e sua moglie assunse gran parte delle responsabilit\u00e0 nella gestione della compagnia. Ella ottenne dei buoni risultati sia dalle rappresentazioni che dalla vendita dei diritti. Il Savoy produsse diversi spettacoli musicali per brevi cicli di rappresentazione compresa l'opera di Sullivan \"The Beauty Stone\" nel 1898. Nel 1899, Carte ottenne un nuovo successo con \"The Rose of Persia\" di Sullivan e Basil Hood. N\u00e9 D'Oyly Carte n\u00e9 Sullivan vissero a sufficienza per vedere il successo di \"The Emerald Isle\" per cui Edward German complet\u00f2 le musiche.\nPrincipali lavori come compositore.\nParlour song:"}
{"id": "734773", "revid": "1543377", "url": "https://it.wikipedia.org/wiki?curid=734773", "title": "Fondazione Arts Academy", "text": "La Fondazione Arts Academy \u00e8 un'accademia internazionale di musica, che non persegue scopo di lucro, fondata a Roma nel 1978.\nFu fondata da Francesco La Vecchia, i presidenti onorari sono stati: Artur Rubinstein, Franco Ferrara, Mario Zafred, Gianandrea Gavazzeni, Goffredo Petrassi. Attualmente attende a tale incarico Emmanuele Francesco Maria Emanuele.\nFinalit\u00e0 e didattica.\nL'impegno programmatico dell'Accademia \u00e8 stato impostato sulle direttrici della didattica musicale e della produzione concertistica in collaborazione con Parlamento europeo, Presidenza della Repubblica Italiana, Ministero del Lavoro, Ministero dei Beni e delle Attivit\u00e0 Culturali, Regione Lazio, Provincia di Roma, Comune di Roma e altri organismi istituzionali italiani ed esteri.\nL'insegnamento musicale va dalla propedeutica, ai corsi internazionali di perfezionamento, alla Scuola di Virtuosismo; coniuga un intervento italiano con scuole musicali quali la Julliard School di New York, la Royal Academy of Music di Londra, l'\u00c9cole Normale de Musique di Parigi.\nPer quanto invece concerne la produzione concertistica, la Fondazione Arts Academy ha realizzato in 27 anni di attivit\u00e0 oltre 4000 concerti pubblici sinfonici, lirici e cameristici, tutti riconducibili ad una serie di progetti avviati in questi anni: stagioni cameristiche e sinfoniche, fondazione dell'Orchestra e Coro della Istituzione sinfonica di Roma, del complesso \"I solisti dell'Arts Academy\", dell'Accademia Musicale \"Franco Ferrara\", del \"Concorso Nazionale di Composizione Mario Zafred, di festival internazionali in Italia e Brasile, della \"New World Young Orchestra\".\nLa didattica si articola in otto Dipartimenti e opera su sei diversi livelli di scuola: Suzuki School of Rome, scuola di propedeutica, scuola normale, scuola di formazione, scuola internazionale di alto perfezionamento, scuola di virtuosismo.\nFestival organizzati in Italia:\nFestival \u201cRoma nel Cuore\u201d: Campidoglio, Basilica di Massenzio, Basilica Ara Coeli; \u201cAnzioFestival; \u201cFestival del Lago\u201d: Bracciano, Trevignano, Anguillara; Festival \u201cTuscania Citt\u00e0 della Musica\u201d; Festival \u201cMusicorum Tempora\u201d a Tivoli, Area Archeologica di Villa Adriana; \nFestival internazionale \u201cM\u00fasica de Ver\u00e3o\u201d Brasile; Mexico; Cina\nOrchestre che hanno collaborato con la Fondazione Arts Academy:\nIstituzione Sinfonica di Roma; Orchestra Sinfonica del Lazio; Orchestra Ottorino Respighi; New World Young Orchestra; Orchestra Sinfonica di Roma.\nNel 2002 la Arts Academy ha dato vita all'Orchestra Sinfonica di Roma. L\"'Orchestra\" nasce a seguito di un Corso di Formazione Professionale della durata di circa un anno sostenuto da Regione Lazio, Ministero del Lavoro e Parlamento Europeo cui hanno partecipato oltre 4.000 concorrenti provenienti da tutta Europa. Attualmente l'Orchestra \u00e8 formata da circa 80 professori assunti a tempo indeterminato. "}
{"id": "734774", "revid": "49022", "url": "https://it.wikipedia.org/wiki?curid=734774", "title": "Costantino (usurpatore)", "text": ""}
{"id": "734780", "revid": "1821847", "url": "https://it.wikipedia.org/wiki?curid=734780", "title": "Zen (cognome)", "text": "Zen \u00e8 un cognome diffuso nelle Venezie (e in Alta Valtellina) e raramente nel sud peninsulare. \nVarianti.\nZena, Zene, Zeni, Zeno. \nEtimologia.\nDeriva dal nome Zeno o Zenone, che continua il personale latino di et\u00e0 imperiale Zeno, portato da un imperatore di Bisanzio del V secolo, adattamento del greco Z\u0113'n\u014dn Z\u0113'nonis, che \u00e8 probabilmente un ipocoristico apocopato (caduta della sillaba finale) di nomi greci composti con il primo elemento Z\u0113n-, da Z\u0113'n \"Zeus\"; come Z\u0113nodotos o Z\u0113nod\u014dros \"dono di Zeus\". Se il nome si \u00e8 diffuso grandemente in Veneto, ci\u00f2 \u00e8 dovuto anche al prestigio e al culto locale di San Zeno o Zenone, vescovo nel IV secolo di \nVerona e patrono della citt\u00e0.\nIl cognome \u00e8 presente anche in Brasile, nella citt\u00e0 di Nuova Venezia, dove \u00e8 stato portato da emigranti veneti nel XIX secolo."}
{"id": "734784", "revid": "162719", "url": "https://it.wikipedia.org/wiki?curid=734784", "title": "X-Craft", "text": ""}
{"id": "734786", "revid": "1305772", "url": "https://it.wikipedia.org/wiki?curid=734786", "title": "Rosa Suppa", "text": "La sua attivit\u00e0 politica inizia nel 1993 quando diventa segretario della Democrazia Cristiana per la Citt\u00e0 di Caserta di Terra di Lavoro. Aderisce al Partito Popolare Italiano e ricopre l'incarico di segretario della sezione di Caserta, vicesegretario provinciale e presidente provinciale del partito a Caserta.\nDal 1997 al 2001 \u00e8 vicesindaco del Comune di Maddaloni ed assessore all'Urbanistica.\nNel 2003 entra nella direzione regionale della Margherita.Nel 2005 \u00e8 eletta Consigliere della Regione Campania e Coordinatrice Regionale delle Donne della Margherita.\nAlle elezioni politiche del 2006 \u00e8 eletta Deputato alla Camera nel Collegio Campania 2. Si dimette dall'incarico di Consigliere Regionale prima ancora di essere proclamata Deputato. \u00c8 segretario della Commissione Giustizia della Camera e membro della Giunta per le Autorizzazioni. \u00c8 membro del Comitato di Presidenza del Gruppo de l'Ulivo alla Camera.\nHa poi abbandonato il Pd e aderito all'Unione di Centro.\nVive a Caserta."}
{"id": "734787", "revid": "1610933", "url": "https://it.wikipedia.org/wiki?curid=734787", "title": "Gazzella indiana", "text": ""}
{"id": "734788", "revid": "1652134", "url": "https://it.wikipedia.org/wiki?curid=734788", "title": "Trattato di Parigi (1783)", "text": "Con il trattato di Parigi del 3 settembre 1783 (detto anche trattato di Versailles del 1783), il Regno di Gran Bretagna, il Regno di Francia, il Regno di Spagna, le Province Unite e i neonati Stati Uniti d'America (ex Tredici colonie) chiudono il conflitto, che durava da otto anni, fra il primo e le altre quattro.\nDescrizione.\nIl trattato sancisce la fine della guerra d'indipendenza americana e dei conflitti collegati (la guerra anglo-francese, la guerra anglo-spagnola e la quarta guerra anglo-olandese) e consiste sommariamente:\nIl trattato venne firmato all'Hotel d'York, al n\u00b0 56 di rue Jacob nel VI \"arrondissement\", nei pressi dell'ambasciata britannica, situata al n\u00b0 47."}
{"id": "734789", "revid": "110157", "url": "https://it.wikipedia.org/wiki?curid=734789", "title": "Universit\u00e0 Concordia", "text": "L'Universit\u00e0 Concordia (fr. \"Universit\u00e9 Concordia\"; ingl. \"Concordia University\") \u00e8 un'universit\u00e0 pubblica di Montr\u00e9al (Canada). \u00c8 una delle quattro universit\u00e0 aventi sede nella metropoli canadese, e una delle due, insieme all'Universit\u00e0 McGill, a tenere i suoi corsi principalmente in lingua inglese.\nLa Concordia University possiede l'accreditazione AACSB.\nStoria.\nL'Universit\u00e0 Concordia affonda le sue radici nel 1969, come fusione di due atenei, la \"Sir George William University\" (fondata nel 1851, con sede nel centro cittadino) e il \"Loyola College\" (fondato nel 1896, situato nel quartiere di \"Notre-Dame-de-Gr\u00e2ce\"). Dai due atenei da cui essa \u00e8 nata, l'Universit\u00e0 Concordia ha ereditato i suoi attuali due campus, collegati mediante servizio di autobus gratuito.\nStruttura.\nStrutturalmente, tutti i padiglioni del campus centrale (SGW) sono collegati e raggiungibili sotterraneamente direttamente dalla fermata della metropolitana \"Guy-Concordia\" attraverso una lunga rete di tunnel riscaldati, senza necessit\u00e0 di mettere piede fuori in inverno quando le temperature diventano insostenibili. L'universit\u00e0, infatti, fa parte del distretto R\u00e8so, la citt\u00e0 sotterranea di Montr\u00e9al, il distretto underground pi\u00f9 esteso del mondo.\nIl Loyola \u00e8 invece assimilabile strutturalmente ad un college americano. \u00c8 considerato il campus estivo e qui si trovano i campi sportivi, lo stadio da 5.000 posti, una modernissima libreria e la sede degli \"Stingers\".\nA livello sportivo l'Ateneo \u00e8 rappresentato dai Concordia Stingers, celebri per essere stati l'unica squadra fuori dai confini USA ad accedere nel NCAA e ad aver vinto una competizione (Hockey su ghiaccio); tuttavia gli stingers sono definiti \"fool hornets\", poich\u00e9 troppo discontinui, capaci di mirabolanti imprese e memorabili vittorie come di stagioni a dir poco disastrose.\nNell'ambito dell'ateneo, \u00e8 degna di nota una lunga storia di attivismo politico studentesco: \u00e8 proprio all'Universit\u00e0 Concordia che ebbe luogo la maggiore protesta studentesca del Canada nel 1969. Nel 1989, tramite un referendum, gli studenti votarono a favore di un'autotassazione i cui proventi sarebbero stati destinati alla ricerca scientifica pubblica. Ancor oggi, all'interno dell'Universit\u00e0 Concordia vi \u00e8 un attivismo studentesco degno di nota, in particolare a supporto della causa palestinese, che ha anche portato all'annullamento nel 2002 di una visita nell'ateneo dell'ex primo ministro israeliano Benjamin Netanyahu a causa delle proteste del corpo studentesco.\nCome ogni Universit\u00e0 Nordamericana che si rispetti anche gli studenti di Concordia sono organizzati in Confraternite pi\u00f9 o meno segrete. In tutto sono sei (tre interuniversitarie, dette \"sororities\", e tre confraternite classiche interne solo all'ateneo).\nL'ateneo, grazie soprattutto alla \"John Molson School of Business\", forma specialisti qualificati destinati all'industria mineraria canadese, la pi\u00f9 importante del mondo insieme a quella cinese e riceve finanziamenti dal settore minerario ed energetico. Anche la famiglia Molson \u00e8 tra i maggiori finanziatori di Concordia.\nMassacro di Concordia.\nIl 24 agosto 1992 il professor Valery Fabrikant, rinomato e stimato cattedrario di Ingegneria Meccanica a Concordia, convoc\u00f2 una sessione suppletiva di laboratorio insieme a 5 colleghi ed ai tecnici che lo raggiunsero al nono piano della Hall building.\nFabrikant dopo un breve discorso sconnesso estrasse dal tavolo del laboratorio tre pistole di precisione e fredd\u00f2 4 dei suoi colleghi. Il quinto professore e i tecnici di laboratorio vennero feriti molto gravemente ma sopravvissero.\nDopo il massacro continu\u00f2 a passeggiare nell'edificio. La polizia lo trov\u00f2 infatti comodamente seduto nel suo ufficio ad analizzare i voti di alcuni alunni con il camice da laboratorio macchiato di sangue.\nIn seguito venne scoperto che Fabrikant soffriva di forti turbe psichiche, infatti nascondeva in casa numerosi animali morti congelati, ed aveva negli anni settanta ricevuto denunce per molestie sessuali e rissa armata.\nInoltre nel 1989 aveva tenuto una conferenza sulla \"pistola come mezzo risolutorio delle controversie umane\".\nIl pluriomicida venne condannato all'ergastolo pochi mesi dopo.\nAl nono piano della Hall building c'\u00e8 una lapide commemorativa del massacro."}
{"id": "734791", "revid": "287204", "url": "https://it.wikipedia.org/wiki?curid=734791", "title": "Buon vento dell'Ovest", "text": "Buon vento dell'Ovest \u00e8 il terzo romanzo della saga di Jack Aubrey e Stephen Maturin, eroi fittizi, anche se Aubrey \u00e8 ispirato alle imprese di Lord Cochrane, e protagonisti del film \"Master and Commander - Sfida ai confini del mare\", con Russel Crowe.\nIn effetti il film \u00e8 un sunto di episodi tratti dai vari romanzi della serie, innestati su una avventura particolare (\"Ai confini del mare\").\nTrama.\nStephen Maturin, dovendo collaborare ad una spedizione diplomatica nel Sud Est Asiatico, usa i suoi buoni uffici per far nominare Jack Aubrey al comando della nave che trasporter\u00e0 la delegazione.\nJack accetta con piacere la notizia, ma il piacere cresce ulteriormente quando scopre che la nave in questione \u00e8 la \"Surprise\", una piccola fregata sulla quale ha trascorso la propria vita da allievo ufficiale.\nIl viaggio si riveler\u00e0 tanto difficile quanto infruttuoso, per la morte dell'inviato in seguito ad una malattia. Ma, sulla rotta per l'India, la Surprise incontrer\u00e0 una flotta di navi della Compagnia delle Indie, della cui ospitalit\u00e0 gli ufficiali della nave godranno un assaggio, e subito dopo una squadra navale francese, comandata dall'ammiraglio Linois. Sfuggiti facilmente alla caccia dei francesi, Jack Aubrey avvisa della minaccia la flotta e, col consenso del commodoro, prepara un piano di difesa. I francesi, che avevano continuato la ricerca, avvistano la flotta, ma fra la ventina di navi mercantili, trovano quelle che sembrano quattro vascelli della Royal Navy; in realt\u00e0 l'unica nave da guerra \u00e8 la Surprise ma, facendo vestire opportunamente gli ufficiali e con le bandiere di guerra sugli alberi, i francesi esitano.\nAl momento dell'attacco, la Surprise, piccola fregata da 32 cannoni da 12 libbre, affronta il vascello \"Marengo\", da 80 cannoni pesanti, e sia pur malridotta, infligge seri danni all'avversario. Ma quando la nave sta per essere affondata dalla soverchiante artiglieria avversaria, le navi della Compagnia arrivano in suo soccorso e, non potendo subire danni rilevanti per la lontananza della flotta da porti amici, Linois desiste dall'attacco.\nRiferimenti.\nL'ammiraglio Linois fece effettivamente una lunga scorreria in quei mari, e vero \u00e8 l'episodio del combattimento con la flottiglia della Compagnia delle Indie.\nPersonaggi.\nLista di personaggi comparsi la prima volta in \"Primo comando\", in ordine cronologico."}
{"id": "734792", "revid": "466539", "url": "https://it.wikipedia.org/wiki?curid=734792", "title": "Meccanismo di sviluppo pulito", "text": "Il meccanismo di sviluppo pulito (Clean Development Mechanism o CDM in inglese) \u00e8 uno dei meccanismi flessibili previsti dal Protocollo di Kyoto (art. 12), che permette alle imprese dei paesi industrializzati con vincoli di emissione di realizzare progetti che mirano alla riduzione delle emissioni di gas serra nei paesi in via di sviluppo senza vincoli di emissione.\nLo scopo di questo meccanismo \u00e8 duplice: da una parte permette ai paesi in via di sviluppo di disporre di tecnologie pi\u00f9 pulite ed orientarsi sulla via dello sviluppo sostenibile; dall'altra permette l'abbattimento delle emissioni l\u00ec dove \u00e8 economicamente pi\u00f9 conveniente e quindi la riduzione del costo complessivo d'adempimento degli obblighi derivanti dal Protocollo di Ky\u014dto.\nCrediti di emissione.\nLe emissioni evitate dalla realizzazione dei progetti generano crediti di emissioni o CER (\"Certified Emission Reductions\") che potranno essere utilizzati per l'osservanza degli impegni di riduzione assegnati.\nIl funzionamento di un progetto CDM \u00e8 il seguente:\nRequisiti essenziali di un progetto.\nTutti i Paesi non compresi nell'Annesso 1 della Convenzione quadro delle Nazioni Unite sui cambiamenti climatici - UNFCCC (identificabili con i Paesi in via di sviluppo) che hanno ratificato il Protocollo di Ky\u014dto possono ospitare progetti CDM.\nCriterio dell'addizionalit\u00e0.\nL\"'addizionalit\u00e0\" (o \"Additionality\" in inglese)\u00e8 il requisito pi\u00f9 critico e controverso dei progetti CDM. Le riduzioni di emissione del CDM devono essere \u201cadditional to any that would occur in the absence of the certified project activity (CP.7)\u201d (aggiuntive a quelle che si avrebbero in assenza dell'attivit\u00e0 di progetto certificata). Il criterio serve per assicurare che le riduzioni siano reali e che nessuno possa ricevere crediti di emissioni per attivit\u00e0 \"Business as usual\" (come al solito).\nL'addizionalit\u00e0 \u00e8 un concetto critico per ogni sistema di scambio negoziale delle quote (come l'emission trading) che permette di utilizzare crediti provenienti dall'esterno del sistema. Infatti, solo se le riduzioni sono effettivamente addizionali non si ha un aumento delle emissioni complessive. L'addizionalit\u00e0 \u00e8 il concetto per garantire l'integrit\u00e0 ambientale del sistema.\nCritiche.\nQuesto sistema consente di trattare le emissioni di gas serra come un qualunque altro scambio commerciale, commercializza gli inquinanti invece di diminuirli. In altri termini un'azienda pu\u00f2 permettersi di continuare ad inquinare in patria acquisisce quote di emissioni dove non vengono prodotte, \u201ccrediti di emissione\u201d in un paese che non emette gas serra o ne emette quantit\u00e0 esigue. Cos\u00ec senza una reale diminuzione di inquinanti si continua ad inquinare, nel contempo diventando proprietaria di una foresta che produce \u201caria buona\u201d."}
{"id": "734793", "revid": "489529", "url": "https://it.wikipedia.org/wiki?curid=734793", "title": "Strada statale 53 Postumia", "text": "La strada statale 53 Postumia \u00e8 una strada statale italiana che attraversa il Veneto centro-orientale collegando Vicenza a Portogruaro. Con il decreto legislativo n. 112 del 1998 dal 2001, la tratta tra Cittadella e Portogruaro \u00e8 passato dalla gestione dell'ANAS a quella della Regione Veneto (rappresentata dalla societ\u00e0 Veneto Strade S.p.A.) e, di conseguenza, \u00e8 stata declassificata a strada regionale (SR 53 Postumia).\nLa denominazione \"Postumia\" \u00e8 impropria poich\u00e9 l'infrastruttura non ha nulla a che vedere con l'antica via Postumia, una strada consolare romana che scorre pi\u00f9 a nord e di cui attualmente alcuni tratti in provincia di Treviso sono percorribili come strada provinciale 102 Postumia romana.\nIl tratto tra Castelfranco e Treviso \u00e8 conosciuto anche come \"Strada Castellana\".\nStoria.\nLa strada statale 53 venne istituita nel 1928 con il seguente percorso: \"Vicenza - Castelfranco - Treviso - Motta di Livenza - Portogruaro - Innesto con la n. 13 presso il Ponte della Delizia.\"\nNel 1932 il tratto terminale oltre Portogruaro venne declassato a strada provinciale; dal 1964 tale tratto divenne parte della nuova SS 463.\nPercorso.\nL'infrastruttura, la statale Postumia attuale, parte da Vicenza, dalla periferia nordest della citt\u00e0, e prosegue verso est toccando i comuni di Bolzano Vicentino, San Pietro in Gu, Carmignano di Brenta, Fontaniva (il centro abitato non viene pi\u00f9 toccato dopo la costruzione di una variante nel 2004), Cittadella, Castelfranco Veneto (che viene tagliato da una circonvallazione), Vedelago, Istrana, Paese.\nPoco prima di Treviso, la strada piega verso sud in modo da bypassarne il centro storico attraverso la cosiddetta tangenziale di Treviso, strada a scorrimento veloce a carreggiate separate e con due corsie per senso di marcia.\nGiunta a Lanzago di Silea la, strada prosegue attraverso Olmi, San Biagio di Callalta, Fagar\u00e8 della Battaglia. Attraversa il Piave poco prima di Ponte di Piave e raggiunge Oderzo. Anche qui \u00e8 stata realizzata una circonvallazione per evitare al traffico pesante di attraversare il centro storico.\nRaggiunge poi Gorgo al Monticano, Motta di Livenza, Annone Veneto e Summaga, arrivando infine a Portogruaro dove si immette nella strada statale 14 della Venezia Giulia."}
{"id": "734794", "revid": "125739182", "url": "https://it.wikipedia.org/wiki?curid=734794", "title": "Roberto Pellati", "text": "Biografia.\nPellati comincia a suonare la batteria da autodidatta a dodici anni, e due anni dopo affina la sua tecnica studiando per un anno a Milano con Tullio de Piscopo. Qualche anno dopo inizia la gavetta nel reggiano, in particolare a 18 anni entra nei Rocking Chairs, gruppo rock di Reggio Emilia guidato dal cantante e chitarrista Graziano Romani. L'esperienza con il gruppo reggiano, terminata nel 1991 con lo scioglimento della band dopo che aveva raggiunto una buona popolarit\u00e0 a livello nazionale, gli permette di incidere 4 album \"New Egypt\" (1987), \"Freedom Rain\" (1989), \"No Sad Goodbyes\" (1990) e \"Hate And Love Revisited\" (1991). Inoltre, in questi anni ha la possibilit\u00e0 di collaborare con artisti d'oltreoceano come Willie Nile, Elliot Murphy, Willy de Ville e Robert Gordon.\nNel 1995 Pellati entra a far parte della nuova band di Ligabue, denominata \"La Banda\". \"Robby Sanchez\" (questo il soprannome con cui \u00e8 conosciuto tra i fans) si ritrova a suonare cos\u00ec con altri due ex Rocking Chairs, Antonio Righetti e Mel Previte, con cui nel corso degli anni ha portato e porta tuttora avanti diversi progetti paralleli (tra cui quello solista di Righetti).\nDall'inizio della collaborazione con Ligabue, Pellati ha preso parte alla gran parte dei tour realizzati dal \"Liga\" e ha inciso quasi tutti i dischi da Buon compleanno Elvis in poi: solo in Nome e cognome mancher\u00e0 il suo apporto nel disco, pur avendo partecipato alla produzione, in quanto vennero scelte le ritmiche registrate da altri batteristi.\nNel 2008 Ligabue affida la produzione dei concerti a Corrado Rustici, il quale decide di sostituire Pellati e Righetti con dei musicisti statunitensi. Dopo 14 anni Pellati lascia cos\u00ec il posto di batterista di Luciano Ligabue a Michael Urbano. Con Ligabue Pellati torner\u00e0 sul palco una tantum in occasione del raduno del \"Bar Mario\" (il fan club del cantante correggese) del gennaio 2010, e soprattutto nel luglio 2011, in cui insieme agli altri componenti della Banda accompagna Ligabue in una parte del concerto di Campovolo 2.0. Da tale concerto saranno estratti poi un film in 3D e un album live, in cui Pellati incide anche la versione in studio dell'inedito \"Sotto bombardamento\". Terminata la collaborazione con il \"Liga\", Pellati si dedica ad altri progetti, in particolare a quello solista di Rigo Righetti.\nPellati \u00e8 un batterista di buon valore dal sound tipicamente rock, inoltre \u00e8 un valido percussionista, dote che si apprezza particolarmente nei set acustici con Ligabue nei teatri, in cui ha sperimentato nuove sonorit\u00e0 (utilizzando percussioni meno note come ad esempio la water drum). Tra i batteristi che ritiene abbiano influenzato il suo modo di suonare si citano Vinnie Colaiuta e Stewart Copeland"}
{"id": "734795", "revid": "1543377", "url": "https://it.wikipedia.org/wiki?curid=734795", "title": "Graziano Cesari", "text": "Carriera.\nAppartenente alla sezione di Genova, ha esordito a quasi 34 anni dapprima in Serie B e successivamente in Serie A. Ha diretto 167 partite del massimo campionato, e numerosi sono stati anche gli spareggi da lui arbitrati, tra cui: - del 1993 e - del 2001, validi per la permanenza in A; -Udinese e - del 1999, per la qualificazione in Coppa UEFA; e Inter- del 2000, per l'accesso in UEFA Champions League. In serie cadetta vanta la direzione del primo derby di Verona mai disputato, quello tra e del 10 dicembre 1994. Insignito del \"Premio Mauro\" nel 2000, l'anno seguente ha diretto la sfida di Supercoppa italiana tra e .\nPromosso in campo internazionale nel 1994, durante la gara di Champions League del 28 settembre 1999 tra e \u00e8 stato protagonista di un episodio che suscit\u00f2 un certo clamore mediatico: Cesari non convalid\u00f2 un gol della formazione spagnola, poich\u00e9 arrivato in coincidenza del fischio finale; nonostante le proteste del club iberico, la decisione era in linea col regolamento. Ha inoltre diretto il play-off tra e valido per la qualificazione al : l'incontro ha rappresentato il suo debutto in ambito FIFA.\nSi \u00e8 ritirato nel 2002, per sopraggiunti limiti d'et\u00e0.\nControversie.\nPochi giorni dopo la gara tra Bayern Monaco e Valencia, \u00e8 stato squalificato dall'UEFA perch\u00e9 sorpreso a fumare nell'intervallo dell'incontro.\nIl 24 marzo 2002, dopo aver diretto la partita tra Inter e Roma, Cesari \u00e8 stato il primo arbitro a comparire in televisione, nel corso de \"La Domenica Sportiva\": la presenza nel programma, non avendo ricevuto autorizzazione, indusse la FIGC a comminargli una lunga squalifica che \u2014 di fatto \u2014 ha posto termine alla sua carriera. \nInserito nell'ottobre 2016 dalla FIGC nella Hall of Fame del calcio italiano, in seguito alle proteste dell'Associazione Italiana Arbitri Cesari ha subito la revoca del riconoscimento poche settimane dopo a causa del ritiro della tessera arbitrale comminatogli nel 2003, punizione dovuta alla summenzionata intervista.\nDopo il ritiro.\nIn seguito all'addio ai campi, \u00e8 divenuto moviolista televisivo. Ha inoltre svolto incarichi dirigenziali in varie squadre."}
{"id": "734800", "revid": "1781667", "url": "https://it.wikipedia.org/wiki?curid=734800", "title": "\u013dubi\u0161a", "text": "\u013dubi\u0161a (in ungherese \"Szerelmes\", in tedesco \"Liebwardsdorf\") \u00e8 un comune della Slovacchia facente parte del distretto di Humenn\u00e9, nella regione di Pre\u0161ov.\nFu citato per la prima volta nei documenti storici nel 1410 (con il nome di \"Libische\"). All'epoca costituiva un feudo dei Drugeth, signori di Humenn\u00e9 che la detennero fino al XVI secolo. Successivamente pass\u00f2 alla famiglia Andr\u00e1ssy."}
{"id": "734801", "revid": "287204", "url": "https://it.wikipedia.org/wiki?curid=734801", "title": "Lubisa", "text": ""}
{"id": "734803", "revid": "287204", "url": "https://it.wikipedia.org/wiki?curid=734803", "title": "Galerina", "text": "Galerina Earle, \"Bulletin of the New York Botanical Garden\" 5: 423 (1909).\nGalerina \u00e8 un genere di funghi lignicoli o terricoli, saprofiti, di piccola taglia, che include pi\u00f9 di 300 specie diffuse in tutto il mondo, alcune delle quali vengono spesso confuse con specie allucinogene del genere Psilocybe.\nHanno le seguenti caratteristiche:\nCommestibilit\u00e0.\nSenza valore. Almeno una specie (\"Galerina marginata\") ha causato avvelenamenti mortali.\nSpecie di Galerina.\nLa specie tipo \u00e8 \"Galerina vittiformis\" (Fr.) Earle (1909), altre specie incluse nel genere sono:\nTossicologia.\nMolte specie di \"Galerina\" contengono amanitina ed altre amatossine e pertanto il genere annovera svariate specie mortali."}
{"id": "734805", "revid": "767487", "url": "https://it.wikipedia.org/wiki?curid=734805", "title": "Myslina", "text": "Myslina (in ungherese \"Myslye\", in tedesco \"Klein Hommel\") \u00e8 un comune della Slovacchia facente parte del distretto di Humenn\u00e9, nella regione di Pre\u0161ov.\nFu citato per la prima volta nei documenti storici nel 1330 come feudo della Signoria di Humenn\u00e9. Nel 1576 pass\u00f2 ai Bornemisza, e poi ai Szirmay e agli Andr\u00e1ssy. "}
