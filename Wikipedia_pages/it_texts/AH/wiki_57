{"id": "715547", "revid": "1718925", "url": "https://it.wikipedia.org/wiki?curid=715547", "title": "Rigurgito", "text": "Il termine rigurgito si riferisce alla escrezione del contenuto esofagico sino alla gola o alla bocca e a volte sino alle vie aeree. \nDiversamente da quanto avviene nella ruminazione e nel vomito, il materiale emesso non proviene dallo stomaco.\nSpesso appare in posizione di decubito e non contiene n\u00e9 acido n\u00e9 bile, perch\u00e9 il contenuto rigurgitato non ha ancora raggiunto lo stomaco.\nNon \u00e8 preceduto da nausea poich\u00e9 quest'ultima \u00e8 causata da alimenti presenti nello stomaco.\nIl rigurgito non \u00e8 associato alla contrazione della muscolatura addominale.\nSintomatologia.\nIl rigurgito \u00e8 composto da succhi gastrici e da chimo e a volte pu\u00f2 esserci la presenza di bile.\nSi differenzia dal vomito per la mancanza di nausea e di contrazioni del diaframma e dei muscoli addominali.\nEziologia.\nIl rigurgito pu\u00f2 portare due gravi complicanze, quali la malnutrizione e la polmonite ab ingestis causata dall'arrivo nei polmoni di minime quantit\u00e0 di cibo.\nIl rigurgito, assieme al vomito, \u00e8 un fenomeno molto frequente in alcuni animali, come ad esempio gli ofidi, i carnivori o gli uccelli."}
{"id": "715551", "revid": "7967", "url": "https://it.wikipedia.org/wiki?curid=715551", "title": "Zafferana", "text": ""}
{"id": "715558", "revid": "96858", "url": "https://it.wikipedia.org/wiki?curid=715558", "title": "Dawn of victory", "text": ""}
{"id": "715560", "revid": "834", "url": "https://it.wikipedia.org/wiki?curid=715560", "title": "Rain of a thousand flames", "text": ""}
{"id": "715566", "revid": "96858", "url": "https://it.wikipedia.org/wiki?curid=715566", "title": "The dark secret", "text": ""}
{"id": "715572", "revid": "287204", "url": "https://it.wikipedia.org/wiki?curid=715572", "title": "Francesco La Vecchia", "text": "Biografia.\nIntraprende gli studi musicali sotto la guida del nonno, successivamente studia chitarra con Alirio Diaz.\nNel 1978 d\u00e0 vita alla Fondazione Arts Academy di Roma, rimanendone alla guida per 25 anni.\nNel 1982 intraprende l'attivit\u00e0 di direttore d'orchestra che svolge principalmente in Italia, Europa e America Latina. Nel 1986 \u00e8 stato chiamato alla direzione artistica dell'Accademia Franco Ferrara e, nel 1988, \u00e8 stato invitato da Giancarlo Menotti a dirigere al Festival dei Due Mondi di Spoleto. Nel 1996 ha diretto in Brasile l'opera \"Il Guarany\" di Ant\u00f4nio Carlos Gomes in occasione del centenario della morte del compositore proposta per la prima volta nell'edizione integrale con la regia di Joasino Trinta.\nNel 2002 ha fondato l'Orchestra Sinfonica di Roma, da lui diretta fino alla cessazione delle attivit\u00e0 nel 2014.\nHa inciso per l'etichetta Naxos alla guida dell'Orchestra Sinfonica di Roma la produzione integrale per orchestra di Alfredo Casella e Giuseppe Martucci. Ha inoltre registrato vari lavori di numerosi compositori italiani del Novecento, tra cui Franco Ferrara, Alfredo Catalani, Goffredo Petrassi e Ottorino Respighi."}
{"id": "715573", "revid": "1516566", "url": "https://it.wikipedia.org/wiki?curid=715573", "title": "Coming Soon Television", "text": "Coming Soon Television \u00e8 stata un'emittente televisiva italiana dedicata interamente al mondo del cinema.\nStoria.\nComing Soon fu tra i primi canali satellitari italiani in chiaro avendo iniziato nella seconda met\u00e0 degli novanta.\nIl 30 giugno 2010 abbandon\u00f2 la frequenza satellitare, rimanendo visibile solo attraverso il digitale terrestre, nel mux Mediaset 2.\nL'emittente trasmetteva 24 ore su 24 trailer, backstage, interviste, rassegne cinematografiche e altre curiosit\u00e0 del mondo del cinema.\nInoltre, il canale ha anche vinto la graduatoria del 2008 dell'AGCOM sul 41% della capacit\u00e0 trasmissiva. Trasmetteva diverse rubriche come \"I cinepatici\", \"Siamo Stati Uniti\" (conclusa), \"Cloud\" e riproduceva molte puntate di \"Andiamo al cinema\" (trasmesse anche su altre emittenti televisive e TV locali).\nDal 12 gennaio 2012 il canale trasmetteva anche nel formato panoramico .\nIl 26 marzo 2014 Coming Soon Television \u00e8 stato sostituito da Fine Living, proseguendo le sue attivit\u00e0 esclusivamente come testata sul web oltre alla produzione del contenitore omonimo di trailer cinematografici che continua ad essere trasmesso da diverse emittenti televisive.\nNel 2016 Comingsoon.it risulta essere stato il sito di cinema numero uno in Italia per utenti unici secondo le rilevazioni Audiweb View del mese di settembre 2016."}
{"id": "715579", "revid": "729019", "url": "https://it.wikipedia.org/wiki?curid=715579", "title": "Muscolo quadricipite femorale", "text": "Il quadricipite \u00e8 un muscolo del corpo umano situato assieme al muscolo sartorio nella parte anteriore della coscia.\nIn condizioni di normale attivit\u00e0 fisica corrisponde al muscolo pi\u00f9 grosso del corpo umano. \u00c8 uno dei pi\u00f9 importanti per il mantenimento della stazione eretta e per la deambulazione. Il quadricipite femorale \u00e8 un muscolo biarticolare poich\u00e9 permette il movimento di due articolazioni: la coxofemorale e il ginocchio.\n\u00c8 costituito da quattro capi: retto femorale, vasto mediale, vasto laterale, vasto intermedio, vasto mediale obliquo e vasto laterale obliquo, che originano rispettivamente dalla spina iliaca anteriore inferiore, dalla prossimit\u00e0 del collo anatomico del femore (pi\u00f9 precisamente dalla parte prossimale del labbro mediale della linea aspra), dalla parte laterale del grande trocantere e dalla parte prossimale della faccia antero-laterale del femore. Questi quattro capi (da cui il nome quadricipite) si fondono apparentemente in un unico tendine comune che per\u00f2 \u00e8 formato dalla sovrapposizione di tre lamine, inserito sulla rotula (patella). Questo tendine, scendendo pi\u00f9 in basso e inserendosi sulla tuberosit\u00e0 tibiale, va a formare il legamento patellare, che rinforza la capsula articolare del ginocchio.\nUn gruppo di ricercatori svizzeri ha scoperto nel 2016 un nuovo fascio del quadricipite, chiamato muscolo tensore del vasto intermedio, grazie all'analisi di 26 cadaveri. Si trova fra il vasto intermedio e quello laterale; origina nella parte prossimale anteriore del femore fra il vasto laterale e intermedio per procedere con un'aponeurosi fino a far parte del tendine del muscolo quadricipite del femore, attaccandosi alla patella. Si tratta dunque di un muscolo molto corto.\nAzione.\nCon la sua azione estende la gamba sulla coscia. Il capo denominato retto femorale flette la coscia sul bacino."}
{"id": "715584", "revid": "1745361", "url": "https://it.wikipedia.org/wiki?curid=715584", "title": "Filippo di Borgogna", "text": "Origine.\nSecondo la \"Histoire g\u00e9n\u00e9alogique des ducs de Bourgogne de la maison de France\", Filippo era il figlio maschio primogenito del Duca di Borgogna, Oddone IV e della moglie, la contessa di Borgogna e di Artois, Giovanna III detta anche Giovanna di Francia (1308-1347), figlia primogenita, ancora secondo la \"Histoire g\u00e9n\u00e9alogique des ducs de Bourgogne de la maison de France\", del re di Francia, Filippo V il Lungo, e della moglie, la contessa di Borgogna e di Artois, Giovanna II. Il matrimonio dei genitori di Filippo viene ricordato anche dal \"Continuatio Chronici Guillelmi de Nangiaco\" (la primogenita del re Filippo V col duca di Borgogna), prima nel 1317 e poi, nel 1318, nella festa della Trinit\u00e0; questo matrimonio, nel giorno della festa della Trinit\u00e0 (18 aprile) viene ricordato anche dalla \"Chronique parisienne anonyme du XIVe si\u00e8cle\".Secondo la \"Histoire des ducs de Bourgogne de la race cap\u00e9tienne, vol. VI\", Oddone IV di Borgogna era il figlio maschio terzogenito del Duca di Borgogna e re titolare di Tessalonica, Roberto II e della moglie, Agnese di Francia (1260-1325), che, come ci viene confermato dalla \"Chronique anonyme des rois de France\", era la figlia minore (ultimogenita) del re di Francia, San Luigi IX (1215 \u2013 1270) e di Margherita di Provenza (1221 \u2013 1295), che, come riportato dal \"Vincentii Bellovacensis Memoriale Omnium Temporum\" era la figlia primogenita del conte di Provenza e conte di Forcalquier, Raimondo Berengario IV (1198 \u2013 1245) e della moglie (come risulta dalla cronaca del monaco benedettino inglese, cronista della storia inglese, Matteo Paris (1200 \u2013 1259), quando descrive il matrimonio della figlia Eleonora con il re d'Inghilterra, Enrico III), Beatrice di Savoia (1206 \u2013 1266).\nBiografia.\nNel 1330, alla morte della nonna, Giovanna II di Borgogna, sua madre Giovanna di Francia, eredit\u00f2, i titoli di contessa di Borgogna e d'Artois.\nNel novembre 1338, Filippo spos\u00f2 la contessa di Alvernia e di Boulogne, Giovanna I d'Alvernia (1326-1360), figlia di Guglielmo XII d'Alvernia (1300-1332) e della moglie, Margherita d'\u00c9vreux (1307-1350), ed il padre gli concesse di fregiarsi del titolo di conte di Artois, come ci conferma la \"Histoire g\u00e9n\u00e9alogique des ducs de Bourgogne de la maison de France\". Per questo matrimonio, causa consanguineit\u00e0, fu necessaria la dispensa papale, di papa Giovanni XXII, come ci viene confermato dal documento n\u00b0 CCLVII, datato 20 aprile 1333 delle \"Preuves de l'Histoire g\u00e9n\u00e9rale et particuli\u00e8re de Bourgogne, tome II\". Il contratto di matrimonio fu redatto due mesi prima, il 26 Settembre, come ci viene confermato dal documento n\u00b0 CCLXV, datato 26 Settembre 1338 delle \"Preuves de l'Histoire g\u00e9n\u00e9rale et particuli\u00e8re de Bourgogne, tome II\".\nNel 1340, durante la guerra dei cent'anni, a fianco del padre partecip\u00f2 ai combattimenti in difesa della citt\u00e0 di Saint-Omer nella contea d'Artois, dagli assalti delle truppe di Roberto III d'Artois e dei fiamminghi (la battaglia di Saint-Omer \u00e8 descritta nella \"Histoire des ducs de Bourgogne de la race cap\u00e9tienne, vol. VII\"), alleati del re d'Inghilterra, Edoardo III.\nNel 1346, ancora durante la guerra dei cent'anni, all'assedio del castello d'Aiguillon, condotto da suo cugino, Giovanni di Francia, il futuro re di Francia, Giovanni il Buono, nel mese di agosto, mentre accorreva sul luogo dove avveniva una scaramuccia, Filippo sub\u00ec gravi ferite per una caduta del suo cavallo, che lo trascin\u00f2 a terra e lo schiacci\u00f2 sotto il peso del proprio corpo; a seguito delle ferite riportate, Filippo mor\u00ec il 22 settembre di quello stesso anno. Secondo la \"Histoire des ducs de Bourgogne de la race cap\u00e9tienne, vol. VIII\", Filippo mor\u00ec l'11 agosto e, a seguito di questo tragico evento che addolor\u00f2, sia l'erede al trono di Francia, Giovanni il Buono, che il padre di Filippo, Oddone IV, anche lui presente all'assedio, il cadavere fu portato ad Agen e l'assedio fu tolto il 20 agosto.&lt;br&gt;Sempre nel 1346, dopo la morte di Filippo di Borgogna, che aveva lasciato un solo figlio maschio, anche lui di nome Filippo, suo padre, Oddone IV, fece testamento, designando il bambino come unico suo erede.&lt;br&gt;Sua moglie, Giovanna I d'Alvernia, nel 1350, spos\u00f2, in seconde nozze, l'erede al trono di Francia, Giovanni il Buono, che alcuni mesi dopo divenne re di Francia.\nDiscendenza.\nFilippo da Giovanna ebbe tre figli:"}
{"id": "715585", "revid": "1745361", "url": "https://it.wikipedia.org/wiki?curid=715585", "title": "Oscar Vadislas de Lubicz Milosz", "text": "Biografia.\nFamiglia.\nNel 1119 il re di Polonia Leszeck nobilita Budzilas Lubicz primo antenato conosciuto di Milosz.\nDel 1578 \u00e8 datato un atto di scambio di foreste tra Gregorio Milaszewicz Milosz e un altro proprietario terriero. Quest'antenato del poeta \u00e8 il primo a portare il patronimico di Milosz.\nNel 1802 Joseph Lubicz-Bozawola Milosz, nato a Labunova-Serbina\u00ef, Presidente del tribunale di Mohilev e porta-spada di Kovno, bisnonno del poeta, acquista dal principe Sapieha la propriet\u00e0 di Czere\u00efa, situata nel governatorato di Mohilev, distretto di Senno, dove Oscar Vladislav nascer\u00e0.\nUn decreto del 19 novembre 1803 dell'Assemblea dei deputati di Vilna riconosce che \"Czere\u00efa con tutte le fattorie e i villaggi situati nel governatorato di Mohilev\" appartiene ai Lubicz-Milosz.\nIl nonno Arthur Milosz, ufficiale a diciannove anni in un reggimento di Ulani dell'esercito polacco-lituano, ha fatto tutta la campagna del 1831 contro la Russia. Ha sposato una cantante lirica italiana di grande bellezza, Natalia Tassistro, figlia di un direttore d'orchestra della Scala di Milano.\nIl padre Vladislas Milosz ha ereditato dai suoi genitori il gusto per le arti e l'avventura. Ufficiale degli Ulani russi della Guardia, ha rinunciato alla carriera militare per studiare la chimica, la meccanica e per darsi all'aeronautica.\nAnticlericale militante, a quarant'anni si \u00e8 innamorato di una giovane ebrea non credente di Varsavia, povera e molto bella, Marie Rosalie Rosenthal, che si \u00e8 convertita al cattolicesimo due giorni prima di sposarlo religiosamente, nella chiesa polacca di Parigi nel 1893, quando il loro figlio Oscar Vladislas aveva gi\u00e0 sedici anni.\nViolento e malato, il padre di Milosz si fece curare a Parigi del celebre dottor Charcot.\nNel 1928 Milosz scriver\u00e0, parlando di suo padre e della sua infanzia:\nInfanzia.\nOscar Vladislas de Lubicz Milosz (in lituano Oskaras Mila\u0161ius, Oskar W\u0142adys\u0142aw de Lubicz Mi\u0142osz \u00e8 la forma internazionale del suo nome secondo la Biblioteca Nazionale Francese, ma il catalogo cita anche \"Oscar Vladislas de Lubicz Milosz\", \"Oscar Venceslas de Lubicz Milosz \", \"Oscar Wladys\u0142aw... \", e vi \u00e8 pure la possibilit\u00e0 di un trattino tra \"Lubicz\" e \"Milosz\", mentre le sue opere portano di solito il nome \"O. V. de L. Milosz \") nasce il 27 maggio 1877 (il 15 secondo il calendario giuliano) alle ore dieci della sera, a Czere\u00efa, a l'est di Minsk, nella Lituania storica (il Granducato di Lituania faceva allora parte dell'Impero russo e i governorati di Vitebsk e Mohilev formavano dal 1772 la Russia Bianca, oggi Bielorussia); alla sua nascita Milosz, pur appartenendo alla nobilt\u00e0 polacca, aveva la nazionalit\u00e0 russa.\n\u00c8 stato battezzato il 2 luglio 1886 nella chiesa Sant'Alessandro di Varsavia.\nMilosz trascorre la sua infanzia in un castello del XVIIIo secolo nella propriet\u00e0 famigliare, i suoi genitori e il suo precettore, Stanislas Doboszynski (d'origine lituana ma ardente patriota polacco), parlano polacco (e almeno fino al 1914 Milosz si considera polacco ), la lingua del Paese \u00e8 il russo, (il lituano, che Milosz non parla, \u00e8 la lingua dei contadini, sospetta alle orecchie dell'autorit\u00e0) la sua governante alsaziana, Marie Wild, gli insegna il francese, che diventer\u00e0 poi la sua lingua d'espressione corrente e di scrittura.\nEducazione e giovinezza.\nNell'aprile del 1889 (l'anno dell'Esposizione Universale), la famiglia di Milosz si trasferisce a Parigi. I suoi genitori vollero che il loro figlio, che aveva ormai dodici anni, ricevesse un'educazione francese, intendendo cos\u00ec sottrarlo ai tentativi di russificazione dello zar Alessandro III e desiderando, d'altro canto, dargli un'educazione laica.\nMilosz viene iscritto al Lyc\u00e9e Janson-de-Sailly e dall'ottobre 1889 al maggio 1890 \u00e8 interno al Liceo, continuer\u00e0 poi i suoi studi come esterno e abiter\u00e0 durante otto anni al 92 dell'Avenue Victor-Hugo, presso il professor Edouard Petit, insegnante del liceo che diventer\u00e0 in seguito ispettore generale dell'Istruzione pubblica.\nDurante i suoi studi liceali Milosz fa amicizia con Rolland Boris (1877-1957).\nDopo aver terminato gli studi liceali nel 1896 (per i suoi risultati riceve la grande medaglia d'argento dell'Alliance Fran\u00e7aise), Milosz segue i corsi della Scuola del Louvre e della Scuola di lingue orientali, dove studia l'epigrafia ebraica e assira sotto la direzione del professor Eug\u00e8ne Ledrain, traduttore della Bibbia.\nVerso il 1900, frequenta dei caff\u00e8 come \"Les Deux Magots\" e il \"Kalyssaia\", primo bar americano di Parigi, dove incontra Oscar Wilde, intreccia alcune amicizie letterarie, con Jean Mor\u00e9as, Paul Fort, Apollinaire, Max Jacob, Andr\u00e9 Salmon. Conosce Christian Gauss, un giovane americano che diventer\u00e0 amministratore e decano dell'Universit\u00e0 di Princeton, col quale avr\u00e0 un'importante scambio epistolare.\nIl primo gennaio del 1901, verso le undici di sera, Milosz tenta il suicidio sparandosi un colpo di rivoltella nella regione del cuore, \u00e8 dato per spacciato, ma resta un mese e dieci giorni a letto e poi guarisce. Alcune settimane dopo comincia a scrivere il suo \"Don Juan\".\nNel 1902 ritorna in a Czere\u00efa, dove suo padre muore, durante l'inverno del 1903 viaggia in Germania e in Russia e nel 1904 \u00e8 di nuovo a Czere\u00efa.\nNel 1905 rientra a Parigi e abita per qualche tempo all'Hotel Richmond, rue de Helder.\nNello stesso anno, durante un soggiorno estivo in Svizzera, sulla vetta del monte Rigi, Milosz si lega d'amicizia con L\u00e9on Vogt, figlio di un industriale alsaziano e futuro allievo di Antoine Bourdelle, con cui discute a lungo e giornalmente di musica, filosofia e religione, e che rester\u00e0 il suo migliore amico durante tutta la sua vita.\nNel 1906 trascorre di nuovo l'estate in Svizzera e poi va in Germania.\nDal 1907 al 1914 Milosz viaggia in Germania, Russia, Polonia, Inghilterra, Austria, Italia, Spagna, Africa del nord, viaggi interrotti da sporadici soggiorni in Francia.\nNel 1909 decide di stabilirsi definitivamente a Parigi, al n. 73 dell'Avenue Kl\u00e9ber.\nNello stesso anno, a Venezia, fa la conoscenza della diciannovenne Emmy Heine-Geldern, una pronipote di Heinrich Heine, che sar\u00e0 l'ispiratrice della \"Symphonie de Septembre\" e la cui figura trasparir\u00e0 sullo sfondo di molte delle sue poesie, la sola donna da lui amata, che sposer\u00e0 l'anno seguente il barone Leo Salvotti von Eichenkraft-Bindeburg (discendente di Antonio Salvotti).\nNel 1910 passa l'estate a Marienbad, dove incontra sua madre, venuta dalla Polonia.\nNel 1911 in febbraio e marzo va in Tunisia, poi in Svizzera e in Boemia, per incontrare sua madre.\nNel 1912 passa di nuovo l'estate a Marienbad.\nNel 1913 in marzo e aprile viaggia in Italia, passa di nuovo l'estate a Marienbad e sulla strada del ritorno si ferma a Monaco, dove fa la scoperta dell'opera poetica di H\u00f6lderlin, e in settembre ritrova a Vienna Emmy Heine-Geldern.\nNel 1914 viaggia in Germania e nei Paesi Bassi.\nIntanto a Parigi i salotti letterari diventano alla moda, e a partire dal 1914 Milosz, presentato da Francis de Miomandre, frequenta assiduamente quello che si riunisce in casa della poetessa statunitense Natalie Clifford Barney, al n. 20 della rue Jacob, dove si lega d'amicizia con la poetessa Ren\u00e9e de Brimont, moglie del barone Antoine de Brimont, e con la duchessa di Clermont-Tonnerre, \u00c9lisabeth de Gramont.\nL'estasi mistica.\nIl 14 dicembre 1914 Milosz ha un'estasi mistica che descrive minuziosamente nella seconda parte dell\"'Ep\u00eetre \u00e0 Storge\":\nIl suo amico, il poeta e scrittore Carlos Larronde (1887-1940), ricorda:\nQuest'esperienza mistica marcher\u00e0 indelebilmente tutta la sua vita e la sua opera di scrittore.\nPrima guerra mondiale.\nNel 1916 Milosz \u00e8 mobilitato nelle divisioni russe dell'esercito francese, presso l'Ufficio stampa del ministero degli Affari esteri, a Parigi.\nNel 1917, in seguito alla rivoluzione bolscevica, i beni della famiglia Milosz sono sequestrati e le sue terre, che sono al di fuori delle frontiere dello stato lituano, nazionalizzate, Milosz \u00e8 completamente rovinato. Come scrive in una lettera a Christian Gauss datata del 22 settembre 1922: \nDal 1917 al 1919 Milosz abita al n. 6 della rue du Moulin-Vert a Parigi.\nIl 16 febbraio 1918 \u00e8 proclamata a Vilna la Repubblica di Lituania e Milosz diventa cittadino lituano, anche se non parlava il lituano, perch\u00e9 pensava che la Lituania fosse la patria dei suoi antenati.\nAvrebbe potuto scegliere la nazionalit\u00e0 polacca, ma disprezzava la nobilt\u00e0 polacca, che non aveva mai accettato il matrimonio di suo padre con una persona di livello sociale inferiore e di religione ebraica.\nIn una nota biografica del 7 giugno 1928, destinata a J. Grinius, Milosz scrive al proposito: \nEsoterismo.\nNel 1919 Milosz fonda con alcuni amici che frequentavano la Societ\u00e0 Teosofica (che allora era un centro di riferimento culturale per molti intellettuali e artisti) il \"Centre Apostolique\", di cui il giornale \"Le Th\u00e9osophe\", diretto da Gaston Revel (1880-1939), era diventato gi\u00e0 dal 1917 col nuovo titolo di \"L'Affranchi\" l'organo ufficiale del gruppo. Il 23 febbraio 1919 il gruppo presenta in una conferenza pubblica un progetto globale di riforma della societ\u00e0: politica, cultura, arti, artigianato.\nNel luglio 1919 \"L'Affranchi\" cessa le sue pubblicazioni e prende il nome di \"Le Veilleur\". Nascono cos\u00ec \"Les Veilleurs\" (I Veglianti), un gruppo diviso in due ordini, uno esterno e uno interno. L'ordine esterno (di cui faranno parte, tra gli altri, il poeta Henri de R\u00e9gnier, lo scrittore Pierre Loti, il pittore Fernand L\u00e9ger, il compositore Vincent d'Indy e l'astronomo Camille Flammarion) salva dalla demolizione la casa di Balzac, alla rue Raynouard presso il Bois de Boulogne (inaugurata l'11 ottobre 1920 come sede del gruppo), possiede inoltre una scuola, un asilo nido, un centro agricolo, un insieme di studi artistici e di laboratori artigianali di ceramica, vetrate artistiche, arazzi e un centro di solidariet\u00e0 sociale. L'ordine interno \u00e8 d'impostazione esoterica, e prende il nome di \"Fr\u00e8res de l'Ordre Mystique de la R\u00e9surrection\" o \"Fr\u00e8res d'Elie\". \u00c8 composto di 12 membri, che prendono un nome mistico e portano una veste rituale di diverso colore, a seconda del loro segno zodiacale.\nOltre a Milosz, che ne \u00e8 il Gran Maestro (col nome iniziatico di \"Pierre d'Elie\"), ne fanno parte tra gli altri Ren\u00e9 Schwaller (\"Sophia Sephiroth d'Elie\"), che il 10 gennaio 1919 Milosz aveva \"adottato\" con un'\"investitura cavalleresca\", trasmettendogli l'anello a sigillo con lo stemma del clan Lubicz, Gaston Revel (\"Paul d'Elie\") e Carlos Larronde (\"Jacques d'Elie\"). La profonda amicizia tra Milosz e Schwaller si incriner\u00e0 col tempo per poi spezzarsi nel 1924, con la conversione di Milosz ad una stretta ortodossia cattolica, quella con Larronde durer\u00e0 fino alla morte di Milosz. L'esperienza dei \"Veilleurs\" durer\u00e0 poco pi\u00f9 di un anno.\nDiplomazia.\nNel 1919 Milosz pubblica uno studio intitolato \"L'Alleanza degli Stati baltici\" e mette le sue doti di scrittore al servizio della causa del suo paese. Nel gennaio del 1919 Milosz diventa redattore diplomatico della delegazione di Lituania alla conferenza della pace. Il 29 marzo d\u00e0 una conferenza sulla Lituania nella sala della Societ\u00e0 di Geografia. Da maggio a giugno viaggia in Lituania. In dicembre \u00e8 nominato ufficiosamente dal presidente della Repubblica di Lituania delegato della Lituania presso il governo francese, e dal 1919 al 1925 svolge un'intensa attivit\u00e0 diplomatica.\nA partire dal 1919 Milosz risiede alla Villa Victor-Hugo, sede della legazione di Lituania in Francia.\nNel dicembre del 1920 il governo francese riconosce la Lituania e Milosz \u00e8 nominato ufficialmente Incaricato d'Affari di Lituania in Francia.\nIn una lettera del 28 ottobre 1920 al conte Maurice Prozor (un Lituano traduttore di Ibsen), Milosz scrive: \nNel maggio del 1921 Milosz rappresenta la Lituania alla Conferenza internazionale di Bruxelles sul problema di Vilna, citt\u00e0 rivendicata tanto dalla Lituania che dalla Polonia.\nIl 22 settembre del 1921 la Lituania diviene membro della Societ\u00e0 delle Nazioni e Milosz la rappresenta a Ginevra. Il 12 novembre dello stesso anno \u00e8 nominato Incaricato d'affari di Lituania a Bruxelles, incarico che cumula con quello di Parigi.\nNel gennaio del 1922 Milosz rappresenta la Lituania alle discussioni del Consiglio della Societ\u00e0 delle Nazioni a Ginevra e dal 10 aprile al 19 maggio partecipa ad una conferenza economica internazionale a Genova, nel mese di agosto si reca in Lituania con il conte Maurice Prozor e sua figlia Greta.\nNel settembre del 1923 Milosz \u00e8 in missione a Ginevra per risolvere il problema di Klaip\u0117da, che nel 1919 era stata posta sotto il protettorato degli Stati dell'Intesa, e la cui sovranit\u00e0 sar\u00e0 finalmente riconosciuta alla Lituania. Nel novembre dello stesso anno partecipa ad una riunione dei diplomatici lituani a Kaunas.\nNel gennaio del 1924 muore il suo amico L\u00e9on Vogt.\nDal 19 al 22 maggio del 1924 Milosz \u00e8 Segretario generale della conferenza che riunisce a Kaunas i rappresentanti delle tre repubbliche baltiche (Estonia, Lettonia e Lituania).\nAll'inizio del 1925 Milosz si reca di nuovo a Kaunas. Il primo luglio dello stesso anno, a sua richiesta, \u00e8 sollevato dal suo incarico come rappresentante della Lituania in Francia, ma \u00e8 nominato dal Presidente della Repubblica di Lituania Ministro residente e Consigliere onorario della Legazione lituana a Parigi. Continuer\u00e0 cos\u00ec a svolgere le sue funzioni di consigliere e redattore diplomatico, ma avr\u00e0 pi\u00f9 tempo da consacrare alla sua opera letteraria.\nNel mese di novembre sua madre \u00e8 vittima di un colpo apoplettico, che la lascer\u00e0 paralizzata dal lato sinistro. Morir\u00e0 a Varsavia sette mesi dopo e Milosz non potr\u00e0 partecipare alle sue esequie, le relazioni tra la Lituania e la Polonia essendo state rotte in seguito all'occupazione polacca di Vilnius. Il 22 ottobre 1924 Milosz aveva scritto al proposito a Christian Gauss: \nIl 28 agosto del 1926 Milosz \u00e8 inviato in missione diplomatica a Ginevra.\nNell'autunno del 1926 Milosz si installa in una mansarda al n. 5 della rue Chateaubriand, a Parigi.\nNel 1927 Milosz diventa membro dell'Accademia diplomatica internazionale.\nNel 1928 Milosz riceve la Gran croce dell'Ordine del Granduca Gediminas, appena fondato.\nNel 1929 Jean Cassou, direttore letterario delle edizioni Fourcade, pubblica \"Po\u00e8mes 1895-1927\", il solo libro di Milosz che non \u00e8 stato pubblicato a spese dell'autore.\nIl 10 giugno 1930 Milosz invia al Guardasigilli una domanda di naturalizzazione francese.\nMilosz trascorre il mese di agosto del 1930 all'H\u00f4tel de l'Aigle noir a Fontainebleau, dove far\u00e0 in seguito dei frequenti soggiorni.\nIl primo marzo 1931 Milosz \u00e8 nominato Cavaliere della Legion d'Onore e il 15 marzo \u00e8 ufficialmente tolto dall'organico della diplomazia lituana, ma continua a svolgere le stesse funzioni ufficiosamente.\nIn particolare contribuisce alla redazione di un trattato di intesa e collaborazione tra Estonia, Lettonia e Lituania, che sar\u00e0 ufficialmente firmato a Ginevra dai ministri degli Affari esteri delle tre repubbliche baltiche il 12 settembre del 1934.\nIl 15 maggio 1931 \u00e8 firmato il decreto di naturalizzazione francese di Milosz.\nNel mese di giugno dello stesso anno Milosz incontra all'H\u00f4tel de l'Aigle noir a Fontainebleau il suo lontano cugino (figlio di un fratello del suo bisnonno) Czes\u0142aw Mi\u0142osz.\nIl 13 maggio del 1933 Petras Klimas (1891-1969), suo successore come ministro plenipotenziario della Repubblica di Lituania in Francia, nota nel suo diario:\nNel mese di dicembre del 1934 Milosz fa installare a sue spese nel parco del castello di Fontainebleau una mangiatoia per gli uccelli.\nNell'aprile del 1936, in una lettera alla baronessa e al generale de Tinan, Milosz scrive: \nNel 1937, per i suoi sessant'anni, Milosz \u00e8 fatto dottore \"honoris causa\" dalla facolt\u00e0 di teologia e di filosofia dell'Universit\u00e0 Vitoldo di Kaunas.\nPetras Klimas ricorda quel giorno del 1937 o del 1938 in cui Milosz, molto emozionato, \u00e8 andato a trovarlo per raccontargli le sue visioni apocalittiche sul futuro dell'Europa:\nIl 25 dicembre 1937 Milosz ha una sincope.\nIl 17 marzo 1938 Milosz scrive al poeta Henry D\u00e9rieux:\nNel 1938 Milosz compera una piccola casa al n. 28 della rue Royale a Fontainebleau, pur conservando la mansarda parigina della rue Chateaubriand, e lascia del tutto le sue funzioni presso la Legazione di Lituania a Parigi, il primo febbraio del 1939 si installa nella sua nuova casa e il 16 febbraio del 1939 il Presidente della Repubblica di Lituania Antanas Smetona gli attribuisce una pensione di 600 litas (circa 4'000 franchi francesi del 1939).\nMorte.\nIl mattino del 2 marzo 1939 Milosz \u00e8 trovato morto dal suo cameriere, per terra, accanto alla gabbia aperta e vuota del suo canarino, nella sua casa, al 28 della rue Royale a Fontainebleau, \u00e8 sepolto il 7 marzo nel cimitero di Fontainebleau.\nOpere.\nLe Opere complete di Milosz sono pubblicate in 13 volumi dalle Editions Andr\u00e9 Silvaire, 20 rue Domat, a Parigi.\nPresso lo stesso editore, di Milosz sono stati pubblicati postumi:\nRiedizioni recenti:\nMilosz ha scritto di s\u00e9 stesso: \"Sono un poeta lituano che scrive in francese\", infatti ha scritto tutte le sue opere in francese e deve essere considerato come un autore francese, bench\u00e9 abbia ottenuto la nazionalit\u00e0 francese solo verso la fine della sua vita, e in francese ha contribuito a tramandare la letteratura popolare della Lituania, suo paese d'origine. Conosceva l'inglese, il tedesco, l'italiano, lo spagnolo, il russo e il polacco, leggeva il latino e l'ebraico e pi\u00f9 tardi volle imparare il lituano e il basco.\nLa sua opera \u00e8 contrassegnata da un lato dai ricordi dell'infanzia dolorosa a causa delle personalit\u00e0 dei genitori e legati alla terra lituana, e da un altro lato dall'estasi mistica del 14 dicembre 1914, e si pu\u00f2 dire - con Andrius Konickis - che \"the whole work by Milosz almost directly reflects the poet\u2019s life\"."}
{"id": "715591", "revid": "125589218", "url": "https://it.wikipedia.org/wiki?curid=715591", "title": "Football Club Sochaux-Montb\u00e9liard", "text": "Il Football Club Sochaux-Montb\u00e9liard, abbreviato spesso in FCSM o Sochaux, \u00e8 una societ\u00e0 calcistica francese che rappresenta i comuni di Sochaux e Montb\u00e9liard. \nMilita in Ligue 2, seconda serie del campionato francese di calcio.\nDisputa le partite interne nello Stadio Auguste Bonal di Montb\u00e9liard ( posti), citt\u00e0 nel quale ha sede anche il club.\nNella sua storia ha vinto 2 campionati francesi, 2 Coppe di Francia e una Coppa di Lega francese. Ha inoltre disputato una semifinale di Coppa UEFA nella stagione 1980-1981, perdendo contro l'AZ Alkmaar.\nStoria.\nIl \"Football Club di Sochaux\" nacque nel 1928 per iniziativa di Jean-Pierre Peugeot, erede della famosa casa automobilistica, il quale intendeva costituire una compagine calcistica di alto livello. Da allora in poi, il club ha vinto due campionati, due coppe nazionali e una Coppa di Lega. Al termine della stagione 2013-2014 \u00e8 arrivata la retrocessione in seconda divisione dopo una lunga permanenza in Ligue 1. Nel 2015 la Peugeot cede la societ\u00e0 al gruppo Ledus di Hong Kong per poi cederla a sua volta al gruppo cinese Nenking nel 2020.\nCoppa Peugeot.\nDopo una fusione con l\"'A.S. Montb\u00e9liard\" nel 1930, il sodalizio cambi\u00f2 nome in \"FCSM\" e propose ai migliori club francesi di disputare una competizione denominata Coppa Peugeot, da giocarsi tra sedici squadre divise in due raggruppamenti da otto ciascuno. Si tratt\u00f2 della competizione antesignana del campionato francese di calcio.\nLa prima edizione si disput\u00f2 nel 1931 a Sochaux e vide il trionfo in finale della squadra di casa, che batt\u00e9 per 6-1 l'Olympique Lillois. Al termine della seconda edizione, nel 1932, la federazione calcistica francese riconobbe ufficialmente il calcio professionistico e decise di creare un campionato unificato.\nOrganico.\nRosa 2021-2022.\n\"Rosa aggiornata al 26 novembre 2021\"\nRosa 2020-2021.\n\"Rosa aggiornata all'8 gennaio 2021\"\nRosa 2019-2020.\n\"Aggiornata al 19 settembre 2019.\"\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "715593", "revid": "110157", "url": "https://it.wikipedia.org/wiki?curid=715593", "title": "Arrondissement di Dinant", "text": "L'arrondissement di Dinant (in francese \"Arrondissement de Dinant\", in olandese \"Arrondissement Dinant\") \u00e8 una suddivisione amministrativa belga, situata nella provincia di Namur e nella regione della Vallonia.\nComposizione.\nL'arrondissement di Dinant raggruppa 15 comuni:\nSociet\u00e0.\nEvoluzione demografica.\n\"Abitanti censiti\""}
{"id": "715600", "revid": "1775883", "url": "https://it.wikipedia.org/wiki?curid=715600", "title": "Spice (Spice Girls)", "text": "Spice \u00e8 il primo album in studio del gruppo musicale britannico Spice Girls, pubblicato il 4 novembre 1996 in Europa e il 4 febbraio 1997 negli Stati Uniti dalla Virgin Records e dalla EMI.\n\u00c8 stato premiato con una notevole quantit\u00e0 di dischi di platino ottenuti grazie alle ottime vendite sia dell'album stesso che dei singoli estratti, che hanno contribuito notevolmente alla fama di \"Spice\". Quest'album detiene il record di \"Album di debutto di una girlband pi\u00f9 venduto della storia\" ed \u00e8 considerato uno dei maggiori esempi di musica pop degli anni novanta, con un totale di oltre 23 milioni di copie vendute.\nContesto.\nL'album \u00e8 stato pubblicato nel novembre del 1996 in Europa per l'etichetta Virgin e divenne un successo globale. Il successo \u00e8 stato paragonato alla Beatlemania e fu chiamato \"Spicemania\", a causa dell'elevatissimo numero di persone interessate alla carriera e alla discografia delle cinque ragazze. In appena sette settimane il disco ha venduto un milione e ottocentomila copie solamente in Gran Bretagna ed \u00e8 rimasto alla prima posizione della classifica degli album britannica per quindici settimane, anche se non consecutivamente e raggiungendo posizioni altrettanto lusinghiere nei paesi europei.\nSingoli estratti.\nIl successo dell'album \u00e8 correlato a quello dei singoli estratti tra il 1996 e il 1997, dei quali furono venduti in totale diciotto milioni di copie.\nIl primo estratto fu appunto \"Wannabe\", singolo pluripremiato e ancora oggi il pi\u00f9 conosciuto e venduto del gruppo, che \u00e8 arrivato alla prima posizione in numerosi paesi.\nCome secondo singolo \u00e8 stato scelto un altro brano ritmato, \"Say You'll Be There\", mentre come terzo la ballata \"2 Become 1\", che ottenne lo stesso un buon riscontro di pubblico arrivando, come i precedenti, alla prima posizione della classifica dei singoli in Regno Unito. Quarti singoli sono stati invece \"Mama\" e \"Who Do You Think You Are\", in alcuni paesi usciti come unico doppio singolo e in altri come due singoli differenziati. Non fu invece pubblicato negli Stati Uniti poich\u00e9 il gruppo decise di far coincidere le pubblicazioni di tutto il mondo e pubblicare direttamente anche oltre oceano le nuove produzioni del secondo singolo. Anche questo terzo singolo arriv\u00f2 comunque alla prima posizione della classifica britannica dei singoli."}
{"id": "715604", "revid": "110157", "url": "https://it.wikipedia.org/wiki?curid=715604", "title": "Di l\u00e0 del passo", "text": "Di l\u00e0 del passo contiene i due racconti lunghi di Paolo Valente \"L'aquila dei velsci\" e \"Come un'eco lontana\". L'autore parte da periodi molto diversi della storia dell'Alto Adige \u2013 la fine dell'800, la seconda guerra mondiale, gli anni delle bombe \u2013 per illustrare le contraddizioni vissute da chi vive sul confine, da chi vuole andare \u201cdi l\u00e0 del passo\u201d.\n\"L'aquila dei velsci\" si ambienta in una cittadina del Tirolo meridionale tra gli ultimi decenni dell'800 e la prima guerra mondiale. Le vicende di \"Come un'eco lontana\" hanno luogo tra le valli del Veronese, il Trentino e l'Alto Adige e si ispirano alla storia di Leonhard Dallasega che, il 27 aprile 1945, si rifiut\u00f2 di partecipare alla fucilazione del parroco di Giazza.\nIl libro \u00e8 edito da Raetia, Bolzano 2003."}
{"id": "715606", "revid": "767487", "url": "https://it.wikipedia.org/wiki?curid=715606", "title": "Giovanni Mastrangelo", "text": "Biografia.\nSposato con Rosa Anna Pia Zappimbulso, \u00e8 padre di tre figli: Roberto Alessandro e Christian.\nPi\u00f9 volte consigliere comunale a Gioia del Colle, consigliere regionale della Puglia per due mandati, nel 1994 fu eletto al Parlamento italiano come deputato del collegio 30 Gioia del Colle-Putignano con 27.711 voti, pari al 34,76%, sostenuto da Alleanza Nazionale, CCD, Forza Italia, Unione di Centro, Polo Liberal Democratico. Iscritto al gruppo parlamentare di Alleanza Nazionale, ha fatto parte della commissione Difesa, ricoprendone il ruolo di Segretario dell'Ufficio di Presidenza.\nNel 1996, candidatosi nello stesso collegio, con il 45,6% dei voti non \u00e8 stato riconfermato, venendo sconfitto dal rappresentante dell'Ulivo Vito Leccese.\nDal 2003 al 2004 \u00e8 stato consulente della Commissione Parlamentare di indagine sul caso Mitrokhin. \u00c8 stato componente dell'Assemblea Nazionale e del Comitato Centrale del Msi-Dn, prima, e di An poi. Dal 2000 al 2002 \u00e8 stato Commissario Provinciale di An per la Provincia di Bari, nel 2001 responsabile regionale per la Puglia dell'organizzazione elettorale di An.\nGiornalista, ha scritto sul Secolo d'Italia, Roma, Puglia d'Oggi. Ha fondato e diretto i periodici Fogli d'Informazione e Movimento.\nAutore di numerosi saggi e inchieste giornalistiche, tra le quali \"Bari, la cultura nella piazza mediterranea\" (con Giuseppe Tatarella e altri) (1998); \"Dar da bere agli affamati\" (1998); tre edizioni di \"Ciao, Pinuccio\" (1999) (2000) (2006 postuma curata da Roberto Mastrangelo e Gerardo Picardo); \"La cultura come priorit\u00e0\".\nI suoi maggiori successi letterari sono \"Il complotto comunista. Le trame svelate e i segreti\" (2002); \"La luna rossa. Il sequestro e l'omicidio di Aldo Moro, le Brigate rosse e il Kgb\" (2004).\n, ha pubblicato \"Aride\" (1961) e \"Non solo Nostalgia\" (2004).\n\u00c8 morto il 20 agosto 2004."}
{"id": "715612", "revid": "117148949", "url": "https://it.wikipedia.org/wiki?curid=715612", "title": "Rodeo Drive", "text": "Rodeo Drive \u00e8 una famosa via di Beverly Hills che fa parte del cosiddetto \"Golden Triangle\", California, Stati Uniti. \nIl \"Golden Triangle\" \u00e8 delimitato dall'incrocio del Santa Monica Boulevard, Wilshire Boulevard e North Beverly Drive. \nIn Rodeo Drive e nelle vie limitrofe si trovano le pi\u00f9 famose boutique con firme di lusso come Armani, Valentino, Dolce &amp; Gabbana, Louis Vuitton, Gucci, Bulgari, Prada, Versace, Stefano Ricci, Tiffany. \n\u00c8 una delle strade pi\u00f9 frequentate a piedi dalle star di Hollywood ed \u00e8 inoltre presente nel videogioco \"Grand Theft Auto V\""}
{"id": "715614", "revid": "819238", "url": "https://it.wikipedia.org/wiki?curid=715614", "title": "Stazione di Novara", "text": "La stazione di Novara \u00e8 la principale stazione ferroviaria della citt\u00e0 di Novara, posta sulla linea Torino-Milano; da essa si diramano le linee per Alessandria, per Arona, per Biella, per Domodossola, per Luino e per Varallo (quest'ultima chiusa al traffico commerciale).\nStoria.\nLa stazione entr\u00f2 in funzione il 3 luglio 1854 con l'apertura del secondo tronco fra Mortara e Novara della linea Alessandria-Novara. Successivamente la stazione fu ampliata con l'apertura di altre linee.\nFra il 2013 e il 2016 furono attuati lavori di ammodernamento degli spazi commerciali e degli impianti con innalzamento di alcune banchine.\nDal 15 settembre 2014 fu sospeso il servizio viaggiatori sulla Novara-Varallo, limitando la linea al solo traffico merci nella tratta Novara-Romagnano Sesia. In occasione di Expo 2015, l'intera linea fu riutilizzata dai treni storici a partire dal 24 maggio, per condurre i turisti da Milano a Varallo Sesia e da allora divenne una ferrovia turistica.\nNel 2020 sono stati eseguiti lavori per la costruzione di una nuova banchina a servizio dei binari 11 e 12.\nStrutture e impianti.\nI binari dedicati al servizio viaggiatori sono complessivamente quindici, dodici passanti e tre tronchi (4A e 6A rivolti verso nord, 6B verso sud). A questi si aggiungono gli ultimi tre binari riservati allo stazionamento dei treni e alle manovre. Le prime quattro banchine e l'ultima sono coperte da pensiline in cemento o metallo e raggiungibili tramite scale e ascensori direttamente dal sottopassaggio. Le banchine a servizio dei binari otto, nove e dieci sono raggiungibili solo a raso tramite un percorso pedonale dalla quarta banchina. I binari dal primo al secondo, dal quinto al dodicesimo e i tronchi sono destinati ai treni che hanno origine e termine corsa nella stazione; il terzo e il quarto sono i binari di corretto tracciato della linea Torino-Milano.\nI treni merci che hanno origine o destinazione nel capoluogo piemontese non entrano nel fascio principale della stazione ma vengono indirizzati nella stazione di Novara Boschetto tramite due raccordi che si diramano dalle radici nord e sud. Inoltre, sul raccordo posto a nord, sorge la stazione di Novara Nord, gestita da Ferrovienord, capolinea della ferrovia Saronno-Novara.\nMovimento.\n\u00c8 servita da tre operatori ferroviari: Trenitalia, Trenord e SNCF Voyages Italia. Il traffico \u00e8 prevalentemente di carattere regionale e interregionale.\nLa stazione \u00e8 capolinea del servizio ferroviario suburbano di Milano, linea S6 (Novara-Pioltello Limito-Treviglio).\nIl traffico merci \u00e8 caratterizzato dalla presenza del CIM e del correlato servizio di Autostrada Viaggiante verso il Nord Europa.\nServizi.\nL'impianto \u00e8 classificata da RFI nella categoria \"gold\", i cui spazi commerciali sono affidati a Centostazioni.\nI principali marciapiedi sono serviti da un sottopasso pedonale ad esclusione delle banchine dei binario 8, 9 e 10, raggiungibili tramite passerella, che consente l'attraversamento a raso.\nLa stazione dispone di:"}
{"id": "715619", "revid": "647088", "url": "https://it.wikipedia.org/wiki?curid=715619", "title": "Kairi", "text": "Kairi (\u30ab\u30a4\u30ea, \"Kairi\") \u00e8 il personaggio femminile principale della saga di \"Kingdom Hearts\". Ha la voce di Hayden Panettiere nelle versioni inglesi di \"Kingdom Hearts\" e \"Kingdom Hearts II\" e da Risa Uchida nelle versioni giapponesi. \"Kairi\" \u00e8 derivato dalla parola giapponese per il , d'accordo con e . Il suo nome significa propriamente .\nStoria.\n\"Kingdom Hearts Birth by Sleep\".\nLa storia di Aqua: Aqua giunge nel Giardino radioso e, con l'aiuto di Topolino che fortunatamente si trovava sul posto, sconfigge dei Nesciens che avevano attaccato una bambina del luogo: Kairi (che all'epoca aveva quattro anni). Durante l'evento, la spaventata Kairi stringe l'impugnatura del Keyblade di Aqua diventando accidentalmente futura detentrice del Keyblade. Aqua intanto spiega a Topolino di essere un'allieva del maestro Eraqus, mentre Topolino le dice che \u00e8 un apprendista di Yen Sid. La conversazione tra i due \u00e8 breve perch\u00e9 improvvisamente si attiva il Frammento di stella di Topolino, che lo fa sparire e lo trasporta in un nuovo mondo. Kairi ringrazia Aqua regalandole un mazzetto di fiori e la custode del Keyblade, accortasi che la bambina \u00e8 una delle sette Principesse del cuore, le lancia una magia protettiva: nel caso lei si trovi mai in pericolo, tale magia legher\u00e0 la luce di Kairi a quella di qualcun altro che la possa proteggere. Subito dopo, la nonna di Kairi la viene a riprendere e su richiesta della bambina le racconta nuovamente la sua storia preferita: quella sull'antica leggendaria battaglia tra Luce e Oscurit\u00e0.\n\"Kingdom Hearts\".\nIn \"Kingdom Hearts\", Kairi ha quattordici anni e vive sulle Isole del destino ed \u00e8 una grande amica di Sora, Riku ed altri ragazzi, inclusi Selphie, Tidus e Wakka. Kairi, apparsa sull'isola molti anni fa durante una pioggia di stelle cadenti, e poich\u00e9 non aveva pi\u00f9 alcuna memoria di dove provenisse, viene adottata dal sindaco dell'isola principale. Comunque, non mostra un vero interesse nel ritornare da dove \u00e8 venuta ed \u00e8 soddisfatta della sua vita sull'isola. Il suo arrivo sulle Isole del destino sprona l'interesse di Riku negli altri mondi e da ad esso l'idea di costruire una zattera ed esplorare il mondo oltre l'isola. Poco dopo, una tempesta causata dall'Oscurit\u00e0, spazza via ognuno dalle isole e Kairi viene separata da Sora e Riku. Quest'ultimo, attraverso un patto con Malefica, riesce a trovare Kairi, ma la ragazza pare in una sorta di coma in quanto ha perso il proprio cuore. Si scopre cos\u00ec che Kairi \u00e8 una Principessa del cuore originaria del Giardino radioso spedita sulle Isole del destino. Si credeva che fosse stato Ansem a inviarla sulle Isole del destino per confermare la sua teoria che Principesse del cuore e custodi del Keyblade fossero connessi, ma in realt\u00e0 Kairi \u00e8 arrivata li grazie all'incantesimo di protezione fattole da Aqua. Successivamente, si scopre che il cuore di Kairi era finito all'interno di Sora un attimo prima che il loro mondo venisse devastato, il che \u00e8 avvenuto sempre grazie all'incantesimo protettivo di Aqua. Siccome senza il cuore di Kairi non si poteva aprire la Serratura nella Fortezza Oscura, Ansem, studioso dell'Oscurit\u00e0 prende possesso del corpo di Riku e crea un Keyblade artificiale utilizzando i cuori delle altre sei Principesse del cuore (che erano state catturate in precedenza da Malefica). Sora, successivamente alla battaglia con Riku-Ansem, conficca tale Keyblade nel proprio petto per liberare il cuore di Kairi e stabilizzare la serratura, ma tale azione trasforma il ragazzo in un Heartless. Ansem allora cerca di approfittarne per catturare la ragazza ma il cuore di Riku, combattendo e resistendo all'Oscurit\u00e0, glielo impedisce immobilizzandolo e dando cos\u00ec una chance a Kairi di scappare. Nella fuga, Kairi riconosce l'Heartless di Sora e lo prende sotto protezione mostrando al ragazzo la via per la luce, facendolo cos\u00ec tornare umano. Durante l'ultima parte del gioco, Kairi rimane al sicuro alla Citt\u00e0 di mezzo e sotto la temporanea cura di Leon, Aerith, Cid e Yuffie. Dopo la sconfitta di Ansem, Kairi viene ritrasportata sulle Isole del destino e separata dal caro Sora. Negli ultimi momenti della separazione, il ragazzo le promette che un giorno lui e Riku (rimasto bloccato nel Regno dell'Oscurit\u00e0) torneranno insieme nel loro mondo. La dolce Kairi quindi decide di aspettare che facciano ritorno sull'isola.\nKairi non appare direttamente in questo capitolo, ma comunque gioca ancora un ruolo importante.\nMarluxia e Larxene della misteriosa Organizzazione XIII prendono vantaggio del fatto che possono riordinare le memorie di Sora su Kairi, manipolandolo. Forzando una giovane ragazza di nome Namin\u00e9 ad alterare le memorie di Sora e sostituire le memorie di Kairi, essi sperano di fare di Sora il loro pupazzo. Il piano fallisce quando il loro \"alleato\", Axel, li tradisce e convince Namin\u00e9 che fare quello che crede sia giusto. Ella promette di ripristinare le memorie passate di Sora mettendolo in una strana capsula e informadolo che perch\u00e9 ci\u00f2 avvenga, il ragazzo dovr\u00e0 \"pagare il prezzo\" di dover dimenticare gli eventi nel Castello dell'Oblio e Namin\u00e9. Namin\u00e9 impiega la sua abilit\u00e0 per essere Kairi anche in \"Reverse/Rebirth\" (la storia di Riku in \"Chain of Memories\") per salvare il ragazzo dal tentativo di Zexion di distruggerlo. Riku, comunque, \u00e8 capace di distinguere lei dalla sua amica perch\u00e9 Kairi e Namin\u00e9 non condividono lo stesso profumo, sebbene dice che abbiano qualcosa di simile. Namin\u00e9 dice che lei \u00e8 l'ombra di Kairi, che fa s\u00ec che \u00e8 impossibile per lei cancellare la memoria di Kairi dal cuore di Sora. Questo gi\u00e0 suggeriva che ci fosse una profonda connessione tra le due ragazze.\n\"Kingdom Hearts II\".\nUn anno \u00e8 passato, la quindicenne Kairi frequenta la scuola con Selphie e parla con lei dei loro amici perduti. Le memorie di Kairi su Sora si sono attenuate ed ella ricorda i giorni in cui lei, Sora e Riku giocavano insieme, ma non riesce a ricordare il nome di Sora e dice che non pu\u00f2 riconoscere la sua voce. Comunque, nessun altro sull'isola ha un ricordo di Sora. Nessuno riesce a riconoscere Sora fino all'inizio di \"Kingdom Hearts II\". Questo \u00e8 dovuto al fatto che le memorie di Sora sono state messe da parte in \"Chain of Memories\", sebbene Namin\u00e9 le abbia corrette pi\u00f9 tardi.\nKairi, in un primo momento appare vestita in uniforme scolastica. In pi\u00f9, i suoi capelli sono diventati pi\u00f9 lunghi e la sua fisionomia e la sua figura sono pi\u00f9 mature per mostrare il passare del tempo. Eventualmente, lei ricorda Sora in seguito al ripristino della sua memoria e del contatto avuto con Roxas. Dopo aver finalmente ricordato Sora interamente, Kairi scrive una lettera e la manda trasportata dalla corrente del mare, nella speranza che trovi la strada fino a lui. Kairi \u00e8 poi rapita da Axel, che spera di usarla per attirare con l'inganno Sora da lui. Kairi evade da lui grazie a Pluto e arriva a Crepuscopoli, ma \u00e8 catturata nuovamente da Axel poco dopo. Comunque, Sa\u00efx prende Kairi da Axel ed imprigiona lei e Pluto in una cella del Castello che non esiste, nel Mondo che non esiste. Lei scappa dalla cella con l'aiuto di Namin\u00e9 e sono salvate da Sa\u00efx grazie a Riku (nelle vesti di Ansem, studioso dell'Oscurit\u00e0). Verso la fine di \"Kingdom Hearts II\", Kairi riceve un Keyblade da Riku e lo usa per combattere gli Heartless e trovare Sora. Quando finalmente incontra Sora di nuovo essi si scambiano poche parole, prima che essa corra da lui e lo abbracci.\nLa connessione tra Kairi e Namin\u00e8 \u00e8 risolta quando capisce che Namin\u00e8 \u00e8 il suo Nessuno, creatasi nel breve lasso di tempo tra quando Sora liber\u00f2 il cuore di Kairi a quando il suo cuore della ragazza ritorn\u00f2 nel proprio corpo. Con questo, Namin\u00e9 fa della sua esistenza un'entit\u00e0 indipendente da Kairi, ma poco prima di sconfiggere definitivamente Xemnas si ricongiungono, cos\u00ec come Sora e Roxas. Kairi ritorna alle Isole del destino per dare il benvenuto a Sora e Riku, tornati dopo aver trovato la lettera di Kairi, il messaggio (che appare in tutti e due i trailer dei giochi) che lei aveva buttato in una bottiglia prima nel gioco. In pi\u00f9 Sora rende a Kairi il suo Portafortuna (un oggetto che lei gli aveva dato nel primo gioco), compiendo finalmente la sua promessa di tornare a casa e di restituirglielo.\n\"\" e \"0.2 Birth by Sleep\".\nDopo che Riku \u00e8 stato nominato Maestro, Kairi viene portata da lui alla Torre misteriosa su richiesta di Yen Sid poich\u00e9 lo stregone \u00e8 venuto a sapere che anche lei sia in grado di impugnare un Keyblade.\nLo stregone quindi ricorda di come l'avvicinarsi dello scontro con Xehanort richieda l'adunata delle sette luci che possano contrastare le tredici oscurit\u00e0 e che sia giunto il tempo di ritrovare Aqua, Ventus e Terra; Topolino quindi racconta a lei e Riku di come incontr\u00f2 Aqua nel Regno dell'Oscurit\u00e0. Finito il racconto, dopo lo sfogo di Riku con Topolino e la seguente decisione che i due sarebbero andati a recuperare Aqua assieme, Kairi scherza su come Riku sia diventato molto pi\u00f9 simile a Sora. Tornando seria, Kairi chiede anche a Yen Sid cosa potesse fare per rendersi utile e viene informata che al Giardino radioso, Merlino era stato incaricato da lui di supervisionare l'allenamento dei nuovi custodi del Keyblade. All'inizio stupita ed insicura di dover fare coppia con Lea, la persona originale del Nessuno Axel, viene poi convinta da Topolino e Riku. Quindi, Kairi va via assieme a Riku e Topolino per andarsi ad allenare.\n\"Kingdom Hearts III\".\nSotto la guida di Merlino, Kairi perfeziona l'utilizzo del Keyblade allenandosi insieme a Lea all'interno di un mondo dove il tempo scorre diversamente. Una volta terminato e con la Guerra dei Keyblade ormai imminente, la ragazza passa il giorno prima della battaglia insieme a Sora, condividendo con lui un frutto di paopu.\nIl giorno fatale giunge, e Kairi combatte insieme agli altri sei guardiani, respingendo gli Heartless, i Nessuno e i Nesciens scatenati dalla Vera Organizzazione XIII contro di loro. I difensori della luce raggiungono una prima vittoria, ma vengono in seguito sbaragliati dall'arrivo dell'ultima delle oscurit\u00e0, Terra-Xehanort, per poi essere trascinata via ed annientata con gli altri da un'orda di Heartless evocati da Riku oscuro. Tuttavia il forte legame della ragazza con Sora permette al ragazzo di destarsi nel Mondo finale, e da l\u00ec Sora riesce a recuperare e salvare i cuori dei suoi compagni, resuscitandoli e riportando tutti momenti prima dello scontro con Terra-Xehanort ed il successivo attacco di Riku oscuro, riuscendo stavolta a respingerli.\nNel labirinto evocato da Xehanort, Kairi si ritrova insieme a Lea nel combattere Sa\u00efx e una figura incappucciata (che si riveler\u00e0 essere poi Xion), venendo poi raggiunta anche da Sora. Tuttavia Kairi viene rapita da Xemnas e portata al cospetto del maestro Xehanort il quale, per costringere Sora a combattere, uccide Kairi davanti ai suoi occhi forgiando cos\u00ec il \u03c7-blade.\nSconfitto Xehanort, poich\u00e9 sono oramai legati, Kairi viene in seguito riportata in vita da Sora grazie al potere del risveglio: il ragazzo per\u00f2 sacrifica cos\u00ec la sua stessa vita, sparendo davanti agli occhi di Kairi una volta tornati alle Isole del destino.\nAbilit\u00e0.\nIn quanto una delle sette Principesse del cuore della saga, Kairi \u00e8 in grado di aprire l'ultima serratura nella Fortezza Oscura, che permette di sbloccare la strada verso i Confini del mondo e quindi per la porta che conduce al Regno dell'Oscurit\u00e0: il Kingdom Hearts di Ansem, studioso dell'Oscurit\u00e0. Inoltre, proprio perch\u00e9 una delle Principesse, Kairi \u00e8 naturalmente resistente all'Oscurit\u00e0 (grazie al suo cuore di pura luce) ed \u00e8 capace di percepirla.\nKeyblade.\nNel Mondo che non esiste, Riku, sotto forma di Ansem, dona a Kairi il Keyblade \"\", di cui non sono state ancora rivelate le abilit\u00e0 che conferisce. L'arma presenta elementi caratteristici della vita della ragazza, come i fiori, l'onda del mare e, soprattutto, il frutto di paopu (elemento ricorrente nei dialoghi iniziali del primo gioco, si dice che se due persone mangiano insieme uno di quei frutti il loro destino sar\u00e0 connesso indissolubilmente) come keyholder. Kairi \u00e8 in grado di impugnare un Keyblade perch\u00e9 all'et\u00e0 di quattro anni ha accidentalmente ottenuto questa abilit\u00e0 da Aqua al Giardino radioso quando, salvandola da un gruppo di Nesciens, la piccola Kairi si \u00e8 rifugiata dietro Aqua e ha stretto l'impugnatura del Keyblade della giovane. Questo Keyblade \u00e8 prova della connessione tra Aqua e Kairi. Anche se \u00e8 in grado di impugnare un Keyblade, la ragazza, per il momento, non possiede l'abilit\u00e0 di evocarne uno, in modo simile a Riku prima che cominciasse a usare la Via per l'alba. La ragazza mostra di saper maneggiare subito bene il Keyblade, andando a testa bassa nella mischia a sconfiggere Heartless."}
{"id": "715621", "revid": "6066", "url": "https://it.wikipedia.org/wiki?curid=715621", "title": "Filippo II, duca di Borgogna", "text": ""}
{"id": "715622", "revid": "767487", "url": "https://it.wikipedia.org/wiki?curid=715622", "title": "Miroslava", "text": "Miroslava \u00e8 un comune della Romania di 9.243 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 13 villaggi: Balciu, Br\u0103tuleni, Ciurbe\u0219ti, Corne\u0219ti, Danca\u0219, G\u0103ureni, Horpaz, Miroslava, Proselnici, Uricani, Valea Ad\u00e2nc\u0103, Valea Ursului, Vorove\u0219ti.\nMiroslava fa parte della Zona Metropolitana di Ia\u0219i."}
{"id": "715627", "revid": "1543377", "url": "https://it.wikipedia.org/wiki?curid=715627", "title": "G.729", "text": "In telecomunicazioni ed elettronica G.729 \u00e8 l'identificativo di una raccomandazione ITU-T che standardizza un algoritmo di compressione audio per la voce per l'impiego nella telefonia.\nDescrizione.\nL'algoritmo divide l'audio della voce in parti da 10 millisecondi. Musica o toni come il DTMF o i toni del fax non possono essere trasmessi fedelmente con questo codec e quindi per questi si utilizza un diverso algoritmo standard, descritto nella raccomandazione G.711, oppure il metodo out-of-band.\nLo standard G.729 opera a 8 kbit/s ma vi sono estensioni, che permettono di trasmettere anche a 6.4 kbit/s e 11.8 kbit/s per segnali di qualit\u00e0 leggermente inferiori o superiori. \u00c8 molto comune anche il G.729a che \u00e8 compatibile col G.729 ma richiede minori risorse computazionali a spese della qualit\u00e0 del suono.\nL'appendice (\"annex\") B della raccomandazione G.729 descrive uno schema per la compressione del silenzio che comprende un modulo VAD utilizzato per riconoscere l'attivit\u00e0 vocale, il parlato o meno. Include anche un modulo DTX che decide se modificare i parametri del rumore di fondo per il non parlato. Questi frame che vengono trasmessi per modificare il rumore di fondo vengono chiamati SID frames. Esiste anche un generatore di comfort noise (CNG), un rumore introdotto artificialmente in assenza di parlato, poich\u00e9 in questo caso la trasmissione non invia dati e la totale assenza di suono indurrebbe il ricevitore a pensare che la comunicazione sia finita. Questo viene preso in considerazione anche dalla standard annex B.\nG.729 \u00e8 utilizzato soprattutto nel Voice over IP (VoIP) per i suoi scarsi requisiti di banda. Normalmente una trasmissione in G.729 utilizza un pacchetto IP con header IP/UDP/RTP. Nelle applicazioni software spesso l'algoritmo ha una sample period di 20ms. Questo vuol dire che vengono generati due campioni di 10ms, di 10byte ciascuno. I due campioni vengono quindi inviati in un pacchetto IP/UDP/RTP con un header non compresso di 40byte. Considerando le reti oggi in uso, di tipo XDSL o Ethernet, un canale G729 a 8kbps pu\u00f2 spesso occupare 26kbps di banda o superiore, a meno di non usare degli accorgimenti.\nRecentemente, G.729 \u00e8 stato esteso per fornire un supporto ai codec per il parlato a banda larga per cui, ad esempio, le frequenze acustiche trasmesse vanno ora da 50\u00a0Hz a 7\u00a0kHz. Questa estensione viene chiamata G.729.1. Il coder G.729.1 \u00e8 organizzato in maniera gerarchica: il suo bit rate e la qualit\u00e0 ottenuto si possono modificare semplicemente troncando il bitstream."}
{"id": "715628", "revid": "436907", "url": "https://it.wikipedia.org/wiki?curid=715628", "title": "Trentem\u00f8ller", "text": "Biografia.\nTrentem\u00f8ller ha esordito in campo discografico nel 2003 con l'EP omonimo, pubblicato dalla Naked Music Recordings e contenente i brani \"In Progress\" e \"Le Champagne\", entrambi caratterizzati da sonorit\u00e0 deep house. In seguito il DJ \u00e8 stato supportato dal britannico Pete Tong all'interno del suo programma radiofonico \"Essential Mix\" condotto su BBC Radio 1 e intorno allo stesso periodo ha realizzato remix per vari artisti, tra cui quello di \"Du What U Du\" di Yoshimoto.\nAgli inizi del 2005 il musicista ha reso disponibile l'EP \"Physical Fraction\", contenente il singolo \"Rykketid\", e successivamente ha firmato un contratto discografico con la tedesca Poker Flat Recordings, di propriet\u00e0 del DJ Steve Bug, con la quale ha pubblicato nello stesso anno gli EP \"Polar Shift\" e \"Sunstroke\", usciti rispettivamente ad aprile e ad agosto. Nello stesso anno realizza anche il remix del singolo \"What Else Is There?\" dei R\u00f6yksopp, pubblicato a novembre.\nNel 2006 \u00e8 stata la volta di un terzo EP con la Poker Flat, \"Nam Nam E.P.\", mentre durante l'anno l'artista \u00e8 stato premiato come nuova promessa dell'anno ai DJ Award. Nell'ottobre 2006 ha pubblicato l'album di debutto \"The Last Resort\", il quale si caratterizza per la nuova direzione musicale da lui intrapresa, abbandonando le sonorit\u00e0 tech-house in favore di altre che vanno dalla musica d'ambiente alla techno passando per trip hop e downtempo; all'interno del disco figurano i singoli \"Moan\" e \"Miss You\", il primo dei quali riscuote un buon successo, giungendo terzo nella classifica danese dei singoli. Sempre nello stesso anno Trentem\u00f8ller ha vinto il concorso \"miglior essential mix del 2006\".\nNel 2010 ha pubblicato il secondo album \"Into the Great Wide Yonder\", nel quale vengono impiegati maggiormente chitarre e batteria acustica, pur senza tralasciare le sonorit\u00e0 elettroniche. L'anno seguente ha collaborato con l'etichetta LateNightTales per la realizzazione dell', uscita a fine maggio.\nStile musicale.\nTrentem\u00f8ller \u00e8 uno dei DJ pi\u00f9 influenti della scena elettronica dei primi anni 2000, noto per essere stato uno dei primi a portare alla massa lo stile minimal ed essersi cos\u00ec affermato nel 2005. In seguito ha cambiato le sue sonorit\u00e0 spostandole verso l'elettronica non senza grandi influenze rock. A tal proposito indicativo della svolta \u00e8 stato il passaggio dai DJ set ai live set, con la presenza sul suo palco di chitarre, batteria e sintetizzatori, oltre a un consolidato numero di musicisti.\nDurante i concerti, Trentem\u00f8ller fa uso del sequencer Ableton Live, il sintetizzatore Microkorg e il Korg Kaoss Pad 2/3, quest'ultimo per i delay, reverb e reverse pi\u00f9 pungenti. In studio di registrazione non tralascia come VST gli strumenti di casa Arturia e tantomeno il Reaktor5 della Native Instruments."}
{"id": "715633", "revid": "287204", "url": "https://it.wikipedia.org/wiki?curid=715633", "title": "Trentemoller", "text": ""}
{"id": "715635", "revid": "320578", "url": "https://it.wikipedia.org/wiki?curid=715635", "title": "Costruzione dell'Unione Europea", "text": ""}
{"id": "715636", "revid": "339392", "url": "https://it.wikipedia.org/wiki?curid=715636", "title": "Oscar vladislas milosz", "text": ""}
{"id": "715639", "revid": "339392", "url": "https://it.wikipedia.org/wiki?curid=715639", "title": "Oscar Vladislas de Lubicz Milosz", "text": ""}
{"id": "715640", "revid": "287204", "url": "https://it.wikipedia.org/wiki?curid=715640", "title": "Federico Enriques", "text": "Biografia.\nDopo gli studi secondari a Torino e Milano, durante i quali ha diretto il giornale studentesco \"la Zanzara\", e quelli universitari a Bologna, durante i quali fu Presidente dell'Unione goliardica bolognese, e dopo una breve esperienza come assistente volontario alla cattedra del giurista Pietro Rescigno, ha lavorato alla casa editrice Zanichelli di Bologna, nata nel 1859 e di propriet\u00e0 della famiglia dal 1946. L'ha diretta dal 1970 al 2006, quando \u00e8 diventato amministratore delegato. Alla storia della casa ha dedicato il libro \"Castelli di carte\" (Bologna, Il Mulino, 2008).\nResponsabile di scelte cruciali all'interno della casa editrice, ha contribuito al successo delle antologie di Mario Pazzaglia, della storia di Augusto Camera e Renato Fabietti, del corso di geografia di Gianni Sofri, e dei vocabolari, come lo Zingarelli di italiano, il Giuseppe Ragazzini di inglese o il Raoul Boch di francese, ancora oggi tra i pi\u00f9 diffusi.\n\u00c8 nipote del matematico Federigo Enriques, figlio di Giovanni e fratello di Lorenzo Enriques, entrambi editori.\nAlle politiche del 2006 \u00e8 stato eletto senatore in Emilia-Romagna, con il partito Democratici di Sinistra.\nNon si \u00e8 presentato alle elezioni politiche del 2008.\nHa fatto parte della 5\u00aa commissione permanente Bilancio, della 14\u00aa commissione permanente Politiche dell'Unione Europea e del Comitato Parlamentare Schengen, Europol e immigrazione."}
{"id": "715641", "revid": "339392", "url": "https://it.wikipedia.org/wiki?curid=715641", "title": "Oscar Milosz", "text": ""}
{"id": "715643", "revid": "5753164", "url": "https://it.wikipedia.org/wiki?curid=715643", "title": "Anziani", "text": ""}
{"id": "715647", "revid": "115449", "url": "https://it.wikipedia.org/wiki?curid=715647", "title": "Eudes IV di Borgogna", "text": ""}
{"id": "715651", "revid": "1573940", "url": "https://it.wikipedia.org/wiki?curid=715651", "title": "Walter Chielli", "text": "Biografia.\nNasce a Magliano in Toscana, comune della provincia di Grosseto, in quanto suo padre, Umberto, muratore, non avendo preso la tessera del partito fascista era soggetto a continui spostamenti per garantirsi un lavoro. La madre di Walter, Letizia, era in attesa di lui mentre Umberto stava partecipando alla costruzione di un ponte a Magliano in Toscana. Appena nato Walter, la famiglia Chielli torna al paese dove effettivamente risiedeva, Montepescali nel comune di Grosseto. Qui cresce assieme a suo fratello di due anni pi\u00f9 grande, Wilter, fuochista della Marina Militare, disperso in guerra.\nNel periodo della guerra si nasconde per evitare di essere catturato dai tedeschi, cosa che accade nel 1944. Portato assieme ad altri a Roma per partecipare ad alcuni lavori, lungo il tragitto, vicino al fiume Marta, grazie ad una incursione di aerei americani, il camion che lo trasportava subisce un mitragliamento ed esce di strada, liberando cos\u00ec gli occupanti ostaggio dei tedeschi. Walter viene ferito al braccio e con lui muore il suo pi\u00f9 grande amico d'infanzia. A piedi, nascondendosi dentro le macchie maremmane, ritorna a casa e qui, nascondendosi spesso nel bosco e tra gli olivi che circondavano il paese di Montepescali, attende la fine della guerra che si annuncia con l'arrivo degli americani.\nTrova quindi lavoro come operaio prima a \"spolettare\" le bombe non esplose e poi nella ripulitura dei fossi.\nMa la sua grande passione era leggere e scrivere, anche se la situazione sino ad allora gli aveva concesso solo di frequentare le scuole elementari e letture \"rubate\" di autori inglesi ed americani proibiti.\nIl caso volle che gli fu offerto di studiare alla Scuola delle Frattocchie. L'occasione fu cos\u00ec ghiotta per lui che non se la lasci\u00f2 sfuggire. Nel 1945 si iscrive al P.C.I. a parte per la scuola. Ritorna dopo circa un anno e gli viene affidato l'incarico di Segretario politico della sezione PCI di Roccastrada. Prende incarico il primo maggio. Fu un bagno di folla da \"brivido\". Ricordando spesso quel momento, diceva che preso dall'emozione, lui giovane ed inesperto politicante, si salv\u00f2 recitando a memoria frasi di Lenin imparate alle Frattocchie. Rimase in quel ruolo per un anno, ma il suo interesse era orientato verso la difesa dei diritti della gente che lavorava e cos\u00ec entr\u00f2 nella C.G.I.L..\nNel 1953 \u00e8 membro della segreteria provinciale della Camera del lavoro di Grosseto, segretario provinciale del sindacato edili e terrazzieri e successivamente dei sindacati minatori e chimici.\nDal 1968 al 1974 \u00e8 segretario generale della camera del lavoro di Grosseto e dal 1974 al 1976 segretario nazionale della Federmezzadri Affittuari e Coltivatori Diretti della CGIL.\nNel 1959 \u00e8 assessore al Comune di Grosseto sino al 1969.\nMembro del Comitato Federale del PCI dal 1954 e dal 1968 del Comitato Direttivo Federale di Grosseto.\nViene eletto senatore il 20 giugno 1976 nel collegio di Grosseto con 64\u00a0168 voti (cifra individuale 43,43). Rieletto senatore nel 1979 nello stesso collegio. Al Senato ha svolto il compito di segretario della Commissione Agricoltura.\nNel 1984 \u00e8 componente dell'Ente Toscano di Sviluppo Agricolo e Forestale (ETSAF), poi della giunta esecutiva dello stesso, consigliere di amministrazione del Consorzio Viticolo Maremma e del Consorzio Agricolo Amiatino.\nNel 1985 viene eletto consigliere provinciale, incarico che detiene sino al 1990.\nFu senatore nella VII e VIII legislatura."}
{"id": "715652", "revid": "1005847", "url": "https://it.wikipedia.org/wiki?curid=715652", "title": "Raffaele Tecce", "text": "Biografia.\nEsponente di Rifondazione Comunista, \u00e8 stato assessore alle Politiche sociali del Comune di Napoli, prima con la giunta Bassolino e in seguito con la prima giunta Iervolino.\nViene candidato al Senato alle elezioni politiche del 2001 nel collegio di Napoli-Ponticelli, senza essere eletto.\n\u00c8 stato successivamente eletto al Senato della Repubblica alle elezioni politiche del 2006 per Rifondazione Comunista, nella regione Campania. Oltre a essere membro della 5\u00aa commissione permanente Bilancio, ha fatto parte della Delegazione Parlamentare Italiana presso l'Assemblea Parlamentare dell'iniziativa centro Europea.\nNon \u00e8 stato rieletto in Parlamento dopo le elezioni politiche del 2008 a causa del mancato raggiungimento della soglia di sbarramento all'8% da parte della lista in cui era candidato La Sinistra l'Arcobaleno.\n\u00c8 da alcuni anni il Responsabile nazionale Enti locali di Rifondazione Comunista."}
{"id": "715653", "revid": "1243", "url": "https://it.wikipedia.org/wiki?curid=715653", "title": "Saronno FNM", "text": ""}
{"id": "715654", "revid": "16066", "url": "https://it.wikipedia.org/wiki?curid=715654", "title": "Pizzo della Regina", "text": ""}
{"id": "715655", "revid": "1305772", "url": "https://it.wikipedia.org/wiki?curid=715655", "title": "Minimal", "text": ""}
{"id": "715658", "revid": "1243", "url": "https://it.wikipedia.org/wiki?curid=715658", "title": "Saronno Sud FNM", "text": ""}
{"id": "715660", "revid": "767487", "url": "https://it.wikipedia.org/wiki?curid=715660", "title": "Joe's Garage", "text": "Joe's Garage (\"Acts I, II &amp; III\") \u00e8 un triplo album di Frank Zappa pubblicato nel 1979 che raggiunse la prima posizione in Norvegia per 2 settimane, la seconda in Svezia e l'ottava in Austria e disco d'oro in Canada con Joe's Garage Act I e la terza in Norvegia, la quarta in Svezia e la nona in Austria con Joe's Garage Acts II &amp; III. Il singolo Joe's Garage raggiunge la quarta posizione in Norvegia.\nIl disco.\nL'opera \u00e8 divisa in tre atti. I tre vinili che originariamente la costituivano non furono, in realt\u00e0, pubblicati insieme: per evitare di mettere sul mercato un album triplo difficile da vendere, soprattutto per il costo, venne fatto uscire prima un LP singolo (Act I) e poi un album doppio (Acts II &amp; III).\nSi tratta di un vero e proprio concept album il cui filo conduttore \u00e8 affidato alla narrazione del \"Central Scrutinizer\": una sorta di Grande Fratello che introduce le avventure e disavventure del protagonista che, partendo dal ricordo del garage in cui suonava con la sua band di amici, finisce per perdere la propria spensieratezza incontrando nuove religiosit\u00e0 (nello specifico, seppur non esplicitamente nominata, Scientology. Infatti la frase \"pays a lot of money to L. Ron Hoover and the Church of Appliantology\", contenuta nella canzone \"A Token of My Extreme\", \u00e8 un chiaro riferimento a L. Ron Hubbard fondatore di Scientology), sesso virtuale \"ante-litteram\" e ritrovandosi in una nazione in cui \u00e8 proibita ogni forma di musica.\nAlla fine Joe, imprigionato e sull'orlo della follia, pu\u00f2 solo immaginare un assolo di chitarra (\"Watermelon in Easter Hay\") per poi lasciare spazio ad un brano liberatorio e volutamente leggero (\"A Little Green Rosetta\"): il Central Scrutinizer potr\u00e0 cos\u00ec affermare che se la storia di Joe non bastasse a convincere l'ascoltatore che la musica sia un male, tale cosa potr\u00e0 essere pi\u00f9 chiara se espressa con la sua reale voce (quella di Zappa)."}
{"id": "715666", "revid": "1873140", "url": "https://it.wikipedia.org/wiki?curid=715666", "title": "Skellefte\u00e5", "text": "Skellefte\u00e5 () \u00e8 una citt\u00e0 svedese nella provincia settentrionale di V\u00e4sterbotten, nella parte settentrionale del paese scandinavo.\nStoria.\nI primi riferimenti storici a Skellefte\u00e5 sono stimati intorno all'anno 1000, quando si considera la citt\u00e0 fu abitata dalle popolazioni sami e finlandesi originarie della Lapponia. L'attuale nucleo cittadino \u00e8 invece di ben pi\u00f9 recente fondazione, nel 1845. Oggi l'economia di Skellefte\u00e5 \u00e8 fondamentalmente basata sull'industria e l'estrazione mineraria e dell'oro, che ha portato il paese svedese ad essere soprannominato la \"citt\u00e0 dell'oro\"."}
{"id": "715670", "revid": "125265481", "url": "https://it.wikipedia.org/wiki?curid=715670", "title": "Monte Bove", "text": "Il monte Bove (2.169\u00a0m s.l.m.) \u00e8 una montagna situata nella parte centro-settentrionale della catena dei monti Sibillini.\nDelimitato a nord dalla gola del torrente Ussita, a sud si affaccia sulla vallata di Vallinfante e si collega con la linea di cresta del gruppo montuoso con il Passo Cattivo, ad est si affaccia sulla selvaggia val di Panico e ad ovest sulla valle dell'Ussita e sulle frazioni del paese omonimo.\nDescrizione.\nIl massiccio del Bove ha due cime principali, la sud (2.169 metri) e la nord (2.112 metri\n). A nord-ovest \u00e8 presente una cima rocciosa, Croce di Monte Bove, ben visibile dalla vallata sottostante e caratterizzata da una grande croce metallica. A sud \u00e8 delimitato dal monte Bicco, dal monte Cornaccione dal passo Cattivo. Caratteristica del massiccio \u00e8 la val di Bove, chiusa ad est e nord dal monte Bove ed a sud dal monte Bicco, di origine glaciale e crivellata di doline. Sulla cima sud \u00e8 presente la stazione di arrivo della vecchia funivia del Bove, in disuso da anni, che costituisce uno degli sfregi peggiori dell'intero Appennino centrale. Il tentativo di penetrazione meccanica era finalizzato alla realizzazione di un progetto per la creazione di una stazione sciistica sulla cima Sud del Bove, della quale sono ancora visibili alcuni tralicci installati al tempo per gli skilift e mai utilizzati. Problemi tecnici irrisolti (formazione di ghiaccio sui cavi), e in seguito la costituzione del Parco, hanno definitivamente bloccato il progetto.\nI versanti nord ed est sono caratterizzati da grandi pareti rocciose, alte fino a 750 metri e larghe, complessivamente, oltre 2 chilometri, formate da calcare di tipo dolomitico, e interessanti dal punto di vista alpinistico seppur la qualit\u00e0 della roccia non sia delle migliori. La parete nord \u00e8 divisa, a sua volta, in tre spalti (orientale, centrale ed occidentale), delimitati da due profondi colatoi. Le zone di maggior interesse alpinistico sono, per la roccia, la Quinta Piccola, situata a sud della cima di Croce di monte Bove e punta Anna, un gendarme che domina la parte alta della zona sud della parete est. Per l'alpinismo invernale sono noti i canali sotto la cima sud, sulla testata della Val di Bove, che ghiacciando creano l'ambiente ideale per splendide salite.\nGeologia.\nDal punto di vista geologico il massiccio del monte Bove \u00e8 caratterizzato dalla presenza di calcare massiccio, sedimentatosi tra 210 e 180 milioni di anni fa (Triassico superiore - Giurassico) dello spessore variabile tra seicento ed oltre ottocento metri, costituito per oltre il 50% da resti fossili di fauna e flora, sedimentato a profondit\u00e0 relativamente modeste sulla piattaforma carbonatica comune a tutto l'appennino centro-settentrionale. Il calcare massiccio \u00e8 comune nel gruppo dei Sibillini da sud a nord (Vettore versante est, pizzo del Diavolo, scoglio dell'Aquila, Palazzo Borghese, Infernaccio, monte Bicco, val d'Ambro).\nIl Monte Bove \u00e8 attraversato dalla struttura sismogenetica (faglia) che ha generato (in parte) il Sisma del Centro Italia nel 2016-2017. Le scosse della sera del 26 ottobre 2016, con epicentro fra i comuni di Castelsantangelo sul Nera, Ussita e Visso, sono state generate proprio dal segmento di faglia posto sul Monte Bove.\nAlpinismo.\nL'esplorazione alpinistica del Bove inizia probabilmente con A. Maurizi intorno al 1930, ma si sviluppa realmente solo nel secondo dopoguerra; nel 1955 Alletto e Consiglio salgono l'imponente spigolo nord-est del Bove, alto 750 metri, e Moretti, Mainini e Perucci concludono la prima salita della parete est. Successivamente vengono aperti diversi itinerari sugli spalti della parete nord. Negli anni ottanta si sviluppa anche un certo interesse per le salite invernali. Il 1\u00ba aprile 1991 proprio sul monte Bove, a soli quarantaquattro anni e ancora nel pieno della sua attivit\u00e0 alpinistica, il famoso alpinista Gian Carlo Grassi perde la vita dopo aver salito una cascata di ghiaccio, per il distacco di una cornice di neve."}
{"id": "715672", "revid": "1226", "url": "https://it.wikipedia.org/wiki?curid=715672", "title": "Sgt. Pepper", "text": ""}
{"id": "715674", "revid": "228587", "url": "https://it.wikipedia.org/wiki?curid=715674", "title": "\u017bejtun", "text": "\u017bejtun (forma estesa in maltese I\u017c-\u017bejtun, in italiano storico anche \"Zeitun\" o \"Casal Zeitun\"), \u00e8 una localit\u00e0 situata nella parte sud dell'isola di Malta. Ha una popolazione di abitanti.\nStoria.\nEtimologia.\nAnche nota in italiano come \"Casal Santa Caterina\", \u017bejtun venne soprannominata \"Citt\u00e0 Beland\" dal cognome della madre del Gran Mastro Ferdinand von Hompesch zu Bolheim dell'ordine dei Cavalieri Ospitalieri, l'ultimo prima della caduta di Malta ad opera di Napoleone.\nAraldica.\nLo stemma di \u017bejtun consiste in una targa con sfondo bianco e croce verde; quest'ultimo colore indica sia il colore dalla pace che quello dell'olivo. La croce sta ad indicare la religione Cattolica.\nCultura.\nEventi.\nLa festa principale della cittadina \u00e8 quella di Santa Caterina di Alessandria, la terza domenica di giugno. Un'altra importante festa \u00e8 quella di , il mercoled\u00ec dopo il gioved\u00ec santo."}
{"id": "715676", "revid": "1361571", "url": "https://it.wikipedia.org/wiki?curid=715676", "title": "Raffaele Stern", "text": "Biografia.\nOpere per la citt\u00e0 \"imperiale\" di Roma.\nLa sua prima formazione ed il tirocinio professionale avvennero sotto la guida del padre Giovanni Stern (1734 - 1794), \"Architetto coadiutore del Comune di Roma e Architetto dei Palazzi Papali\". Nella sua famiglia di origine c'erano stati artisti, in particolare pittori. Nel 1811, durante il Regno d'Italia, Raffaele Stern progett\u00f2 l'adattamento del Palazzo del Quirinale a Palazzo Imperiale, sottoponendo in giugno gli elaborati allo stesso Napoleone a Parigi, dopo aver visitato le principali dimore imperiali insieme all'architetto Fontaine; il programma, ridimensionato rispetto all'iniziale ampiezza d'intenti ad una sorta di \"restyling\", venne attuato con opere protrattesi sino al fatale anno 1814. Per la \"Ville Libre et Imperiale de Rome\" fu fra l'altro impegnato con altri colleghi romani in opere di abbellimento urbano, di restauro di monumenti e di progettazione di edifici di pubblica utilit\u00e0.\nL'insegnamento all'Accademia di San Luca.\nNel 1812 Stern fu accolto nel corpo docente delle scuole d'arte della Romana Accademia di San Luca, appena riformate da Napoleone: vi insegn\u00f2 Architettura Teorica fino alla morte, guadagnandosi per la singolare e chiara dottrina (in buona parte fondata su una notevole conoscenza della letteratura artistica francese) un'autentica venerazione da parte degli allievi, oltre alla speciale stima di Stendhal.\nLavori in Vaticano.\nSopraggiunta la Restaurazione pontificia con la caduta di Napoleone, nel 1814 Stern ottenne la nomina ad \"Architetto dei Palazzi di Sua Santit\u00e0\", dopo di che gli fu affidato da Pio VII l'incarico di progettare il cosiddetto Braccio Nuovo del Museo Chiaramonti in Vaticano, con la consulenza di Antonio Canova, presidente dell'Accademia di San Luca: opera realizzata all'interno del Cortile del Belvedere fra il 1817 e il 1822 (compiuta dal romano Pasquale Belli), la cui attica limpidezza di stile venne guardata come il manifesto di una linea decisamente puristica del Neoclassicismo.\nStern e il restauro dei monumenti.\nL'architetto oper\u00f2 nel settore del restauro dei monumenti antichi con interventi rimasti esemplari, esibendo il delinearsi di un moderno intendimento critico, espresso in particolare da integrazioni sintetiche e chiaramente distinte rispetto alle parti originali. Tale \u00e8 appunto l'indirizzo critico osservato nell'opera di liberazione, isolamento e reintegrazione delle parti perdute dell'Arco di Tito (1818-21), proseguita da Giuseppe Valadier fra il 1822 e il 1824. Gi\u00e0 nel 1802 Stern aveva presentato una memoria sui necessari lavori di consolidamento di parte dell'anello esterno del Colosseo, e dopo aver elaborato varie soluzioni progettuali nel 1806 insieme agli architetti Giuseppe Camporese e Giuseppe Palazzi, l'anno seguente esegu\u00ec il grande sperone laterizio e la connessa tamponatura delle due campate sui tre ordini di fornici all'estremit\u00e0 settentrionale dell'anello interrotto. Vi conserv\u00f2 il mirabile effetto visivo del dissesto delle arcate: quasi un'istantanea dell'attimo di un crollo, che \u00e8 al contrario scongiurato dal sagace provvedimento, e, per cos\u00ec dire, esorcizzato nel momento in cui viene rappresentato; pare in tal senso superato nella concreta realt\u00e0 dell'architettura quanto era stato bizzarramente figurato in tanti capricci del rovinismo pittorico del secolo precedente."}
{"id": "715709", "revid": "916580", "url": "https://it.wikipedia.org/wiki?curid=715709", "title": "Osteoblasto", "text": "L'osteoblasto \u00e8 una cellula che elabora la matrice extracellulare del tessuto osseo.\nHa il compito di riparare il tessuto osseo danneggiato o usurato.\n\u00c8 una cellula ricca di RER e apparato di Golgi, ha perci\u00f2 un citoplasma basofilo, la superficie cellulare \u00e8 provvista di corti e sottili prolungamenti. L'osteoblasto origina da cellule osteoprogenitrici, dette preosteoblasti. La sua funzione \u00e8 quella di produrre la matrice organica del tessuto osseo stesso, costituita di fibre collagene di tipo I, proteoglicani e glicoproteine; la matrice ossea precoce prodotta dagli osteoblasti, non cristallizzata, \u00e8 detta tessuto osteoide. All'interno della matrice sono presenti numerose vescicole di secrezione ricche di un enzima caratteristico, la fosfatasi alcalina, e di ioni Ca2+ e (PO4)3-: queste vescicole costituiscono i primi nuclei di mineralizzazione della matrice. La membrana cellulare aderisce alla matrice pericellulare per mezzo di integrine specifiche. Gli osteoblasti sono presenti sia nell'embrione, durante la formazione delle ossa, sia nell'adulto, durante i processi di rimaneggiamento e riparazione del tessuto osseo.\nL'osteoblasto contiene al suo interno delle granulazioni PAS-positive dette \"matrix vesicles\" o globuli calcificanti, provvisti di membrana e ritenuti l'agente che d\u00e0 il via al processo di mineralizzazione.\nTra le varie proteine secrete dall'osteoblasto troviamo anche la procollagenasi, enzima che, deposto nella matrice verr\u00e0 trasformato nella sua forma attiva, la collagenasi, che sar\u00e0 impiegata dagli osteoclasti nella demolizione delle fibre collagene.\nL'attivazione della procollagenasi \u00e8 a carico degli stessi osteoclasti, che tramite una serie di proteine, arrivano a disporre della collagenasi matura.\nInoltre, l'osteoblasto (e la sua forma pi\u00f9 differenziata l'osteocita) presenta sulla membrana anche dei recettori per il paratormone (PTH) grazie ai quali, una volta avvenuta l'interazione con il suddetto ormone, vengono liberati gli OAF (\"osteoclast activating factors\"), ovvero fattori di attivazione per gli osteoclasti, che inizieranno il processo di riassorbimento della matrice calcificata.\nQuando la funzione biosintetica cessa gli osteoblasti diventano osteociti, le cellule del tessuto osseo adulto, che occupano le lacune ossee."}
{"id": "715710", "revid": "968255", "url": "https://it.wikipedia.org/wiki?curid=715710", "title": "Kiro Gligorov", "text": "\u00c8 stato il primo presidente democraticamente eletto della Repubblica di Macedonia.\nBiografia.\nSi laure\u00f2 alla facolt\u00e0 di giurisprudenza all'Universit\u00e0 di Belgrado e fu partecipe nella lotta antifascista del popolo macedone nel 1941. Quando cerc\u00f2 di ricoprire la professione di avvocato nel 1942, Kiro Gligorov firm\u00f2 dei documenti dichiarando l'appartenenza all'etnia bulgara. Questi documenti furono ottenuti dalle autorit\u00e0 locali di Skopje e \u0160tip, che si trovavano sotto il controllo della Bulgaria dal 1941 al 1944.\nPrese parte alla formazione dello stato della Repubblica di Macedonia come segretario del Comitato delle Iniziative per l'organizzazione dell'Assemblea Antifascista per la Liberazione Nazionale della Macedonia (ASNOM) e un commissario delle finanze nel Presidio dell'ASNOM.\nHa ricoperto varie cariche nella politica della Jugoslavia socialista, compresa quella di segretario di stato per le finanze nel Consiglio federale esecutivo, di membro della Presidenza jugoslava e di Presidente dell'Assemblea della Repubblica Federativa Socialista di Jugoslavia. Nel 1991 divenne il primo presidente della Repubblica di Macedonia, eletto dopo i cambiamenti verso la democrazia. Rimase in carica per due mandati, dal 27 gennaio 1991 al 19 novembre 1999. Venne rieletto per il secondo mandato il 19 novembre 1994. Egli guid\u00f2 il paese verso l'indipendenza e prov\u00f2 a mantenerlo al di fuori delle guerre che sconvolgevano le altre repubbliche ex jugoslave, compito reso difficile dalle dispute con la Repubblica Federale di Jugoslavia, l'Albania, la Bulgaria e soprattutto la Grecia.\nIl 3 ottobre 1995 fu vittima di un attentato a Skopje: l'automobile su cui stava viaggiando venne danneggiata dall'esplosione di un'altra automobile parcheggiata nelle vicinanze. Secondo il giornale croato \"Vjesnik\" l'autobomba era armata di una mina da terra, del tipo usato dall'esercito jugoslavo. Nel 1995 il ministro degli interni della Repubblica di Macedonia Ljubomir Frckovski afferm\u00f2 pubblicamente che \"una potente compagnia multinazionale di un paese vicino\" era dietro il tentato assassinio di Kiro Gligorov con i media macedoni che sospettavano della compagnia bulgara Multigroup. Dopo l'incontro del capo della Multigroup, Ilija Pavlov, e Gligorov a Ocrida, Pavlov assicur\u00f2 all'allora Presidente della Repubblica di Macedonia che tutto ci\u00f2 era falso. Tutte le indagini furono inutili.\nAlcuni giorni prima il tentato assassinio Gligorov si incontr\u00f2 con Slobodan Milo\u0161evi\u0107. Alla fine i due presidenti non raggiunsero un punto di vista comune n\u00e9 il dialogo ebbe qualche frutto, portando avanti la speculazione che il leader jugoslavo fosse coinvolto nel tentato assassinio. Gligorov rimase incapace di ricoprire la carica fino al 17 novembre 1995. Gligorov ne \u00e8 rimasto permanentemente cieco da un occhio. Stojan Andov ricopr\u00ec la carica di presidente ad interim durante la convalescenza ed il recupero di Gligorov.\nLe elezioni del successore di Gligorov ebbero luogo solo pochi giorni dopo la fine del suo mandato, e poich\u00e9 i risultati rimasero dubbi e vennero contestati, Boris Trajkovski non entr\u00f2 in carica prima del mese successivo.\n\u00c8 scomparso il giorno di Capodanno del 2012 all'et\u00e0 di 94 anni."}
{"id": "715712", "revid": "40552", "url": "https://it.wikipedia.org/wiki?curid=715712", "title": "Repubblica Sovietica Socialista Uzbeka", "text": ""}
{"id": "715716", "revid": "729019", "url": "https://it.wikipedia.org/wiki?curid=715716", "title": "Osteoclasto", "text": "L'osteoclasto \u00e8 una cellula molto grande, polinucleata (sincizio) e ricca di lisosomi. Appartiene alla linea dei monociti-macrofagi, deriva cio\u00e8 dalla cellula mesenchimale emopoietica. Presenta molte estroflessioni ed increspature nella membrana plasmatica, in posizione basale, chiamato orletto striato. Gli osteoclasti vanno a contatto con la matrice ossea e hanno la funzione di riassorbire l'osso erodendolo mediante enzimi di esocitosi e pH acido, collaborano cio\u00e8 all'omeostasi calcica. Tutto ci\u00f2 pu\u00f2 essere fatto per riparare ad esempio una frattura.\nRiassorbimento osseo.\nQuesta attivit\u00e0 degli osteoclasti \u00e8 svolta in tre fasi: l'adesione alla matrice ossea da riassorbire, la creazione di un ambiente acido che solubilizza la matrice minerale, la digestione enzimatica della matrice organica.\nDifferenziamento.\nIl paratormone (PTH) stimola l'osteoclastogenesi in maniera indiretta, agendo cio\u00e8 sugli osteoblasti. Questi ultimi sotto l'influenza del PTH secernono una citochina, la M-CSF, per la quale i monociti possiedono un recettore specifico, il c-fms. Inoltre, sempre stimolati dal PTH gli osteoblasti secernono una proteina chiamata RANKL, per la quale i monociti possiedono il recettore specifico RANK. Queste molecole prodotte dagli osteoblasti interagiscono quindi con i monociti, inducendoli a differenziare in osteoclasti.\nInfine gli osteoblasti per mitigare l'azione di RANKL secernono un finto recettore solubile, chiamato osteoprotegerina (OPG), che legandosi a RANKL, ne impedisce l'interazione con il corretto recettore (RANK) presente, come detto, sulla superficie dei monociti. L'equilibrio fra la produzione di RANKL, M-CSF e OPG stabilisce il livello di osteoclastogenesi.\nInibizione.\nL'ormone calcitonina, prodotto dalla tiroide, inibisce l'attivit\u00e0 degli osteoclasti, agendo direttamente su di essi.\nBibliografia.\nS. Adamo, P. Carinci, M. Molinaro, G. Siracusa, M. Stefanini, E. Ziparo (a cura di), \"Istologia di V. Monesi\". Piccin Editore, 5\u00aa edizione, ISBN 88-299-1639-0"}
{"id": "715717", "revid": "287204", "url": "https://it.wikipedia.org/wiki?curid=715717", "title": "Forgia", "text": ""}
{"id": "715720", "revid": "1226", "url": "https://it.wikipedia.org/wiki?curid=715720", "title": "Resistenza dei materiali", "text": ""}
{"id": "715735", "revid": "253269", "url": "https://it.wikipedia.org/wiki?curid=715735", "title": "Kimberly Williams-Paisley", "text": "Biografia.\nKimberly Williams nasce da Gurney Williams, giornalista, e da Linda, oggi impegnata nella Michael J. Fox Foundation for Parkinson's Research. Ha una sorella minore, Ashley Williams, anche lei attrice.\nIl 15 marzo 2003 si \u00e8 sposata con il cantante di musica country Brad Paisley (di cui ha preso il cognome, diventando cos\u00ec Kimberly Williams-Paisley), con cui vive a Franklin, nel Tennessee. Il 22 febbraio 2007 \u00e8 nato William Huckleberry Paisley, primo figlio della coppia, mentre il 17 aprile 2009 \u00e8 nato il secondo, Jasper Warren Paisley.\nCarriera.\nDebutta al cinema nel 1991, a soli 20 anni, con \"Il padre della sposa\" quando viene scelta per il ruolo di Annie Banks, dove recita accanto a Steve Martin e Diane Keaton; ma nonostante il successo del film e del suo sequel del 1995, \"Il padre della sposa 2\", la carriera della Williams non riesce a decollare del tutto, e nel corso degli anni 1990 si limita a recitare in pellicole minori e film per la televisione come \"Il magico regno delle favole\".\nRitorna al successo nel 2001 con la sitcom \"La vita secondo Jim\", dove recita nel ruolo di Dana, personaggio che interpreta per le prime sette stagioni e come \"guest\" nella ottava. Nel 2014 prende parte all'undicesima stagione della serie \"Due uomini e mezzo\", interpretando il ruolo ricorrente di Gretchen.\nDoppiatrici italiane.\nNelle versioni in italiano dei suoi film, Kimberly Williams \u00e8 stata doppiata da:"}
{"id": "715739", "revid": "1868193", "url": "https://it.wikipedia.org/wiki?curid=715739", "title": "Monterrey", "text": "Monterrey \u00e8 una citt\u00e0 di 1 130 960 abitanti (area metropolitana 4 150 000 abitanti per 4 000\u00a0km\u00b2) del Messico nord-orientale, capoluogo dello Stato del Nuevo Le\u00f3n. Conosciuta come la \"Citt\u00e0 delle Montagne\" e \"Sultana del Norte\", al censimento del 2020 risulta essere la nona citt\u00e0 del Messico per popolazione, ma la sua area metropolitana \u00e8 la seconda del paese dopo Citt\u00e0 del Messico\nModerno centro industriale e commerciale situato ai piedi della Sierra Madre Orientale, Monterrey fu fondata da Diego de Montemayor nel 1596.\nSociet\u00e0.\nReligione.\nLa citt\u00e0 \u00e8 sede arcivescovile cattolica e ospita un seminario interdiocesano.\nStoria.\nLa storia della citt\u00e0 di Monterrey e del suo Stato, il Nuevo Le\u00f3n, sono strettamente legate. Quando venne fondato il \"Nuevo Reino de Le\u00f3n\", questo era limitato a Monterrey, Monclova, Cerralvo e Saltillo, e le famiglie fondatrici formavano un gruppo di una trentina di persone in ogni localit\u00e0. Poco a poco, il Nuevo Le\u00f3n si popol\u00f2 con famiglie di pastori che combatterono e spostarono i gruppi degli indigeni nativi della regione e, pi\u00f9 tardi, difesero quella che era divenuta la loro terra, dalle incursioni di altri gruppi nativi, chiamati Apache, cacciati a loro volta dai coloni texani e nordamericani.\nDopo la guerra tra Messico e Stati Uniti, la citt\u00e0 rimase a un passo dal confine statunitense e diviene un luogo strategico per l'industria e il commercio tra i due Paesi. Monterrey, da sempre isolata dalla Sierra Madre e lontana dal centro della Nuova Spagna e dal Messico indipendente, dalla fine del XIX secolo e per tutto il XX secolo, \u00e8 protagonista di un grande sviluppo demografico, sociale, politico ed economico.\nGeografia fisica.\nClima.\nMonterrey ha un clima subtropicale umido, con inverni miti ed estati lunghe e calde.\nSport.\nLa citt\u00e0 ha espresso la volont\u00e0 di candidarsi per i Giochi olimpici estivi del 2020, candidatura poi non confermata.\nCalcio.\nLa citt\u00e0 \u00e8 rappresentata nella Primera Divisi\u00f3n de M\u00e9xico dal Club de F\u00fatbol Monterrey e il Tigres UANL.\nInfrastrutture e trasporti.\nMetropolitana.\nLa citt\u00e0 \u00e8 dotata di un servizio metropolitano, dotato di tre linee.\nAeroporti.\n\u00c8 anche servita anche dall'Aeroporto Internazionale General Mariano Escobedo."}
{"id": "715743", "revid": "87128", "url": "https://it.wikipedia.org/wiki?curid=715743", "title": "Stazione Genova Brignole", "text": ""}
{"id": "715744", "revid": "87128", "url": "https://it.wikipedia.org/wiki?curid=715744", "title": "Stazione ferroviaria di Genova Brignole", "text": ""}
{"id": "715746", "revid": "87128", "url": "https://it.wikipedia.org/wiki?curid=715746", "title": "Stazione Genova-Brignole", "text": ""}
{"id": "715747", "revid": "87128", "url": "https://it.wikipedia.org/wiki?curid=715747", "title": "Stazione di Genova-Brignole", "text": ""}
{"id": "715753", "revid": "287204", "url": "https://it.wikipedia.org/wiki?curid=715753", "title": "Otto Rahn", "text": "Biografia.\nOtto Rahn fin da giovane sviluppa una passione particolare per i trovatori provenzali, partendo da Guiot de Provins, leggendario poeta francese che secondo Wolfram von Eschenbach sarebbe servito da base per il suo Parzival. Rahn, attraverso studi sulla poesia trobadorica, arriva agilmente all'affascinante Occitania e, attraverso l\u2019amore per il Medioevo cortese e per la spiritualit\u00e0 di quel passato perduto, incontra fatalmente i Catari e la loro tragica epopea, culminata nella terribile repressione dei crociati pontifici, che avr\u00e0 come teatro finale proprio la fortezza di Monts\u00e9gur, luogo che Rahn stesso identificher\u00e0 come l\u2019ultima dimora del Graal (\u00e8 doveroso ricordare che quello tra Catari e Graal era un sentiero di ricerca gi\u00e0 ipotizzato da altri studiosi, tra i quali ricordiamo Antonin Gadal). Dal 1929 inizia ad esplorare, dopo un soggiorno bohemienne a Parigi, la Linguadoca e a condurre le proprie personali ricerche attorno alla fortezza di Monts\u00e9gur e in caverne della zona pirenaica, come quella di Lombrives, dove rinviene interessanti graffiti, tra i quali ci sarebbero anche disegni rudimentali di alcune forme di calici. Tutto dentro ed attorno a lui sembra convergere verso il suo credo: i \"puri\" avrebbero nascosto il Sacro Calice dopo la sconfitta finale, l\u2019obiettivo era riuscire a localizzarlo. \nTornato in Germania, Rahn scrive il suo resoconto personale sull'esperienza francese, \"Crociata contro il Graal\", del 1933, opera che ottiene un discreto successo e non tarder\u00e0 ad entrare nella sfera di interesse del nuovo regime appena salito al potere, in particolare, come intuibile, nel personale pantheon di Heinrich Himmler, notoriamente orientato alla ricerca di reperti leggendari e attratto dall'occulto. Affascinato dagli studi di Rahn, Himmler, prima lo colloca come civile presso un ufficio di ricerca dell\u2019Ahnenerbe (dove sembra che lo stesso Karl Maria Wiligut lo mettesse in evidenza presso le alte sfere) e poi, nel 1936, lo fa entrare ufficialmente nelle SS col grado di Unterscharfurher. Nello stesso anno partecipa ad una missione di ricerca delle SS in Islanda, che avrebbe dovuto rinvenire tracce del culto di Odino e Thor in alcune caverne, ma il tutto risulta deludente e non d\u00e0 i risultati sperati. Il 1937 \u00e8 un anno cruciale, d\u00e0 alle stampe il libro che Himmler stesso gli commissiona tempo prima, gi\u00e0 durante il loro primo incontro a Berlino, il controverso \"La Corte di Lucifero\", libro che, a quanto riportato da diverse fonti, sarebbe stato rimaneggiato dai censori delle SS con passaggi chiaramente antisemiti che lo stesso Rahn avrebbe dovuto accettare, anche se non \u00e8 chiaro n\u00e9 confermato. Di certo il secondo libro fu messo assieme contro voglia, riordinando gli appunti di viaggio scritti durante le sue peregrinazioni tra Francia, Spagna e Italia (soprattutto ma non solo) degli anni precedenti e, principalmente, fu scritto per compiacere quello che era divenuto il suo capo supremo, il Reichsfuhrer delle SS. Purtroppo per lui erano in atto lotte per la supremazia interna ai vertici del partito ed alcune illazioni sul suo conto, (omosessualit\u00e0, poi confermata dalla sua corrispondenza, e presunte origini ebraiche da parte di madre, ipotesi smentita dal biografo Hans-Jurgen Lange, che ha intervistato gli stessi eredi di Rahn) unite all'abuso di alcool e alla scarsa disciplina militare, lo portano ad un regime \"punitivo\" che prevede un periodo di servizio presso i lager di Dachau prima e Buchenwald poi, esperienze che lo segnano e aggravano il suo stato ansioso. \nAlla fine del 1938, preoccupato del fatto che ormai fosse sorvegliato nottetempo dalla Gestapo (notizia mai confermata) e affranto nonch\u00e9 minato a livello nervoso, chiede le dimissioni formali dalle SS, Himmler risponde con un semplice \"S\u00ec\". Da questo punto in poi, la storia si mescola con la leggenda, come sempre accade a figure di questo genere.\nNell'inverno del 1939 viene visto da due ragazzini di una fattoria presso il villaggio di S\u00f6ll, nel Tirolo austriaco, mentre cammina lungo i sentieri innevati, solo e apparentemente senza meta; il suo corpo viene scoperto l\u201911 aprile 1939 proprio da quei due ragazzini, il rapporto della gendarmeria dice che la morte (avvenuta ufficialmente per un suicidio attraverso ipotermia) risalirebbe all'incirca tra il 13 e il 14 marzo, accanto al corpo c'erano due fiale di medicinali, probabilmente sonniferi. Sui perch\u00e9 di questo gesto ci si \u00e8 interrogati e si continuer\u00e0 certo a farlo, dall'induzione al suicidio da parte di Himmler, (considerato il fatto che non era moralmente possibile dimettersi dall'Ordine Nero), fino al crollo nervoso della vittima per una lunga serie di vicissitudini all'interno di un sistema nel quale non si riconosceva e dal quale, nella sostanza, si sentiva intrappolato e spiritualmente distante. Voci incontrollate e palesemente al limite della fiction, parlarono addirittura di una morte inscenata per porre fine alle dicerie ingombranti sul suo conto e di una nuova identit\u00e0 (ipotesi riportata anche in \"Hitler e il nazismo magico\", di Giorgio Galli). \nAl netto di tutto questo, rimane nella memoria la figura di un moderno Templare, una sorta di cavaliere romantico e sognatore che intrecci\u00f2 il suo destino con forze decisamente fuori dalla sua portata, la fusione di tutto questo lo port\u00f2, verosimilmente, a mettere in atto una sorta di \"suicidio cataro\" o \"endura\", scrisse infatti nel suo primo libro: \"\u201cLa loro dottrina permetteva, come quella dei Druidi, il suicidio; tuttavia esso esigeva che si mettesse fine alla propria vita non per stanchezza di vivere, per paura o per dolore, ma in uno stato di perfetto distacco dalla materia. Questo tipo di Endura era permesso quando veniva effettuato in una visione momentanea e mistica della Bellezza e della Bont\u00e0 divina. [\u2026] l\u2019ultimo atto dell\u2019annientamento della carne richiede eroismo. La concatenazione non \u00e8 affatto cos\u00ec crudele come sembra\".\u201d (\"Crociata contro il Graal\", pp. 204-205).\nRahn sarebbe anche stato una delle fonti di ispirazione per due film della serie \"Indiana Jones\": l'idea dei nazisti alla ricerca dell'Arca dell'Alleanza e del Santo Graal, sembra sia stata sviluppata sulla vita di questo archeologo e ricercatore tedesco, anche se Lucas e Spielberg hanno sempre formalmente negato."}
{"id": "715756", "revid": "486946", "url": "https://it.wikipedia.org/wiki?curid=715756", "title": "AMTRACK", "text": ""}
{"id": "715764", "revid": "1861950", "url": "https://it.wikipedia.org/wiki?curid=715764", "title": "All Nippon Airways", "text": "La All Nippon Airways Co., Ltd. (\u5168\u65e5\u672c\u7a7a\u8f38\u682a\u5f0f\u4f1a\u793e, Zen Nippon K\u016byu Kabushiki gaisha, TYO: 9202), nota anche come ANA (\u0112-enu-\u0113) o Zennikk\u016b (\u5168\u65e5\u7a7a) \u00e8 una compagnia aerea giapponese. La sua sede si trova nello Shiodome City Center nell'area di Shiodome del quartiere Minato di Tokyo. Gestisce servizi verso destinazioni nazionali e internazionali e a marzo 2021 contava pi\u00f9 di 15.000 dipendenti.\nOltre alle sue operazioni di linea principale, ANA controlla diversi vettori passeggeri minori, tra cui la sua compagnia aerea regionale, ANA Wings. ANA \u00e8 anche il maggiore azionista di Air Do e Peach, quest'ultima una joint venture di vettori low cost con la societ\u00e0 di Hong Kong \"First Eastern Investment Group\". Nell'ottobre 1999, la compagnia \u00e8 diventata membro di Star Alliance. Il 29 marzo 2013, ANA \u00e8 stata nominata compagnia aerea a 5 stelle da Skytrax. Il 27 aprile 2018, ANA ha annunciato ANA Business Jet Co., Ltd., una joint venture con Sojitz per offrire voli charter su jet privati.\nStoria.\nFormazione.\nIl primo antenato di ANA fu la \"Japan Helicopter and Airplane Transports Company\" (\u65e5\u672c\u30d8\u30ea\u30b3\u30d7\u30bf\u30fc\u8f38\u9001, Nippon Herikoput\u0101 Yus\u014d) (nota anche come Nippon Helicopter and Aeroplane), una compagnia aerea fondata il 27 dicembre 1952. Nippon Helicopter \u00e8 stata la fonte di quello che in seguito sarebbe stato il codice IATA della compagnia aerea, NH.\nNH inizi\u00f2 i servizi in elicottero nel febbraio 1953. Il 15 dicembre dello stesso anno oper\u00f2 il suo primo volo cargo tra Osaka e Tokyo utilizzando un de Havilland Dove, JA5008. Questo fu il primo volo di linea effettuato da un pilota giapponese nel Giappone del dopoguerra. Il servizio passeggeri sulla stessa rotta inizi\u00f2 il 1 febbraio 1954 e a marzo fu aggiornato a un de Havilland Heron. Nel 1955, anche i Douglas DC-3 iniziarono a volare per NH, quando la rete di rotte della compagnia si estendeva dal Ky\u016bsh\u016b settentrionale a Sapporo. Nel dicembre 1957, Nippon Helicopter cambi\u00f2 nome in All Nippon Airways Company.\nL'altro antenato di ANA era \"Far East Airlines\" (\u6975\u6771\u822a\u7a7a, Kyokut\u014d K\u014dk\u016b). Sebbene sia stata fondata il 26 dicembre 1952, un giorno prima del Nippon Helicopter, non inizi\u00f2 le operazioni fino al 20 gennaio 1954, quando inizi\u00f2 le corse cargo notturne tra Osaka e Tokyo, utilizzando un de Havilland Dove. Adott\u00f2 il DC-3 all'inizio del 1957, a quel punto la sua rete di rotte si estendeva attraverso il Giappone meridionale da Tokyo a Kagoshima.\nFar East Airlines si fuse con la nuova All Nippon Airways nel marzo 1958. Le societ\u00e0 combinate avevano una capitalizzazione di mercato totale di 600 milioni di yen e il risultato della fusione fu la pi\u00f9 grande compagnia aerea privata del Giappone. La compagnia risultante ricevette un nuovo nome giapponese (\u5168\u65e5\u672c\u7a7a\u8f38; Zen Nippon K\u016byu; Japan Air Transport).\nEra domestica.\nANA crebbe negli anni sessanta, aggiungendo alla flotta il Vickers Viscount nel 1960 e il Fokker F27 nel 1961. L'ottobre 1961 segn\u00f2 il debutto di ANA alla Borsa di Tokyo e all'Osaka Securities Exchange. Il 1963 vide un'altra fusione, con Fujita Airlines, che port\u00f2 il capitale della societ\u00e0 a 4,65 miliardi di yen. Nel 1965, ANA introdusse i jet nella flotta, a partire dai Boeing 727 sulla rotta Tokyo-Sapporo. Introdusse anche il primo aereo di linea a turboelica del Giappone, il NAMC YS-11 nel 1965, sostituendo i Convair 440 sulle rotte locali. Nel 1969, ANA prese possesso del suo primo Boeing 737.\nMan mano che ANA cresceva, inizi\u00f2 a contrattare societ\u00e0 di viaggio in tutto il Giappone per gestire i servizi di terra in ciascuna regione. Molte di queste societ\u00e0 ricevettero azioni in ANA come parte dei loro accordi. Alcune di queste relazioni continuano oggi in forme diverse: ad esempio, la Nagoya Railroad, che ha gestito le operazioni di ANA nella regione di Ch\u016bbu insieme ad altre partnership, mantiene un seggio permanente nel consiglio di amministrazione di ANA. Nel 1974, ANA disponeva della pi\u00f9 grande rete di compagnie aeree nazionali del Giappone.\nMentre le operazioni nazionali di ANA crescevano, il Ministero dei Trasporti aveva concesso alla Japan Airlines (JAL) di propriet\u00e0 del governo il monopolio sui voli di linea internazionali che dur\u00f2 fino al 1986. Ad ANA fu permesso di operare a livello internazionale solamente voli charter: il primo fu un volo da Tokyo a Hong Kong il 21 febbraio 1971.\nANA acquis\u00ec il suo primo aereo a fusoliera larga, un Lockheed L-1011, nel novembre 1971, a seguito di un lungo sforzo di vendita da parte della Lockheed che aveva comportato negoziati tra il presidente degli Stati Uniti Richard Nixon, il primo ministro giapponese Kakuei Tanaka e il primo ministro del Regno Unito Edward Heath (facendo pressioni a favore di produttore di motori Rolls-Royce). Tanaka sollecit\u00f2 anche le autorit\u00e0 di regolamentazione giapponesi per consentire ad ANA di operare sulle rotte asiatiche come parte del pacchetto. L'aereo entr\u00f2 in servizio sulla rotta Tokyo-Okinawa nel 1974. Il vettore aveva in precedenza ordinato i McDonnell Douglas DC-10, annullando l'ordine all'ultimo minuto a favore della Lockheed. Successivamente \u00e8 stato rivelato che la Lockheed aveva indirettamente corrotto il primo ministro Kakuei Tanaka per forzare questo passaggio: lo scandalo port\u00f2 al suo arresto e a quello di diversi manager dell'ANA e dell'agente di vendita Lockheed Marubeni per corruzione.\nI Boeing 747-200 furono introdotti sulle rotte Tokyo-Sapporo e Tokyo-Fukuoka nel 1976 e i Boeing 767 nel 1983 sulle rotte Shikoku. I primi 747 del vettore furono la variante SR a corto raggio, progettata appositamente per le rotte nazionali giapponesi.\nIl 2004 vide i profitti di ANA superare per la prima volta quelli di JAL. Quell'anno, di fronte a un'eccedenza di slot a causa della costruzione di nuovi aeroporti e della continua espansione dell'aeroporto internazionale di Tokyo, ANA annunci\u00f2 un piano di rinnovo della flotta che avrebbe sostituito alcuni dei suoi grandi aeromobili con un numero maggiore di aeromobili pi\u00f9 piccoli.[23]\nEra internazionale.\nNel 1986, ANA inizi\u00f2 ad espandersi per diventare anche un vettore internazionale competitivo. Il 3 marzo 1986, ANA avvi\u00f2 voli internazionali di linea da Tokyo a Guam. Seguirono voli per Los Angeles e Washington DC, e ANA stipul\u00f2 anche un accordo con American Airlines per alimentare i nuovi voli del vettore statunitense per Narita.\nANA ampli\u00f2 gradualmente i suoi servizi internazionali: a Pechino, Dalian, Hong Kong e Sydney nel 1987; a Seul nel 1988; a Londra e Saipan nel 1989; a Parigi nel 1990 e a New York e Singapore nel 1991. Gli aerei della Airbus come l'A320 e l'A321 furono aggiunti alla flotta all'inizio degli anni novanta, cos\u00ec come i Boeing 747-400. ANA entr\u00f2 a far parte della Star Alliance nell'ottobre 1999.\nIl 2004 ha visto i profitti di ANA superare per la prima volta quelli di JAL. Quell'anno, di fronte a un'eccedenza di slot a causa della costruzione di nuovi aeroporti e della continua espansione dell'aeroporto Internazionale di Tokyo, ANA annunci\u00f2 un piano di rinnovo della flotta che avrebbe sostituito alcuni dei suoi grandi aeromobili con un numero maggiore di aeromobili pi\u00f9 piccoli.\nSempre nel 2004, ANA ha istituito la controllata a basso costo Air Next per operare voli dall'aeroporto di Fukuoka a partire dal 2005 ed \u00e8 diventata l'azionista di maggioranza di Nakanihon Airline Service (NAL) con sede all'aeroporto di Nagoya. Nel 2005, ANA ha ribattezzato NAL in Air Central e ha trasferito la sua sede all'aeroporto Internazionale di Ch\u016bbu Centrair. Il 12 luglio 2005, ANA ha raggiunto un accordo con NYK per vendere la sua quota del 27,6% in Nippon Cargo Airlines, una joint venture formata tra le due societ\u00e0 nel 1987. La vendita ha permesso ad ANA di concentrarsi sullo sviluppo della propria divisione cargo. Nel 2006, ANA, Japan Post, Nippon Express e Mitsui O.S.K. Lines hano fondato ANA &amp; JP Express (AJV) per gestire il trasporto di merci. ANA era il principale azionista di AJV.\nAir Transport World ha nominato ANA \"Compagnia aerea dell'anno\" 2007. Nel 2006 \u00e8 stata riconosciuta da FlightOnTime.info come la compagnia aerea di linea pi\u00f9 puntuale tra Londra e Tokyo negli ultimi quattro anni consecutivi, sulla base delle statistiche ufficiali britanniche. Il 10 novembre dello stesso anno, ANA ha anche annunciato \"Inspiration of Japan\", il pi\u00f9 recente concetto di volo internazionale di ANA, con cabine riprogettate inizialmente inaugurate sui suoi 777-300ER.\nNel luglio 2011, All Nippon Airways e AirAsia hanno deciso di formare un vettore low cost, chiamato AirAsia Japan, con sede all'aeroporto Internazionale Narita di Tokyo. ANA deteneva il 51% di azioni e AirAsia deteneva il 33% di azioni con diritto di voto e il 16% di azioni senza diritto di voto attraverso la sua consociata interamente controllata, AA International. Il vettore \u00e8 durato fino a ottobre 2013, quando AirAsia si \u00e8 ritirata dalla joint venture; il vettore \u00e8 stato successivamente rinominato Vanilla Air.\nNel marzo 2018, All Nippon Airways ha annunciato l'integrazione delle sue due sussidiarie di vettori low cost Peach Aviation e Vanilla Air in un'unica entit\u00e0 che mantiene il nome Peach; a partire dalla seconda met\u00e0 dell'esercizio 2018 e da completare entro la fine dell'esercizio 2019.\nIl 29 gennaio 2019, ANA Holdings ha acquistato una partecipazione del 9,5% in PAL Holdings, la societ\u00e0 madre di Philippine Airlines, per 95 milioni di dollari USA.\nIdentit\u00e0 aziendale.\nQuartier generale.\nAll Nippon Airways ha sede presso lo \"Shiodome City Center\" nell'area di Shiodome a Minato, Tokyo, Giappone.\nAlla fine degli anni sessanta, ANA aveva il suo quartier generale nell'edificio Hikokan a Shinbashi, nel Minato. Dagli anni settanta fino alla fine degli anni novanta la compagnia ha avuto sede nell'edificio \"Kasumigaseki\" a Chiyoda, Tokyo. Prima di trasferirsi nella sua sede attuale, ANA aveva la sua sede nell'area dell'aeroporto Internazionale di Tokyo a \u014cta, Tokyo. Nel 2002 ANA annunci\u00f2 che avrebbe occupato fino a 10 piani nell'allora in costruzione Shiodome City Center, che divenne il quartier generale dopo l'inaugurazione nel 2003.\nControllate.\n\"ANA Group\" \u00e8 un gruppo di societ\u00e0 interamente o principalmente di propriet\u00e0 di ANA. La compagnia ha controlla totalmente:\nHa partecipazioni di maggioranza in:\nHa partecipazioni in:\nANA Cargo.\nA partire da maggio 2021, ANA gestisce una flotta di aerei cargo, inclusi Boeing 767-300 e Boeing 777F. Questi aerei operano su 18 rotte internazionali e 6 rotte nazionali. ANA gestisce un hub merci notturno presso l'aeroporto di Naha a Okinawa, che riceve voli cargo in entrata da destinazioni chiave in Giappone, Cina e Sud-est asiatico tra l'01:00 e le 04:00, seguiti da voli di ritorno tra le 04:00 e le 06:00, consentendo il servizio notturno tra questi hub regionali cos\u00ec come i collegamenti successivi con altri voli ANA e dei vettori partner. I 767 cargo operano anche voli diurni da Narita e Kansai verso varie destinazioni nell'Asia orientale e sudorientale. ANA gestisce anche un 767 sulla rotta notturna Kansai-Haneda-Saga-Kansai nei giorni feriali, che viene utilizzata dai servizi di consegna notturna per inviare pacchi da e verso destinazioni a Kyushu.\nANA ha avviato nel 2006 delle operazioni di trasporto merci attraverso una joint venture con Japan Post, Nippon Express e Mitsui, chiamata \"ANA &amp; JP Express\". ANA ha annunciato una seconda joint venture chiamata \"Allex\" nel 2008, con Kintetsu World Express, Nippon Express, MOL Logistics e Yusen Air &amp; Sea. Allex si \u00e8 fusa con la sussidiaria di ANA Overseas Courier Services (OCS), una societ\u00e0 di distribuzione di periodici all'estero, nel 2009 e ANA &amp; JP Express \u00e8 stata incorporata in ANA nel 2010.\nANA Cargo e United Parcel Service hanno un'alleanza cargo e un accordo di code-sharing, simile a un'alleanza aerea, per il trasporto di merci su aeromobili della UPS Airlines.\nANA ha anche una lunga relazione storica con Nippon Cargo Airlines, un operatore con sede a Narita di Boeing 747 cargo. ANA ha co-fondato NCA con la compagnia di navigazione Nippon Yusen nel 1978 e un tempo deteneva il 27,5% delle azioni di NCA. ANA ha venduto la sua partecipazione a NYK nel 2005, ma ha mantenuto una partnership tecnica con NCA. ANA ha annunciato nel luglio 2013 che avrebbe noleggiato 747 di NCA per una corsa cargo notturna tra Narita e Okinawa, raddoppiando la capacit\u00e0 tra i principali hub cargo di ANA e liberando i suoi 767 per operare nuove rotte da Okinawa a Nagoya e Qingdao.\nServizi.\nCabina.\nIntrodotta nel 2009, le caratteristiche della cabina \"\"Inspiration of Japan\" includono sedili di business class completamente reclinabili, sedili delle suite di prima classe quasi chiusi, sedili a guscio fissi in entrambe le classi economiche, un nuovo sistema di intrattenimento in volo AVOD (basato sul sistema eX2 IFE di Panasonic Avionics Corporation con connettivit\u00e0 iPod, acquisti sul sedile e ordinazione di pasti, nonch\u00e9 console touchscreen in cabina) nonch\u00e9 miglioramenti ai servizi di volo.\nQuesto concept \"Inspiration of Japan\"\" doveva debuttare originariamente il 20 febbraio 2010 con la consegna del suo nuovo Boeing 777-300ER prima di tale data, seguita dall'introduzione di un nuovo stile in quella data sulla rotta Narita-New York. Tuttavia, a causa dei ritardi sui nuovi posti premium economy, il debutto \u00e8 stato posticipato al 19 aprile. (Il ritardo era dovuto al fallimento di un test di sicurezza in Giappone di un nuovo asse di design dei sedili, realizzati dal produttore \"Koito Industries Ltd\". Questo ha influito anche sulle consegne dei nuovi aeromobili della compagnia.\nIl concetto \"Inspiration of Japan\" \u00e8 stato riadattato sui suoi 777-300ER esistenti per il servizio su tutte le rotte nordamericane e pu\u00f2 essere riadattato sulle sue rotte europee. Parti di esso potrebbero eventualmente essere integrate gradualmente nei suoi Boeing 767-300ER esistenti in servizio cos\u00ec come nei Boeing 787 in ordine.\nDa febbraio 2010 ANA offre servizi igienici specifici per le donne sui voli internazionali. Il primo Boeing 787 ricevuto dalla compagnia aerea ha il bidet sia nel gabinetto in classe economica che in quello business.\nRivista di bordo.\nLa rivista di bordo di ANA si chiama \"Wingspan\" ed \u00e8 disponibile sia in formato cartaceo che come applicazione scaricabile gratuitamente per l'iPad di Apple. La versione per iPad si chiama \"Virtual Airport\" e include contenuti di Wingspan, nonch\u00e9 collegamenti a pagine di prenotazione aerea e check-in online.\nDestinazioni.\nAccordi commerciali.\nAl 2022 All Nippon Airways ha accordi di code-share con le seguenti compagnie:\nAlleanze.\nIl 15 ottobre 1999 All Nippon Airways \u00e8 entrata a far parte di Star Alliance.\nFlotta.\nFlotta attuale.\nA gennaio 2022 la flotta di All Nippon Airways risulta composta dai seguenti aerei:\nFlotta storica.\nAll Nippon Airways operava in precedenza con i seguenti aeromobili:"}
{"id": "715765", "revid": "121176744", "url": "https://it.wikipedia.org/wiki?curid=715765", "title": "Lodetto", "text": "Lodetto \u00e8 una frazione del comune di Rovato. . Conta circa 1.400 abitanti. \nToponimo.\nIl nome del paese deriva dalla famiglia dei Lodetti, padri fondatori di questo paesello. Varie famiglie si sono succedute ai Lodetti, l'ultima delle quali \u00e8 stata la famiglia Bona. L'ultima persona proveniente dall'originario ceppo della famiglia Bona \u00e8 Andrea Bona, detto il puma.\nGeografia fisica.\nSorge su un'area un tempo paludosa, che pi\u00f9 di 400 anni fa venne bonificata.\nIl paese \u00e8 diviso in due dalla linea ferroviaria Milano \u2013 Venezia e per questo motivo durante la seconda guerra mondiale la localit\u00e0 fu obiettivo di molti bombardamenti. A nord del paese, passa inoltre l'ex statale 11, via di collegamento tra Milano e Verona.\nCultura.\nRicorrenze.\nPatrono del paese \u00e8 San Giovanni Battista che si festeggia il 24 giugno. Dal 2000 il paese festeggia il suo patrono nel fine settimana che precede il 24 giugno con una festa all'interno dell'oratorio con cucina e musica tipica bresciana.\nInoltre a partire dall'ultimo luned\u00ec del mese di giugno, ogni anno dal 2003 viene proposto alla popolazione di Lodetto e non, un torneo notturno di calcio a sette giocatori in memoria di Maurizio Pontoglio e Ricca Veronica.\nEconomia.\nNell'ampia campagna vengono coltivati principalmente mais e foraggio. Sono presenti aziende agricole che si occupano di allevamento di bestiame da latte e agricoltori contoterzisti. Nonostante la principale attivit\u00e0 sia l'agricoltura, sono presenti anche officine meccaniche di precisione e due camicerie. \nGeografia antropica.\nUrbanistica.\nIl centro del paese \u00e8 Piazza Vittoria, dove si trova sia la chiesa intitolata a San Giovanni Battista sia l'oratorio e il centro sportivo San Luigi Gonzaga."}
{"id": "715766", "revid": "287204", "url": "https://it.wikipedia.org/wiki?curid=715766", "title": "Zejtun", "text": ""}
{"id": "715771", "revid": "47767", "url": "https://it.wikipedia.org/wiki?curid=715771", "title": "Prenomi greci", "text": "Questa voce raccoglie i prenomi tipici della lingua greca, con l'equivalente in italiano (dove esiste). La maggioranza dei nomi sono presenti anche nella cultura greca moderna, mentre altri sono ripresi dalla mitologia greca o da trascrizioni greche della Bibbia."}
{"id": "715772", "revid": "1718925", "url": "https://it.wikipedia.org/wiki?curid=715772", "title": "Torre Gl\u00f2ries", "text": "La Torre Gl\u00f2ries, precedentemente chiamata Torre Agbar (acronimo di Aguas de Barcelona), \u00e8 un grattacielo situato vicino alla Pla\u00e7a de les Gl\u00f2ries Catalanes, nel distretto di Sant Mart\u00ed a Barcellona.\nStoria.\nProgettato dall'architetto francese Jean Nouvel, \u00e8 stato inaugurato il 16 settembre 2005, ancorch\u00e9 gi\u00e0 aperto dal giugno 2005, nel quadro di un progetto pi\u00f9 ampio di rinnovamento e riqualificazione dell'area circostante a \"Pla\u00e7a de les Gl\u00f2ries Catalanes\", come la nuova grande stazione interlinea della metropolitana o la rotonda sotterranea di \"Avinguda Meridiana\".\nSecondo Jean Nouvel, la forma della torre \u00e8 stata ispirata dai rilievi del Montserrat che circondano Barcellona e dalla forma di un geyser d'acqua che si innalza verso il cielo.\nDescrizione.\nL'edificio dispone di 30.000 m\u00b2 dedicati ad uffici, 3.210 m\u00b2 di servizi e installazioni tecniche, e altri 8.350 m\u00b2 per servizi di vario genere, tra i quali un auditorio.\nLa Torre \u00e8 alta 144 metri, con 38 piani di cui 4 sotterranei. \u00c8 il terzo edificio pi\u00f9 alto della citt\u00e0 dopo il grattacielo dell'Hotel Arts e la Torre Mapfre. L'interno non \u00e8 purtroppo visitabile dai turisti.\nLa Torre Agbar dispone di 4.500 dispositivi luminosi che utilizzano la tecnologia LED e che permettono la creazione di immagini luminose su tutta la superficie dell'edificio. Dispone inoltre di sensori di temperatura esterna che regolano automaticamente l'apertura e la chiusura delle persiane di vetro dell'edificio, riducendo in questa maniera il consumo di energia per la climatizzazione.\n\u00c8 di propriet\u00e0 dell'immobiliare \"Laietana\" ed era sede del Gruppo Agbar."}
{"id": "715780", "revid": "1861950", "url": "https://it.wikipedia.org/wiki?curid=715780", "title": "China Southern Airlines", "text": "China Southern Airlines Company Limited \u00e8 una compagnia aerea con sede nel distretto di Baiyun, Canton, nella provincia del Guangdong. Istituita il 1\u00ba luglio 1988 in seguito alla ristrutturazione della CAAC Airlines che ha acquisito e unificato un certo numero di compagnie aeree nazionali, la compagnia \u00e8 diventata una delle \"Big Three\" della Cina (insieme ad Air China e China Eastern Airlines), la sesta compagnia aerea pi\u00f9 grande al mondo in base ai passeggeri trasportati e la pi\u00f9 grande compagnia aerea dell'Asia per dimensioni della flotta, entrate e passeggeri trasportati. Con i suoi hub principali all'aeroporto di Canton-Baiyun e all'aeroporto Internazionale di Pechino-Daxing, la compagnia opera pi\u00f9 di 2.000 voli verso pi\u00f9 di 200 destinazioni al giorno ed \u00e8 stata membro di SkyTeam fino al 1\u00ba gennaio 2019. La compagnia ha avviato una partnership per il programma frequent flyer con American Airlines nel marzo 2019. Il logo della China Southern \u00e8 costituito da un fiore kapok (che \u00e8 anche il fiore della citt\u00e0 di Canton) su un'impennaggio blu. Lo slogan aziendale \u00e8 \"Fly into your dreams\" (cinese: \u98de\u5411 \u60a8 \u7684 \u68a6\u60f3).\nLa societ\u00e0 madre di China Southern Airlines Company Limited \u00e8 la China Southern Air Holding Company, un'impresa di propriet\u00e0 statale soggetta alla supervisione della Commissione per la Supervisione e l'Amministrazione delle Attivit\u00e0 Statali.\nStoria.\nFondazione.\nNel 1984, il governo cinese ha reso nota la decisione di decentralizzare la CAAC. Costituita nel 1949, la CAAC era un'organizzazione onnicomprensiva responsabile dell'aviazione civile in Cina in quanto era incaricata del trasporto di passeggeri, dello sviluppo delle risorse e del lavoro di rilevamento, del controllo del traffico aereo, della manutenzione degli aeromobili e della formazione del personale. La decisione di decentralizzazione sarebbe risultata nella formazione di numerose compagnie aeree regionali, con quattro vettori principali responsabili della maggior parte del traffico aereo internazionale e nazionale: Air China, China Southern Airlines, China Eastern Airlines e China Southwest Airlines; La stessa CAAC sarebbe stata razionalizzata in un'organizzazione normativa e amministrativa.\nNel 1988, la CAAC concesse alle sue sette divisioni regionali, tra cui l'amministrazione regionale di Canton, un'autonomia operativa limitata con lo status di compagnie aeree \"associate\". China Southern Airlines inizi\u00f2 a volare con il proprio nome e la propria livrea nel febbraio 1991. A quel tempo, operava circa 160 voli al giorno su 100 rotte utilizzando Antonov An-24, Boeing 737 e Boeing 757, insieme ad elicotteri e aerei agricoli. Nel dicembre 1992, la compagnia aerea effettu\u00f2 un ordine da 800 milioni di dollari per sei Boeing 777 e i relativi pezzi di ricambio e formazione del personale.\nLa compagnia aerea complet\u00f2 il decentramento dalla CAAC quando ottenne l'indipendenza il 10 ottobre 1993. In quanto tale, la compagnia aerea avrebbe potuto da quel momento in poi ristrutturarsi in societ\u00e0 di partecipazione, organizzare autonomamente finanziamenti esterni e stabilire sussidiarie. Durante i primi anni, il vettore era quello dominante a livello nazionale. Insieme alle due principali compagnie aeree della Cina, Air China e China Eastern, la compagnia aerea gestiva la met\u00e0 del traffico passeggeri trasportato da tutti i vettori cinesi. A causa dello status di Air China come compagnia di bandiera del paese, la stessa aveva diritto a ampi diritti di servizio internazionale, con le reti internazionali di China Eastern e China Southern limitate principalmente all'Asia orientale o comunque all'interno dell'Asia. Come altri vettori cinesi, China Southern era soggetta al diritto esclusivo della CAAC di concedere diritti operativi per ogni possibile rotta, nonch\u00e9 di regolamentare i prezzi interni.\nEspansione.\nPer elevare i propri standard operativi e prendere le distanze da compagnie aeree nazionali di secondo e terzo livello per lo pi\u00f9 non redditizie, il vettore firm\u00f2 accordi con una serie di vettori stranieri in materia di formazione del personale e manutenzione degli aeromobili, con l'obiettivo ultimo di essere quotata alla Borsa di New York, possibilmente all'inizio del 1995.\nA partire dalla met\u00e0 degli anni '90, China Southern cerc\u00f2 di espandere la propria portata internazionale oltre l'Asia. Nel dicembre 1995, i governi cinese e statunitense firmarono un accordo che avrebbe consentito l'inizio di servizi aerei non-stop tra i due paesi. Dopo aver ottenuto il diritto di operare servizi per Amsterdam all'inizio del 1996, la compagnia aerea avvi\u00f2 la Canton-Pechino-Amsterdam, la sua prima rotta a lungo raggio, nel novembre 1996. L'anno successivo, il vettore inaugur\u00f2 i servizi non-stop trans-Pacifici per Los Angeles, cos\u00ec come i servizi verso Brisbane.\nL'inizio dei servizi europei e americani coincise con l'arrivo dei Boeing 777 a lungo raggio, il primo dei quali consegnato alla fine di dicembre 1995, nonch\u00e9 con un generale ampliamento e aggiornamento della flotta del vettore e delle strutture associate. La compagnia prevedeva di raddoppiare la sua flotta di 67 aeromobili. Nell'aprile 1996, il governo cinese effettu\u00f2 un ordine, per conto di China Southern, per 10 Airbus A320; la consegna del primo aereo e del primo Airbus di China Southern fu effettuata l'anno successivo. La \"Guangzhou Aircraft Maintenance Engineering Company\", fondata congiuntamente con Lockheed Aircraft Services International e Hutchinson Whampoa, stava espandendo le sue strutture di manutenzione degli aeromobili in previsione dell'aumento.\nPer tenere il passo con i rapidi sviluppi, China Southern raccolse capitali dal mercato. La compagnia aerea venne quotata con successo alle borse di Hong Kong e New York nel luglio 1997, raccogliendo tra i 600 e i 700 milioni di dollari. Gran parte dei fondi raccolti furono utilizzati per facilitare l'espansione della flotta, il rimborso dei debiti e gli investimenti in altri capitali; segu\u00ec la quotazione domestica nel 2003 alla Borsa di Shanghai. Nel 1997, la compagnia aerea, insieme alle ompagniein joint venture Xiamen Airlines, Shantou Airlinesm e Guangxi Airlines, trasportava circa 15 milioni di passeggeri all'anno utilizzando circa 90 aeromobili, operando circa 270 rotte tra 68 destinazioni e quasi 2.450 voli a settimana. Le entrate del gruppo ammontavano a circa 1,4 miliardi di dollari con un reddito netto di 90 milioni di dollari.\nFusioni e acquisizioni.\nLa fine degli anni '90 fu un periodo di consolidamento per l'industria aerea cinese. Inizialmente, China Southern cerc\u00f2 di acquisire diversi vettori nazionali non redditizi pi\u00f9 piccoli, cercando di evidenziare i suoi piani di espansione nel tentativo di raccogliere fondi; tra gli accordi c'era l'acquisto del 60% delle azioni della Guizhou Airlines. A causa dell'indebolimento dell'economia durante la crisi finanziaria asiatica del 1997 e dell'intensa concorrenza tra i circa 30 vettori cinesi, nel 1998 CAAC prese in considerazione una ristrutturazione globale del settore che avrebbe visto il consolidamento delle compagnie aeree in tre o cinque gruppi. Ad un certo punto, CAAC stava contemplando una fusione forzata di Air China e China Southern. Data la doppia quotazione di quest'ultima a Hong Kong e New York, si pensava che una tale fusione avrebbe facilitato il percorso di Air China verso la propria offerta di azioni. China Southern conferm\u00f2 che tali colloqui erano in corso, anche se alla fine si rivelarono infruttuosi. Se la fusione fosse proseguita, le loro flotte combinate avrebbero contato circa 250 aeromobili, il che avrebbe reso la compagnia aerea risultante la pi\u00f9 grande dell'Asia.\nSebbene ci fosse una notevole resistenza alla richiesta della CAAC di razionalizzare il settore, nel luglio 2000 l'organo amministrativo annunci\u00f2 che le dieci compagnie aeree sotto la sua gestione diretta sarebbero state fuse in tre gruppi, che sarebbero ruotati attorno ad Air China, China Eastern Airlines e la stessa China Southern. Entro un mese, China Southern aveva iniziato ad assorbire la Zhongyuan Airlines con sede a Zhengzhou, che all'epoca gestiva cinque Boeing 737 e due turboelica Xian Y-7. Il vettore si sarebbe fuso successivamente con China Northern Airlines, con sede a Shenyang, e Xinjiang Airlines, con sede a \u00dcr\u00fcmqi, per formare China Southern Air Holding Co., un processo che dur\u00f2 pi\u00f9 di due anni e culmin\u00f2 nell'acquisizione da parte di China Southern delle loro attivit\u00e0 per un valore di 2 miliardi di dollari. (oltre a 1,8 miliardi di dollari di debito) nel novembre 2004. Di conseguenza, la flotta di China Southern pass\u00f2 da circa 140 aeromobili a oltre 210. Le acquisizioni fecero s\u00ec che il vettore diventasse la principale compagnia aerea di Shenyang e \u00dcr\u00fcmqi, con un numero di passeggeri che salt\u00f2 da 28,2 milioni nel 2004 a 44,1 milioni nel 2005. Di conseguenza, China Southern Airlines divenne una delle \"Big Three\" del paese. Da allora, acquis\u00ec azioni di partecipazione e si \u00e8 unito al capitale di numerosi vettori cinesi. La compagnia aerea \u00e8 il principale azionista di Xiamen Airlines (55%) e Chongqing Airlines (60%); investe anche in Sichuan Airlines (39%).\nIn mezzo all'importante consolidamento del settore aereo, China Southern nell'aprile 2000 avvi\u00f2 servizi cargo dedicati da Shenzhen utilizzando un Boeing 747-200F (rapidamente aggiornato al Boeing 747-400F) in wet lease da Atlas Air. Per capitalizzare la crescita economica della regione del delta del fiume delle Perle (che include Hong Kong), il vettore costru\u00ec un centro merci dedicato a Shenzhen. Il successo delle operazioni richiese un ordine per due Boeing 747-400F l'anno successivo. La compagnia aerea aveva ormai iniziato le operazioni verso Sydney e Melbourne.\nNel settembre 2003, China Southern firm\u00f2 un contratto di acquisto per quattro Airbus A330-200, in consegna a partire dal 2005. Questo faceva parte di un ordine effettuato in aprile dalla China Aviation Supplies Imp. &amp; Exp. che copriva 30 aeromobili. China Southern \u00e8 diventato il primo operatore dell'A330 della Cina continentale con la consegna del primo esemplare nel febbraio 2005. China Southern fece seguito nel settembre 2005 con un ulteriore ordine per otto A330-300 e due A330-200.\nIl mese di gennaio 2005 si rivel\u00f2 significativo per l'aviazione civile in Cina in generale e per China Southern in particolare. In preparazione delle Olimpiadi estive del 2008 a Pechino, China Southern e il governo cinese effettuarono diversi ordini di aerei wide body da Airbus e Boeing. Pi\u00f9 in particolare, il 28 gennaio 2005, il vettore divenne il primo (e finora l'unico) vettore cinese a impegnarsi per l'Airbus A380, quando firm\u00f2 un accordo per cinque esemplari del valore di 1,4 miliardi di dollari. Lo stesso giorno, China Southern, insieme ad altri cinque vettori nazionali, effettu\u00f2 un ordine per 60 Boeing 7E7 (in seguito ribattezzato Boeing 787 Dreamliner). L'ordine valeva 7,2 miliardi di dollari a prezzi di listino, e il primo esemplare doveva essere consegnato in tempo per le Olimpiadi; tuttavia, non arriv\u00f2 fino a giugno 2013.\nAll'inizio del mese, la CAAC aveva approvato le operazioni temporanee di voli charter tra la Cina continentale e Taiwan. Lo stesso giorno degli ordini dei wide body, un Boeing 777-200 della China Southern Airlines decoll\u00f2 da Canton e atterr\u00f2 a Taipei il giorno successivo, diventando il primo aereo della Cina continentale ad atterrare nella Repubblica di Cina dal 1949. Il volo trasportava 242 passeggeri a casa dopo il capodanno lunare. In precedenza, i passeggeri che viaggiavano tra la terraferma e Taiwan dovevano transitare attraverso un terzo porto come Hong Kong o Macao. Entro tre anni, nel luglio 2008, un Airbus A330 della China Southern Airlines che trasportava 230 turisti a atterr\u00f2 di nuovo a Taipei. I governi di Cina e Taiwan avevano entrambi concordato di consentire voli diretti attraverso lo Stretto di Taiwan a giugno, ponendo fine a sei decenni di viaggi aerei limitati tra le due parti. Dopo il volo, Liu Shaoyong, presidente e pilota di China Southern Airlines, dichiar\u00f2: \"da oggi in poi, i voli commerciali regolari sostituiranno i rumorosi aerei da guerra sui cieli dello Stretto di Taiwan e le relazioni tra le due parti miglioreranno in meglio\".\nDopo due anni di trattative iniziate nell'agosto 2004, China Southern firm\u00f2 alla fine di giugno 2006 un accordo con SkyTeam, una delle tre alleanze aeree globali, impegnandosi formalmente al miglioramento degli standard con l'obiettivo di una sua eventuale adesione. Secondo l'accordo, la compagnia aerea si sarebbe dovuta impegnare a migliorare i servizi di assistenza, le strutture e la formazione di almeno il 75% del suo personale agli standard di SkyTeam. Il 15 novembre 2007, China Southern entr\u00f2 ufficialmente a far parte di SkyTeam, diventando l'undicesimo vettore ad unirsi al gruppo e il primo vettore della Cina continentale a unirsi a un'alleanza aerea. Alla cerimonia di benvenuto parteciparono alti funzionari del governo cinese e di SkyTeam e si svolse nella Grande Sala del Popolo. L'integrazione del vettore con l'alleanza prosegu\u00ec con il suo ingresso in SkyTeam Cargo nel novembre 2010, e l'adesione formale del suo vettore in joint venture Xiamen Airlines nel novembre 2012. Con l'ascesa di China Eastern nel giugno 2011, SkyTeam rafforz\u00f2 ulteriormente la sua presenza mercato cinese continentale; il restante vettore delle Big Three, Air China, \u00e8 membro di Star Alliance.\nSegu\u00ec un altro ordine da Airbus il 7 luglio 2006, quando conferm\u00f2 un accordo per l'acquisto di altri 50 A320 in consegna dal 2009. L'ordine comprendeva 13 A319-100, 20 A320-200 e 17 A321-200, per un valore stimato di 3,3 miliardi di dollari. Nel dicembre 2005, China Southern Airlines, insieme a CASGC, annunci\u00f2 un ordine per 9 Boeing 737-700 e 11 Boeing 737-800.\nNel giugno 2006, China Southern Airlines conferm\u00f2 un altro ordine di 3 Boeing 737-700 e 7 Boeing 737-800. Le consegne sarebbero continuate fino al 2010. Il 18 ottobre 2006, China Southern Airlines effettu\u00f2 un ordine per 6 Boeing 777F, compiendo un nuovo passo avanti dello sviluppo della flotta cargo. Le consegne avvennero tra novembre 2008 e luglio 2010.\nIl 20 agosto 2007, China Southern Airlines annunci\u00f2 l'intenzione di ordinare 25 Boeing 737-700 e 30 Boeing 737-800, consegnati da maggio 2011 a ottobre 2013. Solo due mesi prima, il 23 ottobre 2007, China Southern Airlines aveva annunciato di aver effettuato un ordine per altri 10 Airbus A330-200. L'ordine aveva un prezzo di listino di 1,6 miliardi di dollari e gli aerei sarebbero stati consegnati da marzo 2010 ad agosto 2012.\nSviluppi recenti.\nDurante il 2009, China Southern Airlines ha rimodellato la sua strategia da una rete point-to-point a una hub and spoke, che si \u00e8 dimostrata di successo. Insieme a ci\u00f2, la compagnia aerea ha rapidamente ampliato la sua quota di mercato internazionale, in particolare in Australia, dove il numero di passeggeri nel 2011 \u00e8 stato superiore del 97% rispetto al 2010.\nIl 21 gennaio 2010, China Southern Airlines ha annunciato un ordine per altri 20 Airbus A320-200, con consegna a partire dal 2011, a causa del calo dei costi del carburante e dell'aumento della domanda dei passeggeri.\nNel marzo 2010, il vettore cinese ha emesso nuove azioni a Hong Kong e Shanghai 2010 per raccogliere 10,75 miliardi di yuan (1,57 miliardi di dollari) nel tentativo di ripagare i prestiti. A dicembre, China Southern Airlines ha iniettato 810 milioni di CNY (121,5 milioni di dollari) nella sua controllata Xiamen Airlines per finanziare l'espansione della sua flotta.\nNel novembre 2010, China Southern Airlines ha firmato un accordo con Airbus per l'acquisto di sei A330 e 30 A320-200.\nL'11 gennaio 2011, China Southern Airlines ha annunciato un contratto di leasing per 10 Embraer 190, in consegna a partire dalla seconda met\u00e0 del 2011. Il 27 gennaio, China Southern Airlines \u00e8 stata premiata con una classifica a quattro stelle da Skytrax.\nIl 17 ottobre 2011, China Southern Airlines ha effettuato il suo primo volo con l'Airbus A380. Inizialmente, la compagnia aerea ha schierato gli A380 su rotte nazionali tra Canton, Pechino, Shanghai e Hong Kong. Allo stesso tempo, il vettore ha condotto le trattative per avviare i servizi internazionali dell'A380. A causa della limitazione imposta dal governo che limitava una rotta internazionale a una singola compagnia aerea, China Southern nell'agosto 2012 ha annunciato la sua intenzione di avviare i servizi Pechino-Parigi in collaborazione con Air China, in attesa dell'approvazione del governo. Due mesi dopo, l'A380 fu schierato sui servizi Canton-Los Angeles. Le prime operazioni dell'A380 non erano redditizie e l'aereo era sottoutilizzato; i servizi a Sydney sono stati quindi lanciati nell'ottobre 2013. Ormai i colloqui con Air China sui servizi Pechino-Parigi erano cessati.\nMentre China Southern, come le altre tre grandi compagnie aeree cinesi, si era espansa rapidamente dal 2000, gran parte delle loro attivit\u00e0 si erano concentrate sul mercato interno. Con l'aumento del flusso in uscita di turisti cinesi, che nel 2012, ad esempio, hanno speso 102 miliardi di dollari a livello internazionale, nonch\u00e9 la rapida costruzione e introduzione della ferrovia ad alta velocit\u00e0 in Cina, il vettore ha spostato le sue prospettive all'estero per sostenere la crescita. A causa della posizione del suo hub a Canton, che impediva alla compagnia di servire efficacemente il mercato nordamericano, China Southern ha concentrato la sua espansione internazionale in Australasia. Nel giugno 2012, con l'inaugurazione dei servizi da Canton a Londra-Heathrow, la compagnia aerea ha iniziato a commercializzare i propri servizi che collegano l'Europa e l'Australia come la \"Canton Route\", un'alternativa alla \"Kangaroo Route\" operata da vettori come Qantas. Il vettore aveva ormai aggiunto citt\u00e0 come Auckland, Istanbul, Perth e Vancouver alla sua mappa del percorso.\nDurante il periodo maggio-giugno 2012, China Southern Airlines ha reclutato assistenti di volo olandesi per servire le sezioni First e Business class per i voli da Canton ad Amsterdam.\nIl 7 giugno 2013, China Southern Airlines ha iniziato a operare il suo primo Boeing 787.\nAll'inizio del 2015, la compagnia aerea ha annunciato che avrebbe noleggiato 24 Airbus A320neo da AerCap consegnati tra il 2016 e il 2019.\nIl 15 novembre 2018, la compagnia aerea ha annunciato che avrebbe lasciato SkyTeam entro il 1\u00ba gennaio 2019 e avrebbe rafforzato la sua partnership con American Airlines. L'annuncio ha portato alla speculazione che si sarebbe unita a Oneworld insieme alla compagnia aerea di Hong Kong Cathay Pacific. Vari media riferivano che mentre gli analisti prevedevano che la sua mossa verso Oneworld avrebbe potuto minacciare la posizione di Cathay Pacific nell'alleanza, altri analisti dicevano che l'adesione sarebbe stata pi\u00f9 vantaggiosa per Cathay a causa dei diversi mercati di destinazione.\nNel marzo 2019, la compagnia aerea ha annunciato una partnership del programma frequent flyer con American Airlines. Attualmente, la compagnia aerea prevede collegamenti pi\u00f9 flessibili con altri vettori, principalmente con membri di Oneworld come Qatar Airways, pur non avendo in programma di aderire all'alleanza \"per alcuni anni\" per realizzare il suo sogno di \"compagnia aerea pi\u00f9 grande del mondo\".\nIdentit\u00e0 aziendale.\nChina Southern ha sede nel \"China Southern Air Building\" nella 68 Qixin Road (\u9f50\u5fc3 \u8def) nel distretto di Baiyun, Canton, provincia del Guangdong.\nIn precedenza era al 278 di Jichang (Airport) Road (\u673a\u573a \u8def) nel distretto di Baiyun.\nChina Southern aveva in programma di aprire una nuova struttura centrale su un sito di 400 ettari alla periferia di Canton, a circa 6,4 km dall'aeroporto di Canton-Baiyun. Woods Bagot ha vinto il concorso e ha progettato la struttura. Il sito proposto consiste in due lotti di terreno sui lati opposti di un'autostrada che porta all'aeroporto di Baiyun; entrambi i siti hanno la forma di ali. Il sito ha un ponte e un sistema di collegamento che opera sopra l'autostrada per collegare i due lotti, che hanno ciascuno funzioni distinte. Ad esempio, il lotto est ospita funzioni interne come le strutture del data center, i dormitori del personale e il centro di formazione. La nuova sede \u00e8 stata aperta a agosto 2016.\nCabina.\nPrima classe.\nChina Southern Airlines offre una \"Experience Luxurious Skybed\" sui Boeing 787-8. \u00c8 dotata di sedili con massaggio integrato, TV personale da 17 pollici e sedile completamente reclinabile. La compagnia ha anche una prima classe sugli Airbus A330 e A380 che presenta un passo del sedile di 84 pollici trasformabile in un letto completamente piatto con una TV personale.\nChina Southern Airlines offre la prima classe premium su voli selezionati, come la rotta Pechino-Canton. Questa offre pi\u00f9 comfort ed \u00e8 pi\u00f9 spaziosa della Regular First Class, come una variet\u00e0 di opzioni di illuminazione e un armadietto privato con serratura con password.\nBusiness class.\nLa Business Class offre un letto completamente piatto e un divisorio per la privacy regolabile. Include una porta USB e una luce di lettura. \u00c8 presente una TV da 15 pollici.\nPremium economy.\nChina Southern offre la classe Premium Economy, pi\u00f9 spaziosa della classe Economy. Nella maggior parte degli aerei, i sedili sono da 35-37 pollici (89-94 cm), rispetto ai 31 pollici (79 cm) in Economy. I Boeing 777-300ER, tuttavia, sono dotati di sedili premium economy fissi simili a quelli visti sui Boeing 777 di Air France.\nEconomy.\nL'Economy Class dispone di un comodo sedile e di una TV personale da 9 pollici. Ha anche un poggiatesta multiregolabile.\nServizi.\nSky Pearl Club.\nIl programma frequent flyer di China Southern Airlines si chiama Sky Pearl Club (cinese semplificato: \u660e\u73e0 \u4ff1\u4e50\u90e8; cinese tradizionale: \u660e\u73e0 \u4ff1\u6a02\u90e8; pinyin: M\u00edngzh\u016b J\u00f9l\u00e8b\u00f9). Lo Sky Pearl Club consente ai suoi membri di guadagnare miglia non solo volando sui segmenti nazionali, ma anche sui voli di altre compagnie aeree membri SkyTeam all'interno della rete globale. Inoltre, i membri dello Sky Pearl Club possono guadagnare e utilizzare le miglia sui voli partner di Sichuan Airlines, China Eastern Airlines e China Airlines. L'iscrizione allo Sky Pearl Club \u00e8 suddivisa in tre livelli: Sky Pearl Gold Card (SkyTeam Elite Plus), Sky Pearl Silver Card (SkyTeam Elite) e Sky Pearl Member Card.\nDestinazioni.\nAl 2013, China Southern Airlines serviva pi\u00f9 di 180 destinazioni in 35 diversi paesi del mondo. Mantiene una forte presenza nel mercato interno con i suoi hub principali all'aeroporto Internazionale di Pechino-Daxing e all'aeroporto di Canton-Baiyun con hub secondari all'aeroporto di Shanghai-Pudong, all'aeroporto Internazionale di Chongqing-Jiangbei e all'aeroporto di \u00dcr\u00fcmqi-Diwopu, insieme ad altre citt\u00e0 di riferimento come Changchun, Changsha, Dalian, Shenyang, Shenzhen, Wuhan e Zhengzhou. La compagnia prevede di continuare a sviluppare Chongqing e \u00dcr\u00fcmqi anche come hub per sfruttare il potenziale del mercato interno.\nAl 2015, China Southern offriva 485 voli al giorno dal suo hub di Canton e 221 dal suo hub di Pechino. La compagnia aerea fornisce servizi a 65 destinazioni internazionali. La maggior parte dei voli internazionali collega Canton con le citt\u00e0 del mondo. Ci sono anche molti voli internazionali operati attraverso Pechino, Shanghai, \u00dcr\u00fcmqi (in particolare verso l'Asia centrale e il Medio Oriente) e Dalian (verso il Giappone, la Corea del Sud e la Russia).\nAlleanze.\nIl 28 agosto 2004, China Southern Airlines ha firmato un memorandum d'intesa con l'alleanza aerea SkyTeam. Il 15 novembre 2007, la compagnia \u00e8 stata ufficialmente accolta come l'undicesimo membro di SkyTeam, diventando la prima compagnia aerea della Cina continentale a unirsi a un'alleanza globale di compagnie aeree, ampliando la presenza dell'alleanza sulla Cina continentale.\nIl 24 dicembre 2019, China Southern Airlines ha rilasciato una dichiarazione ufficiale in cui affermava che avrebbe interrotto la sua iscrizione a SkyTeam il 1\u00ba gennaio 2020.\nAccordi commerciali.\nAl 2022 China Southern Airlines ha accordi di code-share con le seguenti compagnie:\nFlotta.\nFlotta attuale.\nA gennaio 2022 la flotta di China Southern Airlines risulta composta dai seguenti aerei:\nFlotta storica.\nChina Southern Airlines operava in precedenza con i seguenti aeromobili:"}
{"id": "715781", "revid": "775372", "url": "https://it.wikipedia.org/wiki?curid=715781", "title": "Balboa panamense", "text": "Il Balboa \u00e8 la moneta ufficiale di Panama, il suo codice ISO 4217 \u00e8 PAB. Ha questo nome in onore del conquistatore spagnolo Vasco N\u00fa\u00f1ez de Balboa.\nIl Balboa ha rimpiazzato il peso colombiano nel 1904, in seguito all'indipendenza del paese. Il valore del Balboa \u00e8 sempre stato legato a quello del dollaro statunitense, con il quale ha un cambio 1:1.\nIl Balboa \u00e8 diviso in 100 \"cent\u00e9simos\", i cui tagli da 1, 5, 10, 25 e 50 centesimi ricalcano in peso e colore le corrispettive monete americane. Occasionalmente il Banco Nacional de Panam\u00e1 conia delle monete da 1 dollaro.\nNel 1941 il presidente Arnulfo Arias fece stampare delle banconote in Balboa (valori da 1,5,10 e 20 Balboa), che furono ritirate 7 giorni dopo e furono soprannominate \"Il dollaro dei sette giorni\". Furono le uniche banconote in Balboa, ritirate e quasi tutte distrutte (la quotazione delle poche rimaste \u00e8 infatti elevatissima sul mercato numismatico). Nel Paese infatti vengono comunemente utilizzate le banconote statunitensi."}
{"id": "715785", "revid": "287204", "url": "https://it.wikipedia.org/wiki?curid=715785", "title": "Edicola di Lazzaro Morelli", "text": " \nLedicola di Lazzaro Morelli, di gusto classicistico, si trova ad Ascoli Piceno in Piazza del Popolo aderente ad un'abside della parete esterna della chiesa di San Francesco. Fu costruita nel 1639 e dedicata alla Madonna di Reggio per volere del committente, il governatore pro tempore mons. Gerolamo dei conti Codeb\u00f2 di Modena.\nRealizzata in travertino, l'opera \u00e8 assegnata per tradizione allo scultore Lazzaro Morelli, che in seguito sarebbe divenuto a Roma uno dei principali aiuti di Bernini: attribuzione corretta di recente, restituendo la paternit\u00e0 del lavoro allo zio di Morelli, il maestro scalpellino Silvio Giosafatti (Marchegiani 2003). In effetti, al di l\u00e0 delle strette rispondenze stilistiche ed esecutive con le opere (soprattutto dossali d'altare) di Giosafatti, il vecchio equivoco deriva anche dall'aver creduto per lungo tempo che Morelli fosse nato in Ascoli nel 1608, quando si \u00e8 invece scoperto recentemente che nacque a San Severino Marche nel 1619. All'epoca della commissione fra il 1638 e il 1639, dunque, Morelli era minorenne, e non un maestro che potesse assumere incarichi per s\u00e9; avendo perso da bambino il padre Fulgenzio, scalpellino fiorentino, lavorava alle dipendenze dello zio Giosafatti, rinomato capobottega del principale laboratorio di scultura applicata dell'Ascolano; inoltre, il giovane Morelli nello stesso periodo era vincolato per contratto a lavorare insieme al fratello Nicola, per conto dello zio, nella casa ascolana di Tiburzio Migliani.\nL'edicola, si compone di un alto basamento, con cinque scalini semicircolari posti fra i piedistalli con epigrafi delle due colonnine scanalate dagli elaborati capitelli corinzi. Tra le due colonne libere e i relativi elaborati pilastri di fondo c'\u00e8 la nicchia ad arco che ospitava l'immagine dipinta della Madonna di Reggio. Oggi al suo interno vi \u00e8 un pannello ottocentesco a rilievo in terracotta dell'artista Paci, protetto da un cancelletto di ferro battuto. La trabeazione, che completa il riferimento al canone corinzio fissato da Jacopo Barozzi da Vignola in pieno Cinquecento, finemente ornata nella faccia inferiore da lacunari con rosoni, comprende un frontespizio ad arco di cerchio, il cui timpano \u00e8 adorno di un opulento festone che incornicia un paffuto volto di cherubino, i cui caratteri rinviano alla maniera di Silvio Giosafatti.\nL'edicola di Piazza del Popolo \u00e8 un luogo particolare, legato al rituale dei condannati a morte ai quali, prima di essere condotti fuori porta a Campo Parignano per l'esecuzione, era concesso di sostare davanti all'immagine della Madonna per le ultime preghiere."}
{"id": "715790", "revid": "339392", "url": "https://it.wikipedia.org/wiki?curid=715790", "title": "Nuova Lira Turca", "text": ""}
{"id": "715797", "revid": "4175", "url": "https://it.wikipedia.org/wiki?curid=715797", "title": "Gertrud Luckner", "text": "Per il suo impegno a favore degli ebrei \u00e8 annoverata nei Giusti tra le nazioni.\nBiografia.\nNata in Inghilterra come Jane Hartmann, subito dopo la nascita rimase orfana e senza fratelli, ragion per cui fu data in affido a una coppia tedesca, i coniugi Luckner, che le imposero il nome di Gertrud dopo un verosimile battesimo avvenuto con il rito protestante.\nI Luckner adottarono Gertrud ufficialmente nel 1922 e le diedero il loro cognome.\nLuckner frequent\u00f2 le scuole superiori a Berlino e a K\u00f6nigsberg, presso la cui universit\u00e0 si iscrisse nel 1925 per studiare economia, e si mantenne impartendo lezioni di lingua e lavorando nel settore sanitario e assistenziale. Successivamente, acquis\u00ec il dottorato presso l'Universit\u00e0 \"Albert Ludwig\" di Friburgo in Brisgovia, in cui era entrata grazie alle positive segnalazioni dell'universit\u00e0 di Francoforte sul Meno e il Woodbroke Quakers' College di Birmingham.\nPacifista convinta, Gertrud Luckner ader\u00ec alla Lega della Pace dei cattolici tedeschi e, dal 1931, anche di quella dei quaccheri.\nNel 1934 si convert\u00ec al cattolicesimo.\nEntr\u00f2 ben presto nell'elenco dei sospetti della Gestapo per via della sua non troppo nascosta antipatia verso Adolf Hitler, i cui intenti criminosi gi\u00e0 aveva intravisto al tempo in cui, nel 1931, aveva letto il \"Mein Kampf\".\nFin dal 1933 la sua corrispondenza era regolarmente intercettata.\nFin da quando la politica hitleriana iniziava a mostrare i suoi obiettivi, Gertrud Luckner andava consigliando agli ebrei di emigrare per evitare persecuzioni.\nDal 1936, come impiegata della Caritas tedesca, forniva aiuto per i preparativi a quegli ebrei che volessero lasciare il Paese.\nA coprire le sue attivit\u00e0 provvedeva il presidente della Caritas Benedikt Kreutz.\nPer permetterle di svolgere il suo compito, il vescovo di Friburgo Conrad Gr\u00f6ber le pubblic\u00f2 nel dicembre 1941, con la Germania in piena guerra e i campi di sterminio in piena attivit\u00e0, un salvacondotto volutamente vago e lacunoso, nel quale si specificava che Gertrud Luckner era incaricata di svolgere non meglio precisati adempimenti nell'ambito del servizio pastorale straordinario.\nLuckner offriva spesso agli ebrei il sostegno economico necessario a procurarsi le identit\u00e0 fasulle utili a sfuggire alla polizia, anche se la Gestapo non ebbe mai elementi certi per accusarla formalmente di ci\u00f2; tuttavia la circostanza non le evit\u00f2, nel novembre 1943, l'arresto preventivo con la motivazione di essere sospettata di svolgere attivit\u00e0 eversive.\nSub\u00ec 8 mesi di interrogatori in diverse carceri, finch\u00e9 fu destinata al \"lager\" di Ravensbr\u00fcck, dove fu tenuta a indossare il triangolo rosso degli oppositori politici, e obbligata a svolgere lavori pesanti per varie ditte private, tra cui Siemens &amp; Halske.\nIl 3 maggio 1945 i prigionieri di Ravensbr\u00fcck furono liberati dall'Armata Rossa.\nNonostante il rilevante numero di persone (in grande maggioranza ebrei) aiutate da Gertrud Luckner durante il nazismo, non esiste una documentazione completa tramite la quale si possa quantificare esattamente la portata di tale aiuto (si presume ci\u00f2 sia dovuto alla sostanziale clandestinit\u00e0 in cui l'attivit\u00e0 si svolse, nonch\u00e9 all'impossibilit\u00e0 pratica, unita al grave rischio, di mantenere archivi o prove scritte dell'assistenza agli ebrei).\nAnche dopo la guerra, Gertrud Luckner si adoper\u00f2, dall'interno della Caritas tedesca, per garantire assistenza ai reduci delle persecuzioni naziste.\nMa la sua attivit\u00e0, cos\u00ec come durante la guerra, non si ferm\u00f2 solo all'assistenza contingente: Gertrud Luckner era convinta assertrice della necessit\u00e0 che gli ebrei avessero un loro Stato, contrariamente a quanto invece la Santa Sede auspicava; riferisce lo storico statunitense Michael Phayer che \u00abQuando nacque la questione dell'emigrazione dai campi di concentramento in Palestina dei sopravvissuti all'Olocausto, il pensiero del papa fu rivolto ai cattolici e ai loro diritti [\u2026] la Santa Sede continu\u00f2 ad insistere [\u2026] sul \"diritto\" dei cristiani a controllare i luoghi santi in Palestina [\u2026] La politica della Santa Sede non lasciava spazio al quarto di milione di sopravvissuti all'Olocausto [\u2026] Pio XII preferiva un'emigrazione verso gli Stati Uniti piuttosto che verso la Palestina [\u2026] Israele avrebbe messo in pericolo i \"diritti\" dei cristiani sui luoghi santi e causato troppi conflitti nella terra in cui Cristo era morto\u00bb; a motivo di ci\u00f2 \u00abpapa Pio avvi\u00f2 un'indagine sul pionieristico movimento cattolico tedesco di Gertrud Luckner, filosemita e favorevole a Israele\u00bb (caso Gertrud Luckner).\nInfatti, il gruppo di Luckner fu silenziosamente e discretamente messo sotto indagine; fu emesso inoltre dal Sant'Uffizio un \"monitum\" alla Chiesa tedesca con la giustificazione che \u00abgli sforzi dei gruppi religiosi di attaccare l'antisemitismo stavano incoraggiando l'indifferentismo religioso, ossia la convinzione che una religione sia giusta quanto un'altra\u00bb.\nLa conclusione di Phayer al riguardo \u00e8 quella che essendo quello di Luckner l'unico gruppo cattolico a promuovere una riconciliazione tra cristiani ed ebrei, era palese che tale \"monitum\" avesse lo scopo di isolare il suo circolo.\nNel 1968, una volta in pensione, la Luckner lavor\u00f2 al periodico \"Circolare di Friburgo per la promozione dell'amicizia tra il vecchio e il nuovo popolo di Dio - nello spirito dei due Testamenti\"\u00a0.\nMor\u00ec a 95 anni a Friburgo, la citt\u00e0 dove le sue spoglie riposano.\nRiconoscimenti.\nNel 1951 Gertrud Luckner fu la prima donna tedesca cattolica a essere invitata in visita ufficiale in Israele e in suo onore fu piantata un'aiuola, che prese il suo nome.\nNel 1953 fu insignita della \"Bundesverdienstkreuz\", la Croce Federale al Merito della repubblica per la sua attivit\u00e0 umanitaria, mentre nel 1960 le fu conferita la Croce d'Onore da papa Giovanni XXIII.\nPer i suoi servig\u00ee agli ebrei in difficolt\u00e0 e in pericolo di vita, fu annoverata dallo Stato d'Israele tra i Giusti tra le nazioni e il suo nome \u00e8 del 1966 nel Yad Vashem.\nDel 1973 fu la concessione della cittadinanza onoraria di Friburgo in Brisgovia e, nel 1987, la scuola professionale di quella citt\u00e0 assunse il nome di Gertrud Luckner, lei presente all'intitolazione.\nA suo ricordo, nell'ingresso davanti all'istituto, una pietra incastonata nel pavimento.\nDel 2006 \u00e8 l'istituzione di un premio dalla Caritas tedesca, intitolato al nome di Gertrud Luckner, teso a valorizzare opere originali, tesi di laurea e ricerche nel campo delle attivit\u00e0 sociali."}
{"id": "715802", "revid": "339392", "url": "https://it.wikipedia.org/wiki?curid=715802", "title": "Biblioteca di Brera", "text": ""}
{"id": "715804", "revid": "339392", "url": "https://it.wikipedia.org/wiki?curid=715804", "title": "Stazione di Novate FNM", "text": ""}
{"id": "715806", "revid": "767487", "url": "https://it.wikipedia.org/wiki?curid=715806", "title": "Bugatti Tipo 15 e Tipo 17", "text": "La Tipo 15 e la Tipo 17 erano due autovetture di fascia medio-bassa prodotte dal 1910 al 1913 dalla Casa francese Bugatti.\nProfilo.\nCaratteristiche.\nTali vetture nascevano sul telaio debitamente allungato della piccola Tipo 13, che in quel periodo stava conquistando una gran fama grazie ai suoi successi in campo sportivo. In particolare, la \"Tipo 15\" nasceva su un telaio dal passo di 2.40 metri di passo (contro i soli 2 metri del passo della \"Tipo 13\"), mentre sulla \"Tipo 17\" il passo cresceva fino a 2.55 metri. Come nella \"Tipo 13\", una parte delle vetture prodotte montava un radiatore ovale, mentre altri esemplari montavano un radiatore esagonale. Anche l'elementare meccanica telaistica, con sospensioni a balestre semiellittiche e con impianto frenante sulla trasmissione, era ripresa dal modello pi\u00f9 compatto. La meccanica invece ricalcava quella della Type 13, della quale queste vetture volevano proporsi come varianti pi\u00f9 grandi e comode. Ritroviamo quindi il quadricilindrico monoalbero in testa da 1327 cm\u00b3, alimentato da un carburatore Zenith ed in grado di erogare 15 CV di potenza massima a 2400 giri/min. Il cambio era a 4 marce, con frizione multidisco in umido.\nIl fatto di voler proporre delle varianti di \"Tipo 13\" a passo allungato fu sintomatico della volont\u00e0, da parte di Ettore Bugatti, di allargare la gamma anche ad altre tipologie di modelli, sempre dotati di soluzioni tecniche moderne e di ottime prestazioni per l'epoca, ma con caratteristiche aggiuntive come l'abitabilit\u00e0, che a seconda del tipo di carrozzeria assicurava posto anche per quattro persone. E a tale proposito vale la pena parlare delle tipologie di carrozzerie disponobili per la \"Tipo 15\" e la \"Tipo 17\". A loro debutto e per tutta la loro breve carriera commerciale, questi due modelli furono resi disponibili come berlina, ma anche come torpedo e come roadster. In entrambe queste ultime due configurazioni di carrozzeria, si poteva scegliere se avere una vettura a due o a tre posti, mentre solo la berlina poteva averne quattro\nCarriera commerciale.\nLa breve carriera commerciale dei due modelli di casa Bugatti fu segnata dall'aggiornamento del motore, avvenuto nel 1912 in contemporanea con il medesimo aggiornamento occorso alla \"Tipo 13\", e che consistette nel leggerissimo aumento di cilindrata, passata da 1327 a 1368\u00a0cm3 e con potenza massima salita da 15 a 18 CV.\nLo scoppio della prima guerra mondiale rese prematura l'uscita di produzione di questi due modelli, che verranno sostituiti solo a partire dal 1920 dai modelli Tipo 22 e 23 (i quali stavano in realt\u00e0 affiancando le \"Tipo 15\" e \"17\" gi\u00e0 da prima della guerra), con motore plurivalvole."}
{"id": "715810", "revid": "827882", "url": "https://it.wikipedia.org/wiki?curid=715810", "title": "Stravaganza (serie di libri)", "text": "Stravaganza \u00e8 una serie di libri per ragazzi scritti da Mary Hoffman.\nI libri sono ambientati in un mondo parallelo tra Islington, una zona di Londra, e svariate citt\u00e0 di Talia, una versione alternativa dell'Italia rinascimentale.\nI libri.\nLa serie, inizialmente composta da una trilogia, \u00e8 finora formata dai libri:\nLa serie continua con: \nLa serie \u00e8 stata tradotta in italiano dalla casa editrice \"Mondadori\".\nPer il 2012 \u00e8 prevista l'uscita de \"La citt\u00e0 delle spade\", ambientata a Fortezza (l'equivalente di Lucca).\nOmologhi nel mondo reale.\nTalia, la citt\u00e0 nella quale si svolgono le vicende, \u00e8 formata da 12 citt\u00e0 stato, ognuna con un suo equivalente nel nostro mondo, o una citt\u00e0 dalla quale l'autrice ha preso spunto.\nQuesta \u00e8 la lista delle citt\u00e0 stato presenti nei libri e dei loro equivalenti:\nLibri proposti per le citt\u00e0.\nQuesta \u00e8 una lista delle citt\u00e0 stato e dei libri che sono o saranno situati in ogni citt\u00e0. Le informazioni sono prese dal sito ufficiale di Stravaganza."}
{"id": "715812", "revid": "339392", "url": "https://it.wikipedia.org/wiki?curid=715812", "title": "Bugatti Tipo 15", "text": ""}
{"id": "715813", "revid": "767487", "url": "https://it.wikipedia.org/wiki?curid=715813", "title": "La citt\u00e0 delle maschere", "text": "La citt\u00e0 delle maschere \u00e8 un libro della serie Stravaganza, la serie di libri per ragazzi scritta da Mary Hoffman.\nLa trama.\nLa storia inizia con Lucien Mulholland, un adolescente ricoverato con chemioterapia. Suo padre gli regala un taccuino rosso poich\u00e9 il ragazzo non pu\u00f2 pi\u00f9 parlare per la malattia e l'unico modo con cui pu\u00f2 comunicare \u00e8 scrivendo. \nLucien si addormenta con il mano il taccuino e si risveglia nell'incantevole Bellezza, una citt\u00e0 rinascimentale molto simile a Venezia e che si trova nel regno di Talia (Italia). Bellezza \u00e8 governata dalla bellissima e sempre giovane Duchessa. \nQui incontra l'avventurosa Arianna Gasparini, una ragazza della sua et\u00e0 che diventa la sua guida nella citt\u00e0 e che desidera diventare gondoliera.\nArianna non abita a Bellezza, ma in un'isola vicina e perci\u00f2 non \u00e8 cittadina di Bellezza. Si \u00e8 inoltrata nella citt\u00e0 in un giorno di festa, durante il quale \u00e8 vietato l'accesso ai non cittadini, nella speranza di essere scelta dalla Duchessa come gondoliera.\nSfortunatamente per Arianna, Lucien (che in Talia viene chiamato da tutti Luciano) viene scelto per quel prestigioso incarico e conosce la Duchessa e Rodolfo Rossi, un potente maestro dalle arcane conoscenze. Rodolfo capisce subito che Lucien \u00e8 uno straniero e rivela al ragazzo che i due sono degli \"Stravaganti\", viaggiatori di un ordine segreto che si possono spostare tra il mondo di Lucien e quello di Rodolfo usando un talismano (un oggetto) proveniente dall'altro mondo. \nLucien decide di continuare la sua attivit\u00e0 di Stravagante e scopre con sorpresa che quando si trova a Talia la sua malattia scompare e che il tempo scorre pi\u00f9 lentamente nel mondo parallelo al suo (per questo motivo Talia \u00e8 situata nel Rinascimento e non al giorno d'oggi). \nInoltre mentre si trova a Talia Lucien non possiede un'ombra, mentre il suo corpo si trova in Inghilterra ed \u00e8 incosciente, dunque chiunque lo veda pensa che Lucien stia dormendo. Purtroppo Lucien viene rapito da nemici della Duchessa, gli viene sottratto il suo taccuino ed \u00e8 costretto a rimanere a Bellezza, cos\u00ec i suoi genitori si convincono del fatto che il giovane sia in coma ed infine decidono di ricorrere all'eutanasia. Lucien muore in Inghilterra, ma comprende di essere ancora vivo a Talia (con sua grande sorpresa appare la sua ombra), di essere nuovamente sano e di essere diventato un abitante del regno parallelo.\nRodolfo gli rivela che potr\u00e0 tornare a Londra, ma che avr\u00e0 bisogno di un talismano proveniente dal nostro mondo e che i suoi viaggi dovranno essere brevi."}
{"id": "715814", "revid": "339392", "url": "https://it.wikipedia.org/wiki?curid=715814", "title": "Bugatti Tipo 17", "text": ""}
{"id": "715818", "revid": "2099553", "url": "https://it.wikipedia.org/wiki?curid=715818", "title": "T\u0101l\u0101 samoano", "text": "Il t\u0101l\u0101 (dollaro delle Samoa) \u00e8 la moneta delle isole Samoa, il suo codice ISO 4217 \u00e8 WST. Diviso in 100 sene, il suo nome in samoano corrisponde a dollaro, cos\u00ec come sene corrisponde a \"cent\".\nIl t\u0101l\u0101 fu introdotto nel 1967. Fino ad allora le isole Samoa avevano usato la sterlina neozelandese. Il t\u0101l\u0101 la rimpiazz\u00f2 con un rapporto di cambio di 2 ad 1, diventando cos\u00ec equivalente al dollaro neozelandese, nel frattempo creato, al cui valore fu legato fino al 1975.\nEsistono monete da 1, 2, 5, 10, 20, 50 sene ed 1 e 2 tala, le banconote invece hanno tagli da 2 (stampati fino al 1990), 5, 10, 20, 50 e100 tala.\nPer indicare il t\u0101l\u0101 viene usato il simbolo WS$, ma possono anche essere usati SAT, ST o, pi\u00f9 semplicemente, T."}
{"id": "715820", "revid": "339392", "url": "https://it.wikipedia.org/wiki?curid=715820", "title": "Aeroporto Guangzhou-Baiyun", "text": ""}
{"id": "715822", "revid": "110646345", "url": "https://it.wikipedia.org/wiki?curid=715822", "title": "Hotel Arts", "text": "L'Hotel Arts \u00e8 un grattacielo situato a Barcellona, realizzato alla fine del secolo XX e costruito tra il 1988 e il 1992 all'entrata del Port Ol\u00edmpic di Barcellona edificato in occasione dei Giochi olimpici del 1992.\nDescrizione.\nIl grattacielo, assieme alla Torre Mapfre (che ha un'altezza simile), \u00e8 l'edificio pi\u00f9 alto di Barcellona e della Catalogna ed \u00e8 stato progettato dallo studio Skidmore, Owings and Merrill.\nQuesto grattacielo di vetro di colore verde e grigio, avvolto da una struttura metallica di colore bianco, fu progettato dall'architetto Bruce Graham ed accoglie un lussuoso hotel a cinque stelle della catena Ritz-Carlton aperto dal 1994, 27 appartamenti di lusso che occupano gli ultimi nove piani, oltre a un casin\u00f2, per un totale di 43 piani e 154 metri di sviluppo verticale.\nIl grande pesce dorato metallico, opera di Frank Gehry, \u00e8 un altro degli elementi emblematici del contesto dell'edificio."}
{"id": "715829", "revid": "125678671", "url": "https://it.wikipedia.org/wiki?curid=715829", "title": "Guyana", "text": "La Guyana, ufficialmente Repubblica Cooperativa di Guyana (in inglese: \"Co-operative Republic of Guyana\"), \u00e8 una repubblica situata in America meridionale, con superficie di 214\u00a0970\u00a0km\u00b2, 697\u00a0181 abitanti. La capitale \u00e8 Georgetown. Nel 2017, il 41% della popolazione della Guyana viveva al di sotto della soglia di povert\u00e0, con meno di 5,50 dollari al giorno.\nStoria.\n\u00c8 un territorio storicamente abitato da diverse trib\u00f9 aruachi e caribi. L'attuale Guyana, le cui coste furono avvistate gi\u00e0 nel 1498 da Cristoforo Colombo nel corso del suo terzo viaggio in America, fu esplorata dagli europei a partire dai primi anni del Cinquecento. Tuttavia, solo nel Seicento gli olandesi vi fondarono insediamenti stabili, dando vita a tre diverse colonie: Essequibo (1616), Berbice (1627), e Demerara (1752). Verso la fine del Settecento gli inglesi assunsero il controllo dell'area. Nel 1814 gli olandesi cedettero formalmente al Regno Unito le tre colonie, ai sensi della Convenzione di Londra del 1814. A partire dal 1831, costituirono un'unica colonia nota come Guyana britannica.\nPer pi\u00f9 di due secoli, la tratta degli schiavi ha fornito manodopera alle piantagioni europee in Guyana. Nel corso del tempo si formarono delle comunit\u00e0 di schiavi, noti come cimarroni (\"maroon\" in inglese), che fuggivano ai loro padroni riparandosi nelle foreste e mescolandosi agli indios. Dopo l'abolizione della schiavit\u00f9 nel 1838, gli ex-schiavi abbandonarono in massa le piantagioni di canna da zucchero nonostante le restrizioni per fermare queste partenze. I piantatori sostituirono allora gli ex-schiavi con lavoratori con contratto di lavoro vincolato, per lo pi\u00f9 provenienti dall'India. L'arrivo di queste decine di migliaia di lavoratori indiani ha limitato il potere contrattuale degli ex-schiavi neri e ha gettato le basi per un antagonismo tra le due principali componenti etniche della popolazione della Guyana. \nNel 1889 il Venezuela avanz\u00f2 rivendicazioni sulla Guayana Esequiba, l'insieme di terre comprese tra il confine e il fiume Essequibo. Dieci anni pi\u00f9 tardi, un tribunale internazionale assegn\u00f2 tali terre alla Guyana Britannica. Ancora oggi, tuttavia, il Venezuela rivendica pi\u00f9 della met\u00e0 del territorio dell'odierna Guyana. Durante la seconda guerra mondiale, il Regno Unito concesse agli Stati Uniti l'utilizzo dei propri aeroporti in America meridionale, tra cui quelli situati in Guyana.\nAll'inizio degli anni cinquanta, il movimento indipendentista riusc\u00ec a unire la classe operaia della Guyana attorno al rifiuto del colonialismo britannico. Nel 1953, una nuova costituzione ha stabilito il suffragio universale. Le elezioni dell'aprile 1953 diedero la maggioranza al Partito progressista del popolo, considerato troppo di sinistra dall'Ufficio coloniale. Tra le prime leggi del nuovo governo ci fu l'obbligo per le aziende di riconoscere il diritto di organizzazione. Le truppe furono inviate e la Costituzione sospesa. L'Ufficio coloniale giustific\u00f2 questa decisione affermando che \"il governo britannico ha deciso che la Costituzione della Guyana deve essere sospesa per evitare la sovversione comunista del governo e una pericolosa crisi dell'ordine pubblico e degli affari economici\". \nNel 1963, il governo progressista del Primo Ministro Cheddi Jagan resistette a un tentativo di colpo di Stato che provoc\u00f2 la morte di 170 persone.\nL'indipendenza fu proclamata nel 1966. Il 23 febbraio 1970 la Guyana divenne una repubblica, pur rimanendo nell'ambito del Commonwealth. Negli anni successivi all'indipendenza, sia gli Stati Uniti sia il Regno Unito influenzarono pesantemente la politica interna del Paese, appoggiando le forze filo-occidentali a scapito di quelle di Cheddi Jagan, di stampo marxista ed espressione della comunit\u00e0 indigena.\nGeografia fisica.\nGeologia.\nLa Guyana \u00e8 prevalentemente pianeggiante con montagne ad ovest ed a sud, che fanno da confine rispettivamente con il Venezuela ed il Brasile.\nIdrografia.\nI fiumi principali sono l'Essequibo e il Cuyuni.\nClima.\nIl clima \u00e8 tropicale con estati afose e inverni umidi.\nSociet\u00e0.\nEvoluzione demografica.\nSecondo le statistiche delle Nazioni Unite, la popolazione della Guyana nel 2010 era di 784.894 abitanti, divisa in quattro gruppi principali:\nIl 90% della popolazione vive nella zona costiera, dove la densit\u00e0 di popolazione raggiunge i 115 abitanti per km\u00b2. Tra le comunit\u00e0 indiane e africane c'\u00e8 spesso una grande tensione, che si riflette nella sfera politica. L'emigrazione \u00e8 un problema persistente nella storia del paese: infatti il numero di cittadini residenti all'estero \u00e8 stimato in circa 500.000 persone. Dopo l'indipendenza, pi\u00f9 di 11.000 persone ogni anno sono emigrate negli Stati Uniti. Altri hanno raggiunto il Canada, il Regno Unito, e il Venezuela, che grazie alla sua vicinanza ad altri paesi dei Caraibi di lingua inglese \u00e8 la destinazione preferita dei migranti.\nLingue.\nL'inglese \u00e8 la lingua ufficiale. Molto diffuso \u00e8 anche una lingua creola, il creolo della Guyana, basato sull'inglese, dalla grammatica non ancora standardizzata, che presenta influssi africani e indiani. Estinti sono invece due altri idiomi creoli, quali lo skepi e il berbice, basati sull'olandese. Piccole comunit\u00e0 indigene continuano a utilizzare i propri idiomi.\n&lt;br&gt;Le migrazioni provenienti dal subcontinente indiano hanno determinato la diffusione delle lingue urdu-hindi e tamil.\nLa lenta crescita politica regionale, la costruzione di strade che collegano Venezuela e Brasile, le migrazioni, e l'influenza di Venezuela e Brasile, fanno s\u00ec che la Guyana si inserisca sempre pi\u00f9 nella cultura sudamericana, dominata da lingue romanze come il castigliano, il portoghese e l'italiano a discapito del retaggio anglosassone.\nReligione.\nLa religione pi\u00f9 praticata \u00e8 quella cristiana, professata dal 57% della popolazione. I cristiani sono per\u00f2 divisi in varie confessioni (16,9% pentecostali, 8,1% cattolici, 6,9% anglicani, 5% avventisti del settimo giorno, 20% altri cristiani), La seconda fede religiosa \u00e8 l'induismo (23,4%), praticato dagli immigrati indiani. Vi sono anche minoranze di musulmani (7,3%) e di fede bah\u00e1'\u00ed (0,1%), religioni anch'esse giunte in Guyana con le migrazioni dall'India, rastafariani (0,5%), altre fedi incluso l'ebraismo (2,2%), e il 4,3% si dichiara ateo.\nOrdinamento dello Stato.\nLa forma di governo \u00e8 una repubblica presidenziale democratica, in cui il presidente della Guyana \u00e8 sia capo di Stato sia capo del governo e di un sistema multipartitico. Il potere esecutivo \u00e8 esercitato dal Presidente e dal Governo. Il potere legislativo spetta sia al presidente sia all'Assemblea nazionale della Guyana. Storicamente, la politica \u00e8 una fonte di tensione nel Paese e violente rivolte sono scoppiate spesso durante le elezioni. \nAmbiente.\n\u00c8 protetto solo lo 0,05% del territorio. Sono state inoltre identificate altre 14 aree di interesse biologico per creare ulteriori territori protetti, identificati con il progetto National System Area. A differenza di altre zone del Sud America, oltre il 70% dell'habitat naturale del Paese \u00e8 intatto. La ricca storia naturale della Guyana britannica venne descritta da primi esploratori, Sir Walter Raleigh e Charles Waterton e poi dai naturalisti Sir David Attenborough e Gerald Durrell.\nNel febbraio 2004, il governo della Guyana ha concesso la propriet\u00e0 di pi\u00f9 di un milione di acri, circa 4\u00a0047\u00a0km\u00b2 di terre situate nel distretto di Konashen alla comunit\u00e0 Konashen, gestita dal popolo Wai Wai. Questa concessione \u00e8 la pi\u00f9 grande area protetta di propriet\u00e0 di una comunit\u00e0 del mondo. Questo importante evento \u00e8 avvenuto in seguito a una richiesta da parte della comunit\u00e0 di Wai Wai sia al governo della Guyana sia al Conservation International Guyana (CIG) per l'assistenza nello sviluppo di un piano sostenibile. Le tre parti hanno firmato un memorandum di cooperazione, che delinea un piano di sviluppo per l'uso sostenibile delle risorse biologiche del Konashen COCA, identifica le minacce alla biodiversit\u00e0 della zona, e aiuta lo sviluppo di progetti per aumentare la consapevolezza, per generare il reddito necessario per mantenere la zona in stato protetto.\nIl Konashen COCA \u00e8 un territorio relativamente unico, in quanto accoglie un alto livello di diversit\u00e0 biologica, una ricchezza quasi incontaminata, luoghi che sulla Terra sono ormai diventati rari. Questo ha dato origine a una serie di industrie ecosostenibili, come l'ecoturismo, capitalizzando con successo la ricchezza biologica del Konashen COCA minimizzando l'impatto sull'ambiente.\nFlora.\nPi\u00f9 dell'80% della Guyana \u00e8 ancora coperto da foreste. \u00c8 la sede naturale di pi\u00f9 di mille specie di alberi. Il clima tropicale della Guyana, la geologia unica, e gli ecosistemi relativamente incontaminati, accolgono estese aree ricche di specie e di foresta pluviale, e degli habitat naturali con alti livelli di endemismo. Circa ottomila specie di piante si presentano in Guyana, la met\u00e0 delle quali non si trovano in nessun altro luogo.\nIl sud della Guyana ospita alcune delle pi\u00f9 incontaminate distese di foreste sempreverdi nella parte settentrionale del Sud America. La maggior parte delle foreste \u00e8 dotata di alberi mediamente pi\u00f9 alti, di sempreverdi in collina-terra e foreste montane inferiori, con grandi distese di foresta allagata, lungo i principali fiumi. Grazie alla bassissima densit\u00e0 di popolazione umana della zona, la maggior parte di queste foreste \u00e8 ancora intatta. La Smithsonian Institution ha identificato circa 2\u00a0700 specie di piante provenienti da questa regione, che rappresenta 239 famiglie distinte, e ci sono certamente altre specie ancora da registrare. Tale diversit\u00e0 incredibile di piante supporta una ancor pi\u00f9 impressionante diversit\u00e0 di vita animale, recentemente documentata da un'indagine biologica organizzata da Conservation International.\nFauna.\nLa Guyana ha uno dei pi\u00f9 alti livelli di biodiversit\u00e0 al mondo: con 1\u00a0168 specie di vertebrati, 1\u00a0600 specie di uccelli, vanta un insieme di fauna tra le pi\u00f9 ricche di mammiferi, rispetto a qualsiasi area di dimensioni comparabili nel mondo.\nLe acque pulite e incontaminate dello spartiacque Essequibo supportano una notevole diversit\u00e0 di pesci e invertebrati acquatici, e ospitano lontre giganti di fiume, capibara, e diverse specie di caimani. Sulla terra, i grandi mammiferi, come giaguari, tapiri, cani selvatici, formichieri giganti, scimmie e sak\u00e8 sono ancora comuni. Oltre 400 specie di uccelli sono state segnalate nella regione, e la fauna di rettili e anfibi \u00e8 altrettanto ricca. Le foreste Konashen COCA sono anche habitat di innumerevoli specie di insetti, aracnidi e altri invertebrati, molti dei quali sono ancora da scoprire e senza nome.\nCultura.\nFino all'indipendenza, la Guyana era pi\u00f9 culturalmente unita alle isole dei Caraibi inglesi, al Suriname e alla Guyana francese. Infatti era abitata da coloni provenienti dal subcontinente indiano, da neri africani e da alcuni europei, soprattutto provenienti dalla Gran Bretagna. Questi diversi gruppi etnici sono rimasti abbastanza distinti e isolati; ogni gruppo segue sia un proprio stile di vita sia una sua cultura, anche se negli ultimi anni si \u00e8 avviato un lento processo d'integrazione. Nonostante sia parte del territorio del Sudamerica, con un indiretto scambio economico-culturale con gli Stati confinanti, la Guyana \u00e8 l'unico Paese del Sudamerica dove l'omosessualit\u00e0 viene ancora condannata.\nTra gli scrittori guyanesi ricordiamo Wilson Harris, naturalizzato britannico. In campo musicale da ricordare il musicista e produttore discografico della Guyana Eddy Grant, interprete di singoli di successo come la canzone reggae Gimme Hope Jo'anna (1988).\nPolitica.\nIl sistema politico della Guyana \u00e8 organizzato come repubblica democratica rappresentativa basata su un sistema semipresidenziale in cui il presidente della Guyana \u00e8 il capo del governo. Il potere esecutivo \u00e8 esercitato dal Governo, mentre quello legislativo spetta sia al Governo sia all'Assemblea nazionale della Guyana.\nEsiste un'organizzazione che promuove l'integrazione della Guyana con gli Stati Uniti, la GuyanaUSA, basandosi sul fatto che ben 100.000 abitanti della Guyana posseggono la doppia cittadinanza e che i guayanensi residenti negli Stati Uniti sono circa 350.000, ossia circa un terzo della popolazione guayanense complessiva.\nNel contesto della guerra fredda il Congresso Nazionale del Popolo, che si \u00e8 mantenuto al potere con elezioni truccate, ha avuto il sostegno degli Stati Uniti.\nLe elezioni del 1992, che hanno portato al potere il Partito Progressista del Popolo, sono state le prime elezioni libere del Paese dall'indipendenza. \nIstituzioni, enti e associazioni.\nSistema sanitario.\nLa Guyana \u00e8 dotata di un sistema sanitario pubblico.\nEconomia.\nL'economia si basa sull'agricoltura commerciale, canna da zucchero, banane, agrumi, palma da cocco e frutti tropicali vari, oltre che sull'esportazione di bauxite, oro e diamanti. La pesca dei crostacei rappresenta per il Paese un'importante attivit\u00e0. La Guyana \u00e8 molto dipendente dai capitali esteri, dipendenza che genera povert\u00e0 diffusa e un debito pubblico elevatissimo. L'industria \u00e8 di basso livello, e si limita a produzioni alimentari: birra, rum, e zucchero. Inoltre il paese \u00e8 dotato di infrastrutture inefficienti.\nSettore terziario.\nTurismo.\nLa Guyana statisticamente riceve un turista all'anno ogni 9,2 abitanti. In virt\u00f9 della natura incontaminata dell'ambiente e delle foreste, l'ecoturismo in Guyana \u00e8 una grande risorsa.\nSport.\nConosciuta come Guyana britannica prima dell'indipendenza dal Regno Unito nel 1966, la nazionale di calcio della Guyana ha come suo attuale capocannoniere Shawn Beveney, con 22 reti.\nRicorrenza nazionale.\nLa ricorrenza nazionale del 26 maggio celebra l'indipendenza dal Regno Unito nel 1966."}
{"id": "715831", "revid": "123651700", "url": "https://it.wikipedia.org/wiki?curid=715831", "title": "Branta canadensis", "text": "L'oca del Canada, anche oca canadese, (\"Branta canadensis\", Linnaeus 1758) , \u00e8 un uccello, appartenente alla famiglia degli Anatidi.\nDescrizione.\n. Caratteristica principale di questa oca \u00e8 di avere zampe, becco, collo e la testa nera con le guance bianche e il corpo marrone con il petto bianco, molto simile all'oca dalla faccia bianca (\"Branta leucopsis\") che ha per\u00f2 il corpo grigio e il petto nero, e all'oca della tundra (\"Branta hutchinsii\") che viene considerata da alcuni come una sottospecie dell'oca canadese distinguibile dal fatto che ha il petto marrone chiaro con un anello bianco al collo tra il nero e il petto.\nDistribuzione e habitat.\nL'oca canadese, ormai tipica di tutti i paesaggi nordici settentrionali, \u00e8 una specie di uccelli migratori originaria del Canada, dove nidifica, e svernante negli Stati Uniti. Essa si \u00e8 diffusa anche in Siberia, Cina e Giappone ed \u00e8 stata introdotta in Europa nel XVII secolo dove si \u00e8 naturalizzata, in particolare in Gran Bretagna e Scandinavia. Nel XX secolo \u00e8 stata introdotta anche in Nuova Zelanda dove ha purtroppo comportato problemi con la fauna autoctona.\nVive in prossimit\u00e0 di laghi, fiumi, canali, ama gli spazi aperti della tundra artica e durante l'inverno sverna verso sud. Alcune popolazioni stanziali si sono adattate a vivere anche in habitat artificiali come terreni agricoli, prati di golf, aeroporti e corsi d'acqua in zone urbane.\nBiologia.\nRiproduzione.\nLe oche del Canada sono monogame, le coppie si formano durante l'inverno e possono rimanere insieme per pi\u00f9 di un anno, a volte rimangono insieme per tutta la vita.\nI maschi combattono fra di loro sbattendo le ali ed utilizzando il becco per la conquista delle femmine, il vincitore si avvicina alla femmina con la sua testa gi\u00f9 ed il collo ondeggiante. Solitamente la femmina depone 5 uova, anche se pu\u00f2 variare da 2 a 9 uova, il periodo di incubazione dura 23 - 30 giorni.\nLe femmine covano le uova, scelgono l'ubicazione del nido, in un posto isolato ma con buona visibilit\u00e0 per vedere eventuali pericoli, di solito in paludi o rive con acqua e cibo nelle immediate vicinanze, provvedono a costruirlo senza l'aiuto dei maschi, ai quali spetter\u00e0 invece il compito di difendere il territorio, il nido e le uova dagli intrusi, quali altre oche. I nidi sono molto semplici e vengono costruiti rapidamente utilizzando erbacce, ramoscelli, erba, muschio e aghi di conifera. \nDopo la schiusa delle uova, la famiglia (composta dalla prole e dai genitori) lascia il nido e comincia a spostarsi insieme al riparo per la ricerca del cibo. Sia i maschi che le femmine sfamano ed accudiscono la loro prole. La crescita dura mediamente 73 giorni, poi le giovani oche saranno in grado di volare e badare a s\u00e9 stesse.\nAlimentazione.\nSpecie onnivora, si nutre di tutto quello che trova nel fango e nell'erba (molluschi, insetti, sementi, germogli). In cattivit\u00e0 non evidenzia particolari esigenze purch\u00e9 la dieta sia varia e bilanciata. Quando si trova sulla terra ferma, mangia una variet\u00e0 di erbe compreso l'erba di Bermude, l'erba del sale e l'orzo selvaggio, il frumento, i fagioli, il riso ed altri cereali. Nell'acqua, gli uccelli innalzando il posteriore e immergendo il capo raggiungono agevolmente i fondali bassi e limacciosi, strappando erbe acquatiche e cibandosi di molluschi e altri invertebrati acquatici.\nProspettiva di vita.\nNon \u00e8 esattamente chiaro quanto possa vivere mediamente un'oca del Canada allo stato brado, comunque due oche sono state segnalate per la longevit\u00e0 a cui sono giunte, una di loro ha vissuto per 24 anni, mentre l'altra 23. In cattivit\u00e0, due oche hanno raggiunto i 42 anni di et\u00e0. Probabilmente la maggior parte delle oche del Canad\u00e0 muore nel primo anno di vita, durante la fase di crescita e nel corso della prima migrazione.\nTassonomia.\nEsistono sette sottospecie di \"Branta canadensis\":"}
{"id": "715832", "revid": "111253296", "url": "https://it.wikipedia.org/wiki?curid=715832", "title": "Corace (fiume)", "text": "Il Corace, anticamente Crotalo \"o Crotalus\", \u00e8 un fiume della Calabria, che nasce nella Sila e si getta nel golfo di Squillace dopo un corso di 48\u00a0km.\nDecorso.\nIl Corace corrisponde all'antico \"Crotalus\". Nasce nel territorio di Bianchi, e scende dapprima verso Sud-Est, con lieve pendenza, attraverso i territori di: Carlopoli (Castagna), Cicala, Gimigliano e Tiriolo, a breve distanza dal corso del fiume Amato. I due fiumi, l'Amato e il Corace, corrono quasi paralleli a distanza di 1\u20132\u00a0km soltanto l'uno dall'altro, separati da una propaggine a quota 800-900 metri, sino al profondo burrone esistente tra i territori di Cicala e di Gimigliano, portandosi a brevissima distanza fra di loro (meno di 1\u00a0km) in prossimit\u00e0 della stazione ferroviaria \"Serrastretta-Carlopoli\" delle Ferrovie della Calabria. Il corso dei due fiumi diverge in corrispondenza del masso calcareo formato in parte dal monte Tiriolo e dal territorio di Tiriolo e Gimigliano; qui, mentre l'Amato volge verso Ovest per gettarsi nel mar Tirreno, le acque del Corace, ingrossate dal torrente \"Acciaio\" e dai fiumi Melito e Usito, percorrono l'ultimo tratto in direzione Sud-Sud-Est sino alla foce sul Mar Ionio, in prossimit\u00e0 dei quartieri sud della citt\u00e0 di Catanzaro.\nAl Corace \u00e8 legato il nome dell'abbazia cistercense di Corazzo, situata lungo l'alto corso del fiume, nei pressi dell'abitato di Castagna."}
{"id": "715833", "revid": "1610933", "url": "https://it.wikipedia.org/wiki?curid=715833", "title": "Oca canadese", "text": ""}
{"id": "715834", "revid": "29727", "url": "https://it.wikipedia.org/wiki?curid=715834", "title": "Oca del Canada", "text": ""}
{"id": "715839", "revid": "767487", "url": "https://it.wikipedia.org/wiki?curid=715839", "title": "DJ Quicksilver", "text": "DJ molto famoso a livello mondiale e con un \"energy electro\" nel corpo (soprannominato cos\u00ec da molti dei suoi fan). Uno dei suoi mix pi\u00f9 famosi \u00e8 stato Ameno Remix (remix dell'omonima canzone scritta da Antonello de Sanctis con Eric L\u00e9vi, Franco Fasano e Massimiliano Cattapani e portata al successo dagli Era)."}
{"id": "715840", "revid": "1745361", "url": "https://it.wikipedia.org/wiki?curid=715840", "title": "Giasone (mitologia)", "text": "Giasone (pronuncia: \"Gias\u00f3ne\" o \"Gi\u00e0sone\", ) \u00e8 una figura della mitologia greca.\nFiglio del re di Iolco, Esone, e sposo della maga Medea, \u00e8 noto per essere stato a capo della spedizione degli Argonauti, finalizzata alla conquista del vello d'oro.\nVolendo riconquistare il trono di Iolco usurpato al padre Esone dal fratellastro Pelia, Giasone dovr\u00e0 andare alla conquista del vello d'oro, la pelle dell'ariete dorato che si trova nella Colchide presso il re Eeta, a capo di un gruppo di eroi, gli Argonauti, che formano l'equipaggio della nave Argo. Grazie all'aiuto della maga Medea, figlia di Eeta, riuscir\u00e0 nell'impresa e, dopo le molte peripezie che caratterizzeranno tutto il viaggio, torner\u00e0 a Iolco per reclamare il trono che fu del padre. Morir\u00e0 trovandosi sulla stessa Argo, ormai fatiscente, a causa di un suo cedimento.\nIl mito.\nI primi anni.\nPelia, figlio del dio del mare Poseidone e di Tiro (madre anche di Esone e quindi suo fratellastro), era assetato di potere e ambiva a dominare l'intera Tessaglia. Dopo un'aspra contesa detronizz\u00f2 Esone, uccidendo tutti i suoi discendenti, ma Alcimede, moglie di Esone, che aveva appena avuto un piccolo di nome Giasone, lo salv\u00f2 da Pelia, facendo raggruppare le donne intorno al neonato e facendole piangere per far credere che il bambino fosse nato morto. Alcimede mand\u00f2 il figlio dal centauro Chirone perch\u00e9 badasse alla sua educazione e per sottrarlo alla violenza di Pelia; questi, sempre timoroso che qualcuno potesse usurpargli il trono, consult\u00f2 un oracolo che lo avvert\u00ec di stare attento all'uomo con un solo sandalo.\nMolti anni dopo, mentre a Iolco si tenevano dei giochi in onore di Poseidone, arriv\u00f2 Giasone, che perse uno dei sandali nel fiume Anauro mentre aiutava un'anziana (che era in realt\u00e0 la dea Era travestita) ad attraversarlo; la donna lo benedisse perch\u00e9 sapeva cosa Pelia gli avrebbe riservato. Quando entr\u00f2 nella citt\u00e0 (l'odierna Volos) fu annunciato come l'uomo con un solo sandalo: Giasone reclam\u00f2 il trono del padre, ma Pelia gli disse che l'avrebbe ottenuto solo dopo aver conquistato il vello d'oro. Giasone accett\u00f2 la sfida.\nLa conquista del vello d'oro.\nGiasone radun\u00f2 un gruppo di eroi, noti con l'appellativo di Argonauti dal nome della nave Argo, tra cui figuravano Calaide e Zete, figli di Borea e capaci di volare, Eracle, Ila, Meleagro, Filottete, Peleo, Telamone, Orfeo, Castore e Polluce, Idmone e Mopso, Issione ed Eufemo.\nL'isola di Lemno.\nL'isola di Lemno, situata al largo della costa occidentale dell'Asia Minore, era abitata da donne che avevano ucciso i loro mariti: esse avevano trascurato di venerare Afrodite, la quale le aveva punite rendendole maleodoranti al punto da essere ripudiate dai maschi dell'isola. Gli uomini si erano allora legati a delle concubine provenienti dalla prospiciente terraferma, la Tracia, e le donne, furibonde, uccisero tutti i maschi mentre dormivano. Il re Toante venne salvato dalla figlia Ipsipile, che lo fece fuggire su una piccola nave, e le donne di Lemno vissero per qualche tempo senza uomini con Ipsipile come loro regina.\nDurante la visita degli Argonauti, le donne si unirono con loro creando una nuova razza denominata Mini: lo stesso Giasone divenne padre di due gemelli avuti dalla regina. Eracle li spinse a ripartire, disgustato dalla loro ridicolaggine, e rest\u00f2 fuori dai bagordi, fatto strano se si considerano le tante relazioni che ebbe con altre donne.\nCizico.\nDopo Lemno gli Argonauti approdarono nella terra abitata dai Dolioni, venendo amichevolmente accolti dal loro giovanissimo re Cizico, che era figlio di un amico defunto di Eracle. Poi ripartirono ma persero l'orientamento, riapprodando nuovamente nello stesso luogo in una notte senza luna; ci\u00f2 fece s\u00ec che Dolioni e Argonauti non si riconoscessero. Cizico e i suoi uomini scambiarono gli Argonauti per pirati e li assalirono ma ebbero la peggio e tra le vittime ci furono lo stesso re e il grande guerriero Artace. Solo all'alba gli Argonauti si resero conto del terribile errore che avevano commesso e non rimase altro da fare che seppellire i Dolioni morti. Clite, la moglie di Cizico, si suicid\u00f2 per il dolore.\nMisia.\nQuando gli Argonauti giunsero nella Misia, alcuni di essi, tra cui Eracle e il suo servo Ila, andarono in perlustrazione alla ricerca di cibo e acqua. Le ninfe, che abitavano il corso d'acqua da dove si stava rifornendo Ila, furono attratte dal suo bell'aspetto e lo attirarono nel fiume. Eracle ud\u00ec le sue grida di aiuto e si mise a cercarlo disperatamente: era cos\u00ec intento nella ricerca che lasci\u00f2 che gli Argonauti ripartissero senza di loro. Di Ila, tuttavia, non si seppe pi\u00f9 nulla.\nFinea e le Arpie.\nGiasone giunse quindi alla corte di Finea nella Tracia dove Zeus mandava le Arpie, donne alate, a rubare ogni giorno il cibo del re. Giasone ebbe piet\u00e0 dello scheletrico sovrano e uccise le Arpie al loro arrivo; in altre versioni, Calaide e Zete le scacciarono. In cambio del favore Finea rivel\u00f2 a Giasone la posizione della Colchide e come superare le Simplegadi, isole in perenne collisione. Gli Argonauti ripresero dunque il loro cammino.\nLe Simplegadi.\nL'unico modo per raggiungere la Colchide era quello di passare attraverso le Simplegadi, enormi scogli in perenne collisione che stritolavano tutto ci\u00f2 che passasse attraverso loro. Fineo aveva raccomandato a Giasone di liberare una colomba mentre si avvicinavano a queste isole: se la colomba fosse riuscita a passare avrebbero dovuto remare con tutte le loro forze, mentre se fosse stata stritolata la sorte della spedizione sarebbe stata destinata al fallimento. Giasone liber\u00f2 la colomba, che riusc\u00ec a passare perdendo solo qualche piuma dalla coda: gli Argonauti allora remarono con tutte le loro forze, riuscendo a passare e riportando solo un lieve danno alla poppa della nave. Da quel momento le isole in collisione rimasero unite per sempre, lasciando libero il passaggio.\nL'arrivo nella Colchide.\nGiasone arriv\u00f2 nella Colchide (sull'attuale costa georgiana del Mar Nero) per conquistare il vello d'oro, che il re Eeta aveva avuto da Frisso. Eeta promise di darlo a Giasone a patto di superare tre prove, ma una volta saputo di cosa si trattava Giasone si disper\u00f2. Era ne parl\u00f2 con Afrodite, la quale chiese al figlio Eros di far innamorare di Giasone la figlia di Eeta, Medea, cos\u00ec da aiutarlo.\nNella prima Giasone doveva arare un campo facendo uso di due tori dalle unghie di bronzo che spiravano fiamme dalle narici e che doveva aggiogare all'aratro. Medea gli diede una pomata che lo protesse dalle fiamme dei tori, consentendogli di superare la prova.\nNella seconda Giasone doveva seminare nel campo appena arato i denti di un drago, i quali, germogliando, generavano un'armata di guerrieri. Ancora una volta Medea istru\u00ec Giasone su come poteva fare per avere la meglio: egli lanci\u00f2 un sasso in mezzo ai guerrieri che, incapaci di capirne la provenienza, si attaccarono tra di loro annientandosi.\nNella terza Giasone doveva sconfiggere il drago insonne che era a guardia del vello d'oro. Gli spruzz\u00f2 una pozione ricavata da alcune erbe, datagli sempre da Medea: il drago si addorment\u00f2 ed egli pot\u00e9 conquistare il vello d'oro.\nGiasone scapp\u00f2 con l'Argo insieme a Medea, che aveva rapito il fratellino Apsirto. Inseguiti da Eeta, Medea uccise il fratello, lo fece a pezzi e lo gett\u00f2 in acqua: Eeta si ferm\u00f2 a raccoglierli, perdendo di vista la Argo.\nViaggio di ritorno.\nSulla via del ritorno Medea profetizz\u00f2 ad Eufemo, timoniere dell'Argo, che egli un giorno avrebbe regnato sulla Libia, cosa che si verific\u00f2 attraverso un suo discendente, Battus.\nZeus, per punirli dell'uccisione di Apsirto, invi\u00f2 una serie di tempeste che mandarono fuori rotta l'Argo: quest'ultima parl\u00f2 e disse che dovevano purificarsi recandosi da Circe, una ninfa che viveva sull'isola di Eea. Una volta purificati, gli Argonauti ripresero il viaggio verso casa.\nSirene.\nChirone aveva raccontato a Giasone che senza l'aiuto di Orfeo gli Argonauti non sarebbero riusciti a superare il luogo abitato dalle sirene, le stesse incontrate da Ulisse. Le Sirene vivevano su tre piccoli isolotti rocciosi e cantavano bellissime melodie che attiravano i naviganti, facendoli schiantare contro gli scogli. Appena Orfeo sent\u00ec le loro voci prese la lira e suon\u00f2 delle melodie ancora pi\u00f9 belle e pi\u00f9 forti di quelle delle sirene, surclassandole.\nTalo.\nLa Argo arriv\u00f2 quindi nell'isola di Creta, protetta dal gigante di bronzo Talo. Quando la nave cercava di avvicinarsi, Talo scagliava enormi sassi, tenendola alla larga. Il gigante aveva una vena che partiva dal collo e arrivava alla caviglia, tenuta chiusa da un chiodo di bronzo. Medea gli fece un incantesimo: Talo impazz\u00ec e rimosse il chiodo, facendo fuoriuscire l'unica vena, e mor\u00ec dissanguato. L'Argo pot\u00e9 riprendere il suo cammino.\nIl ritorno.\nMedea, usando i suoi poteri magici, convinse le figlie di Pelia che lei era in grado di ringiovanirne il padre tagliandolo a pezzi e bollendolo in un calderone pieno di acqua e erbe magiche. Per dimostrare le sue capacit\u00e0, Medea oper\u00f2 questa magia su un agnello, che salt\u00f2 fuori dal calderone. Le ragazze, molto ingenuamente, fecero a pezzi il padre, mettendolo nel calderone e condannandolo cos\u00ec alla morte, dal momento che Medea non aggiunse le erbe magiche. Il figlio di Pelia, Acasto, mand\u00f2 in esilio Giasone e Medea per l'uccisione del padre e i due si stabilirono a Corinto.\nIl tradimento di Giasone e la sua morte.\nA Corinto, Giasone si innamor\u00f2 di Glauce (citata anche come Creusa) figlia del re Creonte e la spos\u00f2. Quando Medea gli rinfacci\u00f2 la sua ingratitudine, Giasone replic\u00f2 che non era lei che doveva ringraziare bens\u00ec Afrodite che l'aveva fatta innamorare di lui.\nInferocita con Giasone per essere venuto meno alla promessa di amore eterno, Medea si vendic\u00f2 dando a Glauce un vestito incantato come dono di nozze e che prese fuoco facendola morire insieme al padre accorso in suo aiuto e uccidendo, inoltre, Mermero e Fere, i due figli che la stessa Medea aveva avuto da Giasone.\nQuando quest'ultimo venne a saperlo, Medea era gi\u00e0 andata via, in volo verso Atene su un carro mandatole dal nonno, il dio del sole Elio.\nIn seguito Giasone con l'aiuto di Peleo (il padre di Achille), attacc\u00f2 e sconfisse Acasto, riconquistando il trono di Iolco.\nAvendo disatteso la promessa di fedelt\u00e0 fatta a Medea, Giasone perse i favori della dea Era e mor\u00ec solo ed infelice. Mentre dormiva a poppa della ormai fatiscente Argo, rimase ucciso all'istante da un suo cedimento: fu questa la maledizione degli dei per essere venuto meno alla parola data. Secondo una variante l'eroe mor\u00ec di crepacuore dopo aver appreso la notizia dell'uccisione dei figlioletti.\nLetteratura classica.\nPoemi epici.\nSebbene alcuni degli episodi della storia di Giasone risalgano a vecchie leggende, l'opera principale legata a tale personaggio \u00e8 il poema epico \"Le Argonautiche\" di Apollonio Rodio, scritto ad Alessandria nel III a.C.\nUn'altra \"Argonautica\" \u00e8 stata scritta in latino da Gaio Valerio Flacco nel I d.C. ed \u00e8 composta da otto volumi. Il poema si interrompe bruscamente con la richiesta di Medea di accompagnare Giasone nel suo viaggio di ritorno. Non \u00e8 noto se una parte del poema epico sia andato perduto o se non sia mai stato finito.\nUna terza versione \u00e8 l\"'Argonautica Orphica\", che evidenzia il ruolo di Orfeo nella storia.\nGiasone nella letteratura postclassica.\nDante Alighieri menziona brevemente Giasone nel XVIII canto della \"Divina Commedia\", dove viene collocato nell'ottavo cerchio dell'inferno (quello dei fraudolenti) e pi\u00f9 precisamente nella prima bolgia (quella dei ruffiani e seduttori) per aver sedotto e abbandonato prima Ipsipile e poi Medea, costretto, come tutti gli altri che espiano la sua stessa colpa, a correre nudo sotto le sferzate dei demoni.\nLo stesso Dante menziona nuovamente Giasone nel canto II del Paradiso paragonando l'eccezionale impresa per conquistare il vello d'oro alla propria impresa poetica. Lo ricorder\u00e0, ancora una volta, alla fine della terza cantica (Par: XXXIII), per sottolineare lo stupore e la dimenticanza che l'esperienza mistica ingenera in Dante attraverso la visione di Dio, le quali superano addirittura quelle provocate dalla mitica impresa dagli Argonauti.\nVincenzo Monti inaugura il suo 'inno al sig. di Montgolfier' con un peana a Giasone e agli Argonauti paragonando l'audacia delle due imprese, una di navigazione e l'altra di volo.\nTragedia.\nLa storia della vendetta di Medea su Giasone \u00e8 narrata da Euripide nella sua tragedia \"Medea\" e nell'omonima opera di Seneca. Non ci \u00e8 pervenuta una tragedia con lo stesso titolo composta da Ovidio.\nMusica.\nIl musicista italiano Francesco Cavalli compose il dramma \"Il Giasone\" su libretto di Giacinto Andrea Cicognini rappresentato per la prima volta a Venezia nel 1649.\nCinema.\nIl mito di Giasone e degli Argonauti \u00e8 stato raccontato pi\u00f9 volte sul grande schermo, da \"I giganti della Tessaglia - Gli argonauti\" del 1960 diretto da Riccardo Freda a \"Gli Argonauti\" (titolo originale \"Jason and the Argonauts\") del 1963 per la regia di Don Chaffey, a \"Medea\" del 1969 diretto da Pier Paolo Pasolini, a \"La cosa d'oro\" del 1972 diretto da Edgar Reitz, fino al film TV del 2000 \"Giasone e gli Argonauti\" per la regia di Nick Willing."}
{"id": "715859", "revid": "119757147", "url": "https://it.wikipedia.org/wiki?curid=715859", "title": "Chester", "text": "Chester (\"Caer\" in gallese) \u00e8 una citt\u00e0 dell'Inghilterra capoluogo della contea di Cheshire.\n\u00c8 situata sulla riva destra del fiume Dee nella pianura del Cheshire non lontano dal confine con il Galles.\nStoria.\nLa citt\u00e0 fu fondata dai romani, come suggerisce il nome, nel I secolo d.C. I romani la chiamarono \"Deva\" o \"Castra Devana\" dal nome del fiume Dee. Deva fu il quartier generale della ventesima legione romana (Legio XX Valeria Victrix) fino al 380 d.C. Accanto al forte si svilupp\u00f2 una delle principali citt\u00e0 della Britannia romana.\nLa citt\u00e0 venne chiamata \"Legaceaster\" dai sassoni nei secoli successivi alla caduta dell'Impero romano d'Occidente, ma rimase abitata da Britannici romanizzati fino agli inizi del VII secolo.\nFu per breve tempo conquistata dai danesi e nel 908 fu ricostruita ad opera di Ethelred di Mercia. Chester resistette pi\u00f9 a lungo delle altre citt\u00e0 della Gran Bretagna all'invasione normanna. Dopo la capitolazione Guglielmo il Conquistatore concesse la citt\u00e0 ed ampi territori sottratti ai gallesi al nipote \"Hugh Lupus\" col titolo di conte. Hugh Lupus intraprese la costruzione del castello. Nel Medioevo la citt\u00e0 prosper\u00f2 grazie ai traffici del suo porto. Oggi il porto non esiste pi\u00f9. Il letto del fiume si \u00e8 alzato progressivamente fin dal 1700 a causa del disboscamento delle colline Gallesi per trarne il rovere e altri legni per la costruzione di navigli.\nNel 1541 a seguito della dissoluzione dei monasteri la citt\u00e0 fu elevata a sede vescovile. Il 24 settembre 1645 a Rowton Moor fu combattuta la battaglia decisiva della guerra civile inglese che vide la sconfitta dell'esercito del re da parte delle forze del Parlamento. Il re Carlo I assistette alla sconfitta dalle mura della citt\u00e0 e si arrese l'anno successivo. La popolazione fu colpita nell'estate del 1646 da una epidemia di peste che dur\u00f2 fino alla primavera dell'anno successivo. In realt\u00e0 il re era sulle mura (una torre ancora oggi ne porta il nome) ma non poteva vedere Rawton Moor. Oggi, e ancor pi\u00f9 ieri, la vista \u00e8 ostruita dai numerosi alberi che caratterizzano la campagna.\nDalla met\u00e0 del XVIII secolo cominci\u00f2 la progressiva decadenza del porto a causa dell'insabbiamento dell'estuario del fiume Dee e della concorrenza del porto di Liverpool. Negli anni della rivoluzione industriale la citt\u00e0 fu raggiunta dal \"canale di Chester\" ed in seguito dalla ferrovia con la costruzione della stazione di Chester ma alla met\u00e0 del XIX secolo il suo porto non era pi\u00f9 in grado di competere con quello di Liverpool.\nMonumenti e luoghi d'interesse.\nChester conserva una delle cinte murarie meglio conservate nel Regno Unito.\nLe mura esistenti attualmente in arenaria rossa risalgono ai secoli che vanno dal XII al XIV e seguono il tracciato della originaria cinta muraria edificata dai romani per \"Deva Victrix\".\nSull\"'East Gate\" \u00e8 posizionato un orologio vittoriano del 1897. Nella \"King Charles Tower\", da cui il re Carlo I assistette alla battaglia di Rowton Moor, \u00e8 ospitata un museo dedicato alla guerra civile.\nAltra famosa attrattiva della citt\u00e0 sono le \"Rows\", le case a graticcio porticate e con una galleria al piano superiore che costeggiano le quattro strade cittadine che seguono la struttura urbanistica romana. Nei due piani delle Rows sono ospitati numerosi esercizi commerciali.\nLa cattedrale in arenaria rossa sorge sul luogo in cui esisteva una istituzione religiosa dedicata a Werburga, la santa patrona della citt\u00e0. Nel 1093 fu istituita una abbazia benedettina da Sant'Anselmo d'Aosta. La cattedrale odierna \u00e8 in stile normanno e gotico perpendicolare. Con la dissoluzione dei monasteri fu elevata a cattedrale.\nLa chiesa normanna di \"St John\" fu costruita a partire dal 1075 e fu per un decennio la cattedrale della diocesi di Mercia.\nNei \"Roman Gardens\" sono esposti i resti archeologici del forte romano e dell'anfiteatro edificato a partire dall'80 a.C. e che \u00e8 l'anfiteatro pi\u00f9 grande rinvenuto in Gran Bretagna\nIl \"Grosvenor Museum\" ospita principalmente resti archeologici romani.\nIl ponte sul fiume di Dee costruito su sette archi fu edificato nel 1280."}
{"id": "715874", "revid": "1745361", "url": "https://it.wikipedia.org/wiki?curid=715874", "title": "Argonauti", "text": "Gli Argonauti () furono un mitologico gruppo di circa 50 eroi che, sotto la guida di Giasone, diede vita a una delle pi\u00f9 note e affascinanti narrazioni della mitologia greca: l'avventuroso viaggio a bordo della nave Argo, che li condurr\u00e0 nelle ostili terre della Colchide alla riconquista del vello d'oro.\nGli eroi erano accorsi alla chiamata degli araldi inviati in tutta la Grecia per organizzare la spedizione che Pelia, re di Iolco, aveva imposto a Giasone, figlio di suo fratello Esone.\nPelia, infatti, era diventato re di Iolco dopo aver usurpato il trono a suo fratello Esone, legittimo erede al trono, da lui fatto imprigionare insieme al resto della famiglia. Giasone accett\u00f2 l'insidiosa richiesta alla sola condizione che, in caso di successo, Pelia avrebbe liberato i suoi cari.\nIl mito.\nIl vello d'oro.\nUn tempo, a causa di un oracolo ingannevole, Atamante l'Eolio, re di Beozia, era stato in procinto di sacrificare Frisso, il figlio avuto da Nefele. In lacrime, avrebbe adempiuto ciecamente al verdetto oracolare se non fosse apparso Eracle a distoglierlo dal gesto, convincendolo dell'avversione che suo padre Zeus provava per i sacrifici umani. In seguito Ermes, per ordine di Era o di Zeus, invi\u00f2 dal cielo Crisomallo, un ariete alato dal vello interamente d'oro. L'animale magico, giunto al cospetto di Frisso, inizi\u00f2 a parlargli, ordinandogli di montargli in groppa. Il ragazzo accett\u00f2 l'invito e vol\u00f2 in questo modo verso la Colchide dove, una volta giunto, sacrific\u00f2 l'animale. Il vello d'oro rimase intatto e fu tenuto in conto come un grande tesoro dagli abitanti del luogo.\nGli Oracoli di Pelia.\nIl primo oracolo.\nPelia, figlio naturale di Poseidone, divenne re alla morte di suo padre adottivo Creteo, nonostante il legittimo erede fosse suo fratello Esone. Avvisato da un oracolo che un discendente di Eolo lo avrebbe ucciso, fece sterminare chiunque avesse un rapporto di discendenza col dio dei venti: tutti tranne Esone, che nel frattempo aveva avuto un figlio di nome Giasone. Il bambino fu segretamente trasportato fuori dal palazzo e affidato al centauro Chirone, che lo allev\u00f2.\nIl secondo oracolo.\nUn altro oracolo mise in guardia Pelia dall'incontro con un giovane che avesse ai piedi un solo calzare.\nTempo dopo gli capit\u00f2 infatti di incontrare su una spiaggia un giovane, alto e armato di due lance, con un solo piede calzato: si trattava proprio di Giasone, che aveva perso un sandalo aiutando pietosamente una vecchina a guadare le acque fangose del fiume Anauro. Sotto le vesti di quella povera vecchia che, fino all'arrivo di Giasone, aveva inutilmente chiesto aiuto ai viandanti, si nascondeva in realt\u00e0 una teofania di Era; la moglie di Zeus, continuamente trascurata da Pelia, fu a lui sempre avversa.\nAlla vista di quel giovane, il re lo interrog\u00f2 chiedendogli quale fosse il suo nome e chi fosse suo padre e il giovane gli rispose con franchezza; al che il sovrano gli chiese come si sarebbe comportato se un oracolo gli avesse predetto che un proprio concittadino stesse per ucciderlo. Giasone, ispirato da Era, rispose che avrebbe inviato quell'uomo nella Colchide, alla ricerca del vello d'oro.\nMa quando riconobbe nel suo interlocutore l'usurpatore, Giasone gli chiese di restituirgli il trono; il re gli rispose ponendogli una condizione: prima avrebbe dovuto salvare il regno da una maledizione.\nL'incarico.\nPelia gli narr\u00f2 cos\u00ec di essere tormentato dall'ombra di Frisso, fuggito tempo addietro da Orcomeno e a cui mai era stata data degna sepoltura. Pelia aggiunse che, secondo un oracolo, la loro terra sarebbe rimasta sempre povera fino a quando non fosse stato riportato in patria il vello d'oro, custode dell'anima di Frisso. Promise a Giasone che, se questi avesse accettato l'incarico, gli avrebbe restituito il trono non appena l'eroe fosse ritornato con il vello.\nGiasone invi\u00f2 araldi in tutte le terre dell'Ellade a chiedere aiuto, ma poi, indeciso sul da farsi, si rivolse all'oracolo di Castalia, che gli sugger\u00ec di partire al pi\u00f9 presto con una nave. La nave fu costruita e la stessa Atena ne orn\u00f2 la prua con una polena apotropaica.\nPartecipanti.\nMolte sono le liste tramandate degli eroi che presero parte all'impresa. Nelle fonti pi\u00f9 autorevoli troviamo:\nGiasone desiderava portare con s\u00e9 uno dei figli di Pelia, onde evitare che il re indirizzasse le sue maledizioni sul viaggio della nave Argo. Per questo Giasone si rec\u00f2 a reclutare il prode Acasto, uno dei figli del re; ma fu lo stesso Acasto, desideroso di partire per l'avventura, a proporsi a Giasone, andandogli incontro e salutandolo come \"fratello\".\nAltri partecipanti.\nApollonio Rodio.\nLe \"Argonautiche\" aggiungono altri personaggi alla spedizione:\nIgino.\nNelle favole ritroviamo:\nIl viaggio.\nLa partenza.\nA comando della spedizione fu inizialmente proposto Eracle, in virt\u00f9 della sua fama, ma il semidio rifiut\u00f2 e propose la candidatura di Giasone che, bench\u00e9 giovane e inesperto, aveva organizzato il viaggio. Appena la nave ebbe preso il largo, gli Argonauti sacrificarono due buoi ad Apollo, per propiziarsi il viaggio. Mentre il fumo si alzava nel cielo gli Argonauti fecero festa; inebriati e resi violenti dal vino, gli eroi avrebbero sicuramente compromesso l'esito del viaggio, se non fosse intervenuto Orfeo che plac\u00f2 gli animi dei compagni con il dolce suono della sua lira.\nL'isola di Lemno.\nLa prima isola che gli Argonauti incontrarono lungo il viaggio fu Lemno, abitata da sole donne; queste, abili guerriere, erano state vittime di una maledizione di Afrodite, che le aveva indotte a sterminare tutti i loro uomini. Appena avvistarono l'imbarcazione decisero di attaccarla, pensando che fosse una nave nemica. Giasone decise allora di inviare come ambasciatore Echione che, con un bastone alla mano, riusc\u00ec a dissuaderle guadagnandosene l'ospitalit\u00e0. Gli Argonauti furono quindi ben accolti dalle donne, che vollero giacere con loro per procreare una stirpe di eroi. Ipsipile offr\u00ec a Giasone il trono del piccolo regno, mentendogli sulle circostanze che avvolgevano la scomparsa degli uomini nell'isola, ma Giasone rifiut\u00f2, ricordandole lo scopo del suo viaggio, la conquista del vello d'oro.\nErgino, preso in giro dalle donne per la sua canizie, sfid\u00f2 e vinse nei giochi Calaide e Zete, i due velocissimi figli di Borea, affermando poi che anche ai giovani crescono capelli grigi prima del tempo.\nIn quelle notti furono concepiti molti figli, ma alla fine Eracle, stanco di restare solo a guardia alla nave, richiam\u00f2 tutti gli Argonauti e li obblig\u00f2 a riprendere il viaggio. Gli eroi partirono alla volta della Samotracia.\nRe Cizico.\nRipreso il viaggio, gli Argonauti si trovarono ad affrontare il terribile passaggio attraverso l'Ellesponto, sapendo che il re troiano Laomedonte non permetteva il libero transito alle navi greche. Attesero quindi la notte per costeggiare lentamente la Tracia, avvicinarsi al mar di Marmara e sbarcare su una penisola chiamata Arto.\nIl giovanissimo re dei Dolioni Cizico, figlio di Eneo, li accolse come eroi, invitandoli alla sua festa nuziale che si sarebbe celebrata di l\u00ec a poco. Nella notte gli Argonauti furono svegliati dall'attacco di giganti a sei braccia figli della terra, ma riuscirono ad avere la meglio.\nDopo aver consacrato la loro ancora ad Atena, partirono per il Bosforo, ma una tempesta li fece deviare e approdare su una buia spiaggia, dove furono assaliti da guerrieri bene armati. Gli Argonauti ancora una volta vinsero la battaglia, ma ben presto scoprirono chi erano i loro avversari: la sorte li aveva riportati sulla penisola di Arto contrapponendoli inconsapevolmente con i loro ospiti in uno scontro armato; e riconobbero tra gli altri i corpi senza vita dello stesso re e di Artace, il pi\u00f9 noto dei suoi sudditi, grandissimo guerriero ed eroe.\nNel dispiacere generale si celebrarono i riti funebri, durante i quali, all'improvviso, giunse un alcione che si poggi\u00f2 sulla prua di Argo. Mopso, che aveva il dono di saper interpretare i presagi, cap\u00ec che quell'uccello era inviato da Gea, la dea della terra, quale segno della sua offesa per la sorte subita dai giganti a sei braccia, suoi figli. Gli eroi prima di riprendere il viaggio, eressero un simulacro della dea per placarne l'ira.\nSulle rive del fiume Chio.\nDurante questa parte del viaggio, gli Argonauti decisero di sfidarsi in una gara di resistenza: avrebbe vinto chi fosse riuscito a vogare pi\u00f9 a lungo. Ben presto rimasero solo Giasone, Eracle e i Dioscuri. Giunti alla foce del fiume Chio anche i Dioscuri cedettero; Giasone svenne ed Eracle ruppe il remo. Decisero allora che era tempo di una pausa. Approdati su di un'isola, Eracle si allontan\u00f2 andando in cerca di un nuovo remo; quando risal\u00ec sulla nave gli fu riferito che Ila, suo scudiero ed amante, andato in cerca di acqua, non aveva ancora fatto ritorno. L'eroe si allontan\u00f2 sulla spiaggia, seguito a breve da Polifemo, lanciandosi alla disperata ricerca del ragazzo. Ma la generosit\u00e0 dei due eroi era destinata all'insuccesso: il ragazzo era stato stregato da alcune ninfe che, invaghitesi di lui, lo imprigionarono per l'eternit\u00e0. Il mattino seguente la giornata si presentava cos\u00ec ventilata che Giasone decise di fare vela senza i compagni perduti. Inutili furono le proteste di alcuni cos\u00ec come i tentativi di convincere Tifide a cambiar rotta, ma Giasone - appoggiato da Calaide e Zete - fu irremovibile.\nProseguendo il viaggio raggiunsero l'isola di Bebrico, dove regnava un re di nome Amico; figlio di Poseidone, che si vantava di essere un buon pugile. Egli volle mettere alla prova gli Argonauti, sfidando Polluce, il migliore tra loro. Fu il dioscuro ad uscire vincitore, uccidendo l'avversario e scatenando la furia del popolo. Gli Argonauti ebbero facile sopravvento sulla folla inferocita e poterono saccheggiare il palazzo reale; poi, offerti in sacrificio venti tori per ingraziarsi Poseidone, ripresero l'avventura sul mare.\nUna volta giunti sul promontorio di Salmidesso, gli eroi incontrarono il figlio di Agenore, Fineo tormentato dalle Arpie. Calaide e Zete, figli del vento, poterono spiccare il volo e respingere i due mostri. Il re, per ricompensarli, profetizz\u00f2 sul loro viaggio consigliando loro la rotta pi\u00f9 sicura.\nSeguendo i consigli di Fineo.\nTutte le navi dirette verso il Bosforo dovevano fare i conti con le insidie delle rocce nascoste nella nebbia eterna, che puntualmente le faceva affondare. Tuttavia Eufemo, seguendo il consiglio di Fineo, fece volare una colomba: gli Argonauti la seguirono e, incoraggiati da Atena e dal suono della lira di Orfeo, riuscirono ad evitare gli scogli. Dopo aver costeggiato la sponda meridionale, giunsero nell'isola di Tinia dove ebbero l'apparizione del divino Apollo, che mostr\u00f2 rispetto per la loro avventura.\nArrivarono in seguito all'isola di Mariandine, dove dopo aver ricevuto l'avviso di Dimante a riguardo di Amico ed averlo sconfitto, il re Lico, felice per la morte del suo rivale (Amico) offr\u00ec loro, in segno di gratitudine, suo figlio Dascilo come guida. Il giorno dopo gli Argonauti, in procinto di salire sulla nave, furono assaliti da un enorme cinghiale, che fer\u00ec Idmone alle gambe, affondandogli le zanne nella carne. Ida giunse in soccorso e uccise la bestia con la lancia, ma l'emorragia di Idmone risult\u00f2 impossibile da arrestare. L'eroe mor\u00ec dissanguato e gli Argonauti lo piansero a lungo.\nTifide, che fino allora era stato il nocchiero, si ammal\u00f2 e mor\u00ec poco dopo lasciando la guida della nave ad Anceo il grande, che in quel ruolo si riveler\u00e0 la scelta migliore. Giasone, di fronte alla decimazione dei suoi uomini decise di fare una breve sosta a Sinope, in Paflagonia, la citt\u00e0 che doveva il suo nome alla figlia di Asopo. Qui il comandante scelse tre nuovi membri, i fratelli Deileonte, Autolico e Flogio, vecchi amici di Eracle.\nNuovamente in viaggio, gli Argonauti passarono accanto al paese dei Tibareni, un popolo che si distingueva per una singolare caratteristica: durante il parto, i mariti erano in preda alle doglie allo stesso modo delle consorti.\nL'isola di Ares.\nGli Argonauti arrivarono poi davanti alla piccola isola di Dia, sacra ad Ares, il dio della guerra. Subito stormi di uccelli si levarono da quel luogo infausto e attaccarono la nave. Questi uccelli combattevano alla loro particolare maniera, scagliando le proprie piume sugli avversari; fu in questo modo che Oileo rimase ferito alla spalla. Gli Argonauti si ricordarono allora dei consigli di Fineo, e di come questi aveva riferito dell'avversione di questi animali al rumore: indossati gli elmi dispersero lo stormo rivolgendo agli uccelli urla possenti. Met\u00e0 di loro si diede a remare mentre gli altri li proteggevano sollevando gli scudi, e con il clangore che ottenevano percuotendone la superficie con le spade.\nSeguendo ancora i consigli del re sbarcarono sull'isola e misero in fuga ogni creatura mostruosa vi si nascondesse. Si scaten\u00f2 quindi un violento nubifragio; al cospetto degli Argonauti apparve una piccola imbarcazione su cui erano quattro naufraghi, Citissoro, Argeo, Frontide e Melanione (o Mela), i figli di Frisso e di Calciope. Gli Argonauti furono ben lieti di trarli in salvo, e di cooptarli nella spedizione. Arrivati tutti insieme alla foce del fiume Fasi, che bagna la Colchide, Giasone convoc\u00f2 un'assemblea per decidere come recuperare il vello.\nLa conquista del Vello d'oro.\nGiasone dichiar\u00f2 subito le sue intenzioni: accompagnato dai figli di Frisso, intendeva recarsi nella citt\u00e0 di Ea, su cui regnava Eete, per rivendicare, con maniere gentili, il prezioso oggetto. Solo al rifiuto di Eete avrebbero attaccato battaglia. La proposta fu accolta con un applauso; a Giasone volle unirsi Augia, un fratellastro di Eete, convinto di poter avere un ruolo. Il gruppo avanz\u00f2 attraverso il cimitero di Circe, dove si present\u00f2 ai loro occhi lo spettacolo dei cadaveri esposti sulle cime dei salici (l'usanza del luogo riservava la sepoltura alle sole donne, mentre i corpi dei maschi erano lasciati alla merc\u00e9 degli uccelli).\nL'incontro con Calciope.\nMentre si avvicinava al palazzo, a Giasone apparve Calciope, moglie del defunto Frisso; ella era, con Medea, una delle figlie che Eete aveva avuto dalla prima moglie, la defunta ninfa Aterodea. Calciope, udendo la storia del salvataggio dei suoi figli, ringrazi\u00f2 il comandante.\nSopraggiunse allora Eete, che si infuri\u00f2 nello scoprire che gli Argonauti avevano infranto il divieto imposto da Laomedonte. Chiese allora al suo nipote prediletto, Argeo, di spiegare il motivo di quella visita. Il ragazzo, senza perdersi d'animo, raccont\u00f2 la storia del viaggio degli Argonauti, narrando anche di come fosse stato tratto in salvo dal naufragio insieme ai suoi fratelli.\nMa Eete, cui un oracolo aveva predetto la fine del suo regno se il vello d'oro fosse stato sottratto, per tutta risposta si infuri\u00f2, burlandosi del comandante e dei suoi compagni. Disconobbe Augia come fratello e ordin\u00f2 agli intrusi di far ritorno ai loro luoghi d'origine, minacciandoli di torture se fossero rimasti.\nGiasone non rispose alla collera con l'ira: i suoi modi furono tanto educati che Eete quasi cambi\u00f2 idea. Volle contrattare, ma le sue condizioni rimasero inaccettabili.\nLe condizioni di Eete.\nPer recuperare il vello d'oro Giasone avrebbe infatti dovuto:\nNell'udire le condizioni Giasone rabbrivid\u00ec, ma in suo aiuto intervenne il favore degli dei: Eros, il dio dell'amore, fece s\u00ec che Medea si innamorasse del giovane comandante.\nIl dio era in realt\u00e0 mosso da interessi personali, spinto dalla madre Afrodite ad agire per ottenere in cambio la pietra lucente che desiderava. La dea era in combutta con altre due divinit\u00e0, Era e Atena, ed insieme avevano cospirato alle spalle della ragazza.\nMedea a lungo cerc\u00f2 di contrastare quel sentimento affiorato cos\u00ec all'improvviso, chiedendosi il perch\u00e9 di tanto interesse verso una persona conosciuta da poco. Alla fine la donna, comprendendo che le prove imposte a Giasone l'avrebbero condotto a morte certa si risolse ad aiutarlo, convinta che se avesse agito diversamente sarebbe stata fredda come una pietra.\nCalciope intanto cerc\u00f2 l'appoggio di sua sorella e quando scopr\u00ec l'amore di lei per Giasone colse l'occasione e fece da tramite fra i due. Medea decise di aiutare Giasone, ma in cambio voleva diventare sua sposa.\nLa prova di Giasone.\nLa principessa, abile maga, diede al suo amato una pozione nella quale era infuso il sangue di Prometeo, fautore dell'emancipazione del genere umano, che lo avrebbe protetto dal fuoco dei due tori.\nArrivato il giorno atteso per la prova, molti erano gli spettatori che si riunirono per assistere all'evento, fra cui lo stesso re. I tori bruciavano l'erba con il fuoco; puntandolo con le loro corna d'acciaio, andarono incontro al figlio di Esone ma l'eroe, grazie alle arti magiche di Medea, non soffriva il calore. Giasone con grande fatica riusc\u00ec a domare le bestie e, soggiogatele, le costrinse ad arare per tutto il giorno.\nA notte inizi\u00f2 a seminare i denti del drago, da ciascuno dei quali spunt\u00f2 dalla terra\nun guerriero; alla fine si form\u00f2 un esercito che si rivolse contro di lui. Medea lanci\u00f2 un altro potente incantesimo grazie al quale Giasone scagli\u00f2 in mezzo a loro un enorme masso, creando una nube di polvere e molta confusione. I guerrieri iniziarono ad uccidersi fra loro e continuarono a farlo fino a quando Giasone non ebbe eliminato personalmente i pochi sopravvissuti, superando cos\u00ec la prova.\nIl drago custode del vello d'oro.\nAnche se Giasone aveva superato queste prove impossibili, il re Eete si rimangi\u00f2 la parola data, minacciando di dar fuoco alla nave Argo e di ucciderne l'equipaggio. Allora Medea guid\u00f2 Giasone al luogo dove il vello era nascosto. Un enorme drago, immortale e dalle mille spire, faceva da guardia al tesoro. Il mostro, lungo pi\u00f9 della loro nave, era figlio di Tifone, un gigante che in passato era stato ucciso a fatica da Zeus. Medea fece sfoggio di vari incantesimi, grazie ai quali riusc\u00ec ad ammaliare il drago fino a farlo addormentare. Giasone, approfittando del momento, stacc\u00f2 dai rami della quercia il vello d'oro e lo port\u00f2 con s\u00e9 nella fuga.\nIntanto, i sacerdoti di Ares avevano dato l'allarme e i Colchi erano scesi in battaglia contro gli Argonauti, ferendo Ifito, Argo, Atalanta, Meleagro e anche il loro comandante. Medea cur\u00f2 tutti con i suoi filtri magici, ma non fece in tempo a completare l'opera, tanto che Ifito mor\u00ec comunque per le ferite ricevute.\nIl ritorno.\nDurante il ritorno, seguendo un altro dei saggi consigli di Fineo, gli Argonauti, inseguiti dalle galere di Eete, navigarono attorno al Mar Nero nel senso contrario al giro del sole.\nUna delle versioni riporta che, quando Eete raggiunse Giasone ed i compagni alla foce del Danubio, Medea prese il piccolo Apsirto, il fratellastro che aveva portato come ostaggio, e lo fece a pezzi, gettandone i pezzi in mare. Eete, inorridito di fronte a tale orrore, costrinse le navi inseguitrici a fermarsi presso Tomi, per recuperare i brandelli del figlio dilaniato. Secondo altri autori, invece, Giasone riusc\u00ec ad uccidere anche Eete.\nSecondo la versione pi\u00f9 dettagliata, Apsirto, qui presentato come un giovane uomo, insegu\u00ec Giasone per ordine di suo padre, mentre gli Argonauti giunsero in un'isola sacra ad Artemide. Qui, una volta sbarcati, avrebbero aspettato il giudizio del re dei Brigi. Medea, che non voleva per alcun motivo essere abbandonata, invi\u00f2 segretamente un messaggio al fratellastro, sostenendo di essere trattenuta con la forza e supplicandolo di venire a salvarla. La sera stessa Apsirto scese sull'isola, dove fu inseguito e colpito alle spalle da Giasone. Per evitare di essere perseguitato dalla sua ombra, lecc\u00f2 e sput\u00f2 immediatamente alcune gocce del suo sangue e amput\u00f2 gli arti del ragazzo. Quando Medea torn\u00f2 sulla nave, gli Argonauti scesero in battaglia contro i soldati che, senza un comandante, fuggirono impauriti.\nLa rotta del ritorno.\nDopo la morte di Apsirto, gli Argonauti furono liberi di affrontare la rotta che li avrebbe ricondotti a casa. Fra i mitografi antichi e moderni non vi \u00e8 accordo sulla rotta intrapresa:\nTutte queste rotte sono frutto della fervida fantasia dei mitografi, ma in realt\u00e0 impossibili da seguire: la nave Argo, probabilmente, ritorn\u00f2 semplicemente da dove era venuta, dal Bosforo superando l'Ellesponto senza per\u00f2 incontrare le difficolt\u00e0 della prima volta visto che Eracle nel frattempo aveva attaccato e distrutto l'intera flotta troiana per poi giungere fino alla citt\u00e0, dove uccise Laomedonte e mise al suo posto l'ultimo dei suoi figli, Priamo (chiamato anche Podarce).\nMedea e Giasone.\nLa polena della nave, che aveva poteri oracolari, sentenzi\u00f2 che Giasone e Medea dovevano purificarsi per i delitti commessi. I due scesero dalla nave e andarono incontro alla zia di Medea, Circe, anch'essa maga. La donna, pur non avendo alcuna intenzione di intervenire, li purific\u00f2 usando sangue di scrofa.\nNel frattempo i Colchi riuscirono a scoprire dove Giasone si nascondeva.\nUna volta arrivati a Corcira, a quei tempi chiamata Drepane, i Colchi si recarono dai regnanti locali, il re Alcinoo e sua moglie Areta. Reclamarono sia il vello che la testa di Giasone, ma il re decise di porre una condizione, che sarebbe stata riferita soltanto il giorno dopo. Areta, ormai amica di Medea, tenne sveglio il consorte tutta la notte, fino a farsi rivelare quale fosse la condizione per liberare, il giorno seguente, la sua amica Medea.\nLa condizione era che Medea fosse ancora vergine. Areta subito avvert\u00ec la donna di questo e Giasone spos\u00f2 la strega la notte stessa nella grotta di Macride. Gli Argonauti banchettarono e il vello d'oro fu messo ai piedi dei due sposi. Il mattino seguente Alcinoo fece il suo proclama ma si sent\u00ec rispondere da Giasone che Medea era gi\u00e0 sua sposa. I Colchi allora non poterono pi\u00f9 eseguire gli ordini imposti e neanche tornare in patria; essi vagarono fondando nuove citt\u00e0. Solo un paio d'anni dopo Eete seppe tutta la verit\u00e0.\nLa fine del viaggio.\nGiasone continu\u00f2 il suo viaggio, fino a raggiungere l'isola delle Sirene. Gli Argonauti poterono udire il loro canto, ma la fatale melodia fu vinta da un suono ancora pi\u00f9 dolce, quello della lira di Orfeo. Il solo Bute, incantato comunque dalle Sirene, non riusc\u00ec a resistere e cerc\u00f2 di raggiungerle gettandosi a mare. La sua morte sarebbe stata certa se Afrodite, obbedendo a un capriccio, non lo avesse salvato e portato con s\u00e9.\nGli eroi costeggiarono poi la Sicilia, dove videro Elio pascolare il suo favoloso gregge, ma riuscirono a tenere a freno i loro desideri e passarono oltre.\nAvventure nel deserto.\nAll'improvviso una forte burrasca travolse gli eroi, sollevando l'intera nave e gettandola contro le rocce della costa libica dove un deserto senza fine si par\u00f2 davanti a loro. Stavano per perdere ogni speranza quando la triplice dea Libia apparve in sogno a Giasone. Rincuorato, il comandante decise di recuperare la nave e, sollevando e trasportando a spalla tutti insieme l'imbarcazione, in dodici giorni riuscirono a giungere fino al lago Tritonide. Durante questo lungo periodo scamparono alla sete solo grazie al ritrovamento della sorgente che Eracle aveva fatto scaturire in una delle sue fatiche.\nDurante il trasporto della nave, Canto, uno degli eroi, vide il gregge di Cafauro e, non riuscendo a resistere alla fame, cerc\u00f2 di rubare qualche capo; il pastore lo scopr\u00ec e infuriato lo uccise. Subito gli Argonauti lo vendicarono.\nDurante la cerimonia di sepoltura del loro amico, accadde a Mopso di venir morso al tallone da un serpente; una nebbia cal\u00f2 sui suoi occhi, atroci dolori si diffusero lungo il corpo, i capelli caddero e alla fine spir\u00f2. Gli Argonauti, celebrati anche i riti funebri per la scomparsa di Mopso, tornarono alla ricerca del lago.\nGiasone portava con s\u00e9 due tripodi di bronzo avuti in dono dall'oracolo della Pizia. Grazie al consiglio di Orfeo, il comandante decise di offrirne uno alle divinit\u00e0 locali. Subito apparve Tritone che prese per s\u00e9 il tripode; prima che potesse far ritorno laddove era venuto, Eufemo, preso coraggio, gli si par\u00f2 innanzi chiedendogli quale via portasse al Mediterraneo. Tritone in risposta gli don\u00f2 una zolla di terra che avrebbe reso lui e i suoi discendenti sovrani di Libia, e quindi trascin\u00f2 la nave degli Argonauti fino al mare.\nVerso casa.\nRipresa la navigazione, gli Argonauti cercarono di avvicinarsi a Creta dove faceva buona guardia Talo, la sentinella di bronzo opera di Efesto. L'automa, non appena avvist\u00f2 la nave, inizi\u00f2 a bersagliare l'equipaggio con pietre, ma Medea ingann\u00f2 il mostro e lo addorment\u00f2 con una pozione. La strega si avvicin\u00f2 poi al gigante e tolse il chiodo che turava la sua unica vena, facendolo morire dissanguato.\nSecondo altre versioni, invece, il gigante incantato dagli occhi della donna barcoll\u00f2 fino a ferirsi; o, secondo altre, fu ucciso da una freccia di Peante.\nLa morte di Esone.\nEsone, che gi\u00e0 prima della partenza di Giasone si preoccupava per la sorte di suo figlio, della sua famiglia e del suo regno, fu rincuorato da Polimela.\nPoco dopo la partenza degli Argonauti, Pelia, incurante della promessa fatta a Giasone, scelse di sterminarne la famiglia. Il primo a cadere fu proprio Esone; dopo di lui il re frantum\u00f2 la testa di Promaco, figlio di Esone. Polimela, disperata ma fiera, non si lasci\u00f2 uccidere e scelse di morire per mano propria.\nLa morte di Pelia.\nUna sera di autunno gli Argonauti riuscirono ad approdare alla spiaggia di Pagase, presso Iolco, dove appresero che si era sparsa la voce della loro morte; seppero anche del massacro perpetrato da Pelia.\nUdite queste notizie, Giasone proib\u00ec a chiunque avesse visto l'attracco di parlarne; convoc\u00f2 quindi un consiglio nel quale tutti gli Argonauti furono d'accordo nell'uccidere il re. Ad Acasto, che non poteva certo uccidere il proprio padre, fu concesso di ritornare a casa. Molti tra gli Argonauti sostennero per\u00f2 l'impossibilit\u00e0 di compiere la vendetta, anche perch\u00e9 Iolco era una citt\u00e0 molto ben munita. Di fronte al profilarsi di una rinuncia generale Medea assunse solo su se stessa l'intero compito di espugnare la citt\u00e0.\nIl piano di Medea.\nLa maga disse agli Argonauti di nascondersi in attesa di un suo cenno; trov\u00f2 un simulacro cavo della dea Artemide; ordin\u00f2 quindi alle sue ancelle di vestirsi in strano modo e di portarlo a turno. Medea si travest\u00ec da vecchia e, presentatasi alle porte di Iolco, offr\u00ec la fortuna di Artemide sulla citt\u00e0 se solo le avessero aperto le porte. I guardiani non poterono rifiutare e, una volta entrate, le serve della strega ingannarono la gente inscenando finte crisi religiose.\nPelia, dubbioso, si rivolse allora alla vecchia chiedendole cosa volesse la dea da lui. La risposta fu che, se avesse creduto in Artemide e nel suo operato, avrebbe ricevuto in cambio eterna giovinezza. Il re non le volle credere e allora Medea prese un vecchio ariete, lo fece a pezzi, lo boll\u00ec e pregando la dea di assisterla e usando tutte le formule magiche a sua conoscenza, riusc\u00ec, con uno stratagemma, a far credere che l'animale fosse ringiovanito.\nQuesto convinse il re, che si denud\u00f2 e, sdraiatosi, si fece ipnotizzare. Medea chiese alle figlie del re, Alcesti, Evadne, e Anfinome, di tagliare a pezzi il proprio genitore. Dapprima rifiutarono ma la strega, usando altri inganni e piccoli incantesimi, riusc\u00ec a persuadere Evadne e Anfinome. I pezzi finirono nel calderone mentre, sempre su richiesta della finta vecchia, le due assassine agitavano delle torce: doveva essere un'invocazione rivolta alla dea luna, ma in realt\u00e0 era il segnale convenuto per l'ingresso in citt\u00e0 degli Argonauti, che poterono prendersi cos\u00ec la rivincita.\nGiasone, temendo la collera del figlio di Pelia, loro compagno di viaggio, non avanz\u00f2 pretese sul trono: accett\u00f2 l'esilio impostogli da Acasto lasciandogli anche il trono. Secondo l'antica usanza, alla morte del re furono dedicati dei giochi funebri, nei quali gli Argonauti ebbero occasione di dar prova della loro abilit\u00e0, vincendo diverse prove.\nConfronto e note dopo le avventure.\nMolti dei reduci dall'impresa parteciparono anche alla cattura del cinghiale calidonio e alla guerra sostenuta dai Lapiti contro i centauri. Alcuni degli argonauti e molti dei loro figli, fra cui Achille e Odisseo, furono celebri eroi della guerra di Troia. Al di fuori di tali epopee gli Argonauti si incontrarono ancora e non furono mai episodi pacifici, con l'eccezione di quello che leg\u00f2 Atalanta e Melanione in un destino comune di innamorati. Nel caso delle duplice coppia di gemelli l'episodio che li vide ancora protagonisti fu perfino di sterminio. Dai vari racconti si comprende come il destino degli Argonauti fosse legato soprattutto a Giasone. L'episodio della morte del figlio di Zeus \u00e8 l'unico collegabile alle avventure trascorse con i suoi compagni, perch\u00e9 sar\u00e0 proprio la nave che li ha accompagnati per mille peripezie a causarne la fine.\nDi seguito un raffronto per ogni singolo Argonauta:\nInterpretazione e realt\u00e0 storica.\nMolte sono le interpretazioni date al viaggio degli Argonauti. Tra le tante, spicca la rielaborazione in senso evemerista di Isaac Newton che, oltre a datarlo nel 937 a.C., lo considera il risultato di un'ambasciata greca in funzione anti-egizia, presso i coevi popoli del Mediterraneo. Guido Paduano sottolinea come \"Le Argonautiche\" di Apollonio Rodio avrebbero voluto rappresentare la pi\u00f9 grande opera dei tempi del mito, ma fallirono in questo scopo, deludendo il lettore nell'evolversi delle vicende, affermando che la comparsa di Eracle serviva soltanto per far vedere quanto gli altri partecipanti gli fossero inferiori, mentre Gilbert Lawall sottolinea la linea pessimistica dell'intera vicenda. Vale la pena di ricordare che questi commenti si riferiscono solo alla versione di Apollonio Rodio, non alla storia nella sua completezza.\nGiulio Guidorizzi invece individua nel recupero del vello d'oro una prova iniziatica che il ragazzo Giasone deve superare per diventare uomo.\nRobert Graves, racconta che i partecipanti in realt\u00e0 erano mercanti che dovevano stringere importanti rapporti nella regione del mar Nero, ecco il perch\u00e9 di molti nomi nei vari elenchi (Tzetze cita 100 Argonauti), ogni citt\u00e0 voleva un suo rappresentante per tutelare i suoi diritti nel commercio con le terre lontane. Graves inoltre esprime un giudizio comune a molti studiosi moderni, affermando che il nucleo della leggenda degli Argonauti \u00e8 veramente esistito datando tale epopea nel corso del tredicesimo secolo a.C., prima della guerra di Troia.\nIl ruolo delle donne.\nAi tempi del mito il ruolo della donna era relegato all'idea di bellezza e di furbizia ed in nessun caso si permetteva a queste di combattere. Esempio \u00e8 il caso di Atalanta, unica donna tra gli Argonauti. Invece secondo alcuni autori minori si era solamente offerta di partecipare e Giasone, temendo per la reazione dei compagni, rifiut\u00f2 la proposta.\nCenis era una bella donna che desiderava combattere e per questo venne trasformata in un uomo, lei per prima pensava che il corpo femminile fosse inadatto a combattere.\nDiversa considerazione avevano le streghe, ma in tal caso si rispettavano le arti magiche che si nascondevano dietro al loro potere, frutto di preghiere agli dei e dell'invocazione degli spiriti, non merito proprio. Per l'idea di profonda devozione e amore verso gli dei, che secondo i mitografi si nascondeva dietro a tali pratiche, le arti magiche ai tempi del mito erano quasi assoluta prerogativa delle donne.\nEppure si racconta che Medea riusc\u00ec dove cinquanta uomini avevano fallito.\nIl ruolo degli dei.\nGli dei che sorvegliano dall'alto gli umani, in tutte le saghe eroiche, favorivano il proprio beniamino. Spesso sono loro stessi la causa di grandi avventure, come avverr\u00e0 anche in altre occasioni.\nTutto inizi\u00f2 per colpa di un oracolo: Era, moglie di Zeus, fu la prima a schierarsi perch\u00e9 Giasone fu l'unico a dar retta a lei quando aveva sembianze di una vecchia, inoltre aveva poca considerazione di Pelia che non la ricordava nei sacrifici. Andando avanti con la storia Afrodite, la dea della bellezza e Atena, dea della giustizia, all'inizio neutrali, decisero di intervenire, obbligando Medea ad interessarsi a Giasone senza preoccuparsi delle tragiche conseguenze che questo loro gesto avr\u00e0 in seguito, successivamente alla fine del viaggio.\nAntiche rivalit\u00e0.\nDurante il viaggio degli Argonauti, cos\u00ec come nacquero molte nuove rivalit\u00e0, cos\u00ec se ne placarono alcune, anche se solo momentaneamente:\nIl ruolo di Eracle.\nPer rispondere alla chiamata di Giasone Eracle abbandon\u00f2 le dodici fatiche, quando aveva appena compiuto la quarta, cio\u00e8 dopo aver catturato il cinghiale Erimanto. Al termine della spedizione, Eracle riprese le sue prove da dove le aveva lasciate, ripulendo le stalle di uno degli Argonauti.\nSecondo alcune fonti, la sesta fatica di Eracle, quella riguardante gli uccelli stinfali, fu compiuta dagli stessi Argonauti e non da Eracle stesso.\nEracle fu l'artefice del destino di molti degli eroi che presero parte al viaggio degli Argonauti. Uccise per vendetta Calaide e Zete, uccise per non aver ricevuto la ricompensa che si aspettava per la quinta fatica sia Augia che Attore, e anche Corono e Cefeo caddero per mano sua.\nPrima dell'inizio del viaggio, del resto, il semidio aveva gi\u00e0 incontrato diversi Argonauti: aveva distrutto il regno di Ergino e per poco non lo aveva ucciso, mentre gli era sfuggito per poco Periclimeno, che cercava di vendicare i propri fratelli. Secondo alcune fonti, Eracle sarebbe stato ucciso a sua volta da uno di essi, grazie all'intervento di Peante o Filottete (citato nel novero degli Argonauti da Igino).\nSimilitudini ed analogie.\nEsistono diversi miti simili nella mitologia celtica, fra cui le fatiche imposte a Kilhwych, l'eroe del Mabinogion. Egli vuole contrarre matrimonio con la maga Olwen, ma il padre gli impone, prima di consentire le nozze, diverse prove, affinch\u00e9 possa dimostrare il proprio coraggio. In particolare, queste prove appaiono molto simili a quelle sostenute da Giasone: ad esempio, Kilhwych deve aggiogare alcuni buoi e con essi arare un enorme campo, seminarvi il grano e raccoglierlo il giorno dopo.\nSomigliante al mito di Giasone e degli Argonauti \u00e8 anche la leggenda di Peredur, figlio di Evrawc, narrata nei Mabinogion.\nLetteratura.\nLa storia della spedizione degli Argonauti \u00e8 nota fin dai tempi dei poemi omerici: nel settimo e ventunesimo libro dell\"Iliade\" si parla del figlio di Giasone. Il suo nome viene citato anche nel canto dodicesimo dell\"Odissea\". Esiodo, nella sua \"Teogonia\", ricorda che Giasone and\u00f2 a prendere Medea su ordine dello zio Pelia e che la maga gli partor\u00ec un figlio, Medeio, che fu educato da Chirone. La prima traccia della tradizione per cui Giasone fu mandato a recuperare il vello d'oro \u00e8 nel poeta lirico Mimnermo, che probabilmente la raccontava per esteso. La prima trattazione giunta a noi integralmente \u00e8 nella IV Pitica di Pindaro.\nIl mito degli Argonauti ispir\u00f2, successivamente, le \"Argonautiche\" di Apollonio Rodio in et\u00e0 ellenistica e gli \"Argonautica\" di Gaio Valerio Flacco in et\u00e0 flavia.\nInfluenze nella cultura.\nCinema e televisione (parziale).\nNel corso dei tempi molti film e serie tv sono state dedicate al mito degli Argonauti:"}
{"id": "715879", "revid": "689311", "url": "https://it.wikipedia.org/wiki?curid=715879", "title": "Polimorfismo a singolo nucleotide", "text": "Un polimorfismo a singolo nucleotide (spesso definito in inglese single-nucleotide polymorphism o SNP, pronunciato \"snip\") \u00e8 un polimorfismo, cio\u00e8 una variazione, del materiale genico a carico di un unico nucleotide, tale per cui l'allele polimorfico risulta presente nella popolazione in una proporzione superiore all'1%. Al di sotto di tale soglia si \u00e8 soliti parlare di variante rara (in inglese \"single-nucleotide variant\" o SNV).\nAd esempio, se le sequenze individuate in due pazienti sono AAGCCTA e AAGCTTA, \u00e8 presente uno SNP che differenzia i due alleli C e T.\nFrequenza degli SNP.\nAll'interno di una popolazione, \u00e8 possibile determinare una \"minor frequenza allelica\", il rapporto tra la frequenza della variante pi\u00f9 rara e quella pi\u00f9 comune di un determinato SNP. Solitamente ci si guarda con maggiore attenzione da SNP aventi un valore di minor frequenza allelica minore all'1%, trascurando nelle analisi la maggior parte degli SNP che, anche per il loro elevatissimo numero, risultano poco maneggevoli. \u00c8 importante notare che possono esistere variazioni notevoli tra popolazioni umane. Uno SNP molto comune in un determinato gruppo etnico pu\u00f2 dunque essere molto raro in un'altra popolazione.\nGli SNP possono presentarsi all'interno di una sequenza codificante di un gene, all'interno di una regione intronica o in una regione intergenica. Gli SNP all'interno di un gene, in ogni caso, non necessariamente modificano la sequenza amminoacidica codificata, dal momento che il codice genetico \u00e8 degenerato. Uno SNP che genera in tutte le sue forme lo stesso peptide \u00e8 detto \"sinonimo\" (\"synonymous\"); in caso contrario \u00e8 detto \"non-sinonimo\" (\"non-synonymous\"). Gli SNP che non si trovano in una sequenza codificante possono, in ogni caso, presentare conseguenze negative sullo splicing o sul legame dei fattori di trascrizione.\nGli SNP costituiscono il 90% di tutte le variazioni genetiche umane. SNPs con minor frequenza allelica pari o maggiore all'1% sono presenti ogni circa 100-300 paia di basi lungo l'intero genoma. In media, due SNP su tre vedono una variazione tra citosina e timina.\nPotenzialit\u00e0 degli SNP.\nLo studio degli SNP \u00e8 molto utile poich\u00e9 variazioni anche di singoli nucleotidi possono influenzare lo sviluppo delle patologie o la risposta ai patogeni, agli agenti chimici, ai farmaci. Per tale motivo gli SNP possono avere una grande importanza nello sviluppo di nuovi farmaci e nella diagnostica, in quanto consentono di conoscere l'effetto che pu\u00f2 avere un farmaco su un individuo ancor prima della somministrazione, attraverso uno screening degli SNPs presenti nel gene responsabile della metabolizzazione del farmaco stesso; queste sono le basi della farmacogenomica. \nDal momento che gli SNP sono perlopi\u00f9 ereditati di generazione in generazione, essi vengono utilizzati in alcuni studi genetici.\nIndividuazione degli SNP.\nUn metodo utile per individuare gli SNP \u00e8 la valutazione dei cosiddetti \"restriction fragment length polymorphisms\" (\"polimorfismi di lunghezza dei frammenti di restrizione\", o RFLP). Se un allele contiene un sito di riconoscimento per un enzima di restrizione e un altro no, la digestione dei due alleli generer\u00e0 due frammenti di dimensione differente. In realt\u00e0 oggi gli SNP sono studiati principalmente attraverso i microarrays, che permettono l'analisi simultanea di centinaia di diversi SNPs e una veloce analisi elaborata da un computer.\nUna tecnica con cui \u00e8 possibile analizzare gli SNP \u00e8 la SNuPE (single-nucleotide primer extension). La procedura prevede l'estrazione dell'RNA, l'amplificazione mediante RT-PCR della porzione in cui \u00e8 presente il locus polimorfico in modo da ottenere il cDNA, e infine un ciclo di PCR con primer SNuPE. \nTale primer \u00e8 progettato in modo tale da appaiarsi all'estremit\u00e0 3' a monte di un nucleotide prima del nucleotide che caratterizza il polimorfismo, si inserisce poi un dNTP marcato. L'amplificato ottenuto viene analizzato su un gel di poliacrilamide e identificato mediante autoradiografia. Una variante di tale tecnica, la MS-SNuPE (Methylation-sensitive single-nucleotide primer extension), consente di analizzare il grado di metilazione che si pu\u00f2 presentare ad esempio a livello dei dinucleotidi CpG. Tali nucleotidi sono presenti in molti regioni del genoma umano e sono oggetto di studio dei meccanismi epigenetici. La MS-SNuPE viene condotta esattamente come la SNuPE ma prima di fare l'amplificazione con il primer si tratta il cDNA con bisolfito che trasforma le citosine non metilate in uracile."}
{"id": "715881", "revid": "2014155", "url": "https://it.wikipedia.org/wiki?curid=715881", "title": "Luigi II di Fiandra", "text": "Origine.\nNacque nel novembre 1330, nel castello di M\u00e2le (presso Bruges), secondo il \"Iohannis de Thilrode Chronicon\", dal Conte di Nevers (Luigi II), Conte di Rethel (Luigi II), Signore di Malines e Conte di Fiandra, Luigi I di Cr\u00e9cy (1304-1346), e da Margherita di Francia (1309-1382), che, come riportato dalla \"Continuatio Chronici Guillelmi de Nangiaco\", era la figlia secondogenita del re di Francia e Re di Navarra, Filippo V il Lungo, e della Signora di Salins, contessa di Borgogna, Contessa di Chalon e Contessa d'Artois, Giovanna II, che, come ricordato dalla madre nel proprio testamento del 1328, Giovanna II era la figlia femmina primogenita del Signore di Salins, Conte di Chalon e Conte di Borgogna, Ottone IV e dalla futura contessa regnante d'Artois, Matilde di Artois, che secondo le \"Gesta Philippi Tertii Francorum Regis\", era la figlia primogenita del conte d'Artois, Roberto II il Nobile (1250-1302) e della signora di Conches Amici di Courtenay figlia di Pietro di Courtenay (1218 - \u2020 1250), signore di Conches e di Mehun, e di Petronilla di Joigny, come ci conferma la \"Histoire g\u00e9n\u00e9alogique de la Maison royale de Courtenay\".&lt;br&gt;Luigi I di Cr\u00e9cy, secondo il \"Iohannis de Thilrode Chronicon\", era l'unico figlio maschio del Conte di Nevers e Conte di Rethel, Signore di Malines, Luigi I di Nevers e della contessa Giovanna di Rethel (morta nel 1325), figlia di Ugo IV, Conte di Rethel, e di Isabella di Grandpr\u00e9.\nBiografia.\nSuo padre, Luigi I, fu sempre leale col re di Francia, Filippo VI di Valois, tanto da rifiutare una offerta di alleanza (in chiave antifrancese) da parte del re d'Inghilterra, Edoardo III, che, contrariato, il 12 agosto 1336, proib\u00ec categoricamente l'esportazione della na inglese nelle Fiandre, mettendo in crisi l'industria tessile fiamminga, e la citt\u00e0 di Gand, che era sempre stata schierata dalla parte del conte, fu la prima ad abbandonarlo, si rese autonoma e mise a capo di questa nuova organizzazione Jacob van Artevelde, che, riusc\u00ec a persuadere gli altri centri fiamminghi a formare una coalizione, e che, dopo la fuga di Luigi I in Francia, il 26 gennaio 1340, a nome delle Fiandre, riconobbe Edoardo III legittimo erede di San Luigi e quindi legittimo re di Francia.&lt;br&gt;Luigi I fu fedele e leale con Filippo VI, tanto che, durante la guerra dei cent'anni, si schier\u00f2 con il regno di Francia, mentre le Fiandre si erano schierate con gli inglesi e che, combattendo per la Francia, mor\u00ec il 26 agosto 1346, nella battaglia di Cr\u00e9cy. A quella battaglia aveva preso parte anche Luigi di Male, che fu gravemente ferito.\nA seguito della morte del padre Luigi di Male eredit\u00f2 le contee paterne, divenendo conte di Fiandra, di Nevers e di Rethel, per il governo delle quali, per alcuni anni, ebbe il sostegno della madre, Margherita.\nNel 1347, contro il parere dei fiamminghi, che avrebbero preferito che sposasse una principessa del regno d'Inghilterra, con cui le Fiandre avevano un intenso scambio commerciale), Luigi di Male spos\u00f2 Margherita del Brabante (1323-1368), figlia di Giovanni III del Brabante e Maria d'\u00c9vreux; nel 1346, poi confermato nel marzo del 1347, Luigi II si era fidanzato con Isabella, figlia secondogenita del re d'Inghilterra, Edoardo III, come viene confermato da un documento del 1346, l'impegno fu annullato prima del giugno 1347. \nDopo la morte di Artevelde (1346), le citt\u00e0 fiamminghe si ribellarono al predominio della citt\u00e0 di Gand, che non ottenne l'appoggio del re inglese e cos\u00ec, con l'appoggio del re di Francia, Filippo VI, Luigi di Male, dopo essere rientrato nelle Fiandre (1348), schiacci\u00f2 i tessitori di Gand, nel gennaio del 1349, avendo cos\u00ec autorit\u00e0 su tutte le Fiandre. A questi avvenimenti seguirono 30 anni di pace e prosperit\u00e0, anche perch\u00e9 Luigi II aveva compreso, che non poteva governare contro gli interessi dei fiamminghi filoinglesi, infatti sarebbe stato un vassallo assai tiepido per il re di Francia.\nIl 5 dicembre 1355, mor\u00ec il suocero, Giovanni III del Brabante, come ci conferma la \"Chronique des ducs de Brabant, Volume 2\" e gli succedette la figlia primogenita, Giovanna del Brabante, che, in seconde nozze, aveva sposato Venceslao I di Lussemburgo, fratellastro dell'imperatore, Carlo IV; Luigi pretese da Giovanna e Venceslao, la dote della moglie Margherita. Non essendo stato esaudito, occup\u00f2 il Brabante nel corso del 1356, obbligando i cognati a rifugiarsi nel Limburgo. Nel 1357, ottenute le citt\u00e0 di Anversa e Malines, fece pace coi cognati e restitu\u00ec il ducato, mantenendo il titolo, e garantendo ai suoi discendenti il diritto di successione sui ducati di Brabante e Limburgo.\nLuigi segu\u00ec una politica di equidistanza tra Francia ed Inghilterra, mantenendosi in equilibrio tra i due sovrani, che pur non tenendolo in grande stima, erano costretti a stare a patti con lui.\nLuigi di Male port\u00f2 avanti una politica matrimoniale con la casa di Borgogna, facendo sposare la sua unica figlia, Margherita di Male, nel 1357 al cugino (fu necessaria la dispensa papale), il conte di Borgogna (Franca Contea) e Artois e duca di Borgogna, Filippo di Rouvres, che era il pronipote di Margherita I di Borgogna, la madre di Luigi di Male.Nel 1361, alla morte del pronipote, Filippo di Rouvres, Margherita I di Borgogna, per il fatto di essere la parente pi\u00f9 prossima, ne eredit\u00f2 i titoli, divenendo contessa di Borgogna e Artois, mentre il ducato di Borgogna torn\u00f2 al re di Francia.\nSecondo il \"Trophees tant sacres que profanes de la duch\u00e9 de Brabant ..., Volume 1\", Luigi rimase vedovo: Margherita di Brabante mor\u00ec nel 1368, e fu sepolta a Lilla, nella chiesa di San Pietro (, in francese).\nDopo che era rimasta vedova, Luigi pens\u00f2 di sposare la figlia, Margherita di Male, ora ereditiera oltre che delle contee di Fiandra, di Nevers e di Rethel anche delle contee di Borgogna e di Artois, a Edmondo di Langley, uno dei figli del re d'Inghilterra, Edoardo III. Sia il papa Urbano V, che il re di Francia, Carlo V si opposero al progetto e Carlo V, cedendo i tre distretti valloni di Lilla, Douai e Orchies, alla contea delle Fiandre, indusse Luigi ad accettare un matrimonio tra sua figlia, Margherita di Male ed il fratello del re di Francia, il nuovo duca di Borgogna, Filippo II l'Ardito. Il matrimonio tra Margherita e Filippo II fu celebrato, nel 1369.\nNel 1379, i tessitori di Gand, si ribellarono nuovamente, mentre Bruges rimase fedele a Luigi, che pose il suo quartier generale proprio in Bruges. Gand si affid\u00f2 alla guida di Philip van Artevelde (il figlio di Jacob van Artevelde), che dopo il fallimento delle trattative si mise a capo di una spedizione contro Bruges; il conte Luigi attacc\u00f2 i rivoltosi in aperta campagna, ma venne respinto e Luigi riusc\u00ec a mettersi in salvo con grande difficolt\u00e0 e Philip van Artevelde conquist\u00f2 la citt\u00e0 il 3 maggio 1382). Tutte le Fiandre, sino a Liegi, appoggiarono la rivolta. &lt;br&gt;Luigi, con una fuga rocambolesca, si rifugi\u00f2 a Lilla, dove, morta nel frattempo (9 maggio) la madre, Margherita di Francia, eredit\u00f2 le contee di Borgogna e Artois e dove chiese aiuto al genero, il nuovo duca di Borgogna, Filippo II. Filippo accorse e, con l'aiuto del fratello, il nuovo re di Francia Carlo VI detto \"il Beneamato\", sconfisse le truppe ribelli (alle quali manc\u00f2 l'appoggio del nuovo re d'Inghilterra, Riccardo II.) a Roosebeke (27 novembre 1382), dove Van Artevelde mor\u00ec, per soffocamento, schiacciato dai propri soldati assaliti dalle truppe francesi. Luigi rientr\u00f2 in Bruges, ma si astenne dall'attaccare Gand, che, rifornita dagli inglesi, continu\u00f2 a resistere.\nLuigi mor\u00ec, il 30 gennaio 1384, senza poter vedere la riconquista della citt\u00e0, che avvenne circa due anni dopo (dicembre 1385). A Luigi di Male, in tutti i suoi possedimenti succedette la figlia, Margherita di Male, assieme al marito, Filippo II l'Ardito.\nMatrimonio e discendenza.\nNel 1347, come ci conferma la \"Oude Kronik van Brabant\" (non consultata), Luigi aveva sposato Margherita del Brabante (1323-1368), figlia di Giovanni III del Brabante e Maria d'\u00c9vreux, che era figlia di Luigi conte d'\u00c9vreux e della moglie, Margherita d'Artois, come ci viene confermato dal \"Continuatio Chronici Guillelmi de Nangiaco\", figlia dell'erede della contea d'Artois, Filippo d'Artois e di Bianca di Bretagna.&lt;br&gt;Luigi da Margherita ebbe un'unica figlia:\nLuigi da diverse amanti di cui non si conoscono n\u00e9 il nome n\u00e9 gli ascendenti ebbe altri 15 figli (illegittimi)."}
{"id": "715883", "revid": "84184", "url": "https://it.wikipedia.org/wiki?curid=715883", "title": "Corace (retore)", "text": "Visse a Siracusa all'epoca di Gerone I e viene ritenuto assieme a Tisia uno dei fondatori della retorica dell'antica grecia. Secondo Thomas Cole, Corace e Tisia erano la stessa persona: in tal senso, Corace (che in greco significa \u00abcornacchia\u00bb) sarebbe il soprannome con cui Tisia venne chiamato dopo aver intrapreso la professione di retore.\nSebbene l'invenzione della retorica sia da attribuire ad Empedocle secondo Aristotele, sembra tuttavia probabile l'attribuzione a Corace e Tisia.\nSi ritiene che il personaggio di Sycorax (Sicorace) ne \"La tempesta\" di William Shakespeare sia stato ispirato nel nome da Corace.\nBiografia.\nFonti bizantine ritengono che Corace abbia affinato la sua arte oratoria presso la corte del tiranno Gerone I. Alla morte di quest'ultimo, gli successe suo fratello Trasibulo di Siracusa, la cui deposizione - avvenuta nel 465 a. C. - diede vita ad un'inaspettata democrazia. In questo clima di dissoluzione dell'ordine stabilito e di radicale e repentino rinnovamento politico, le capacit\u00e0 persuasive di Corace divennero ben note ai siracusani. Bench\u00e9 non manc\u00f2 dunque di prendere parte alla vita politica della sua citt\u00e0, egli si occup\u00f2 principalmente di oratoria. \n\"(..) quando, abbattuti in Sicilia i tiranni, i beni privati furono rivendicati mediante azioni giudiziarie a causa del lungo tempo intercorso, allora per la prima volta, essendo quella gente acuta e per natura litigiosa, i siciliani Corace e Tisia composero un insieme di precetti (...) Cicerone, Bruto.\" \n\"Si dice infatti che Empedocle sia stato il primo, dopo coloro di cui parlano i poeti, che abbia dato un impulso all'arte retorica. I pi\u00f9 antichi scrittori di retorica furono poi i Siciliani Corace e Tisia, ai quali segu\u00ec un uomo di quella medesima isola, Gorgia di Leontini, che fu, si dice, discepolo di Empedocle\" Quintiliano. \nDurante la sua vita, viene considerato il primo che elabor\u00f2 una precettistica oratoria e la rese oggetto di insegnamento, dividendo l'orazione giuridica in varie parti: proemio, narrazione, dichiarazione di argomenti, confutazione di argomenti opposti e riepilogo.\nLogica.\nCorace \u00e8 meglio conosciuto per lo sviluppo della \"tesi a probabilit\u00e0 inversa\", meglio conosciuta come \"Arte di Corace\": se una persona viene accusata di un crimine che difficilmente pu\u00f2 aver commesso (per esempio, una persona di bassa statura che attacca fisicamente una persona di grande statura quasi certamente perder\u00e0 il confronto), la sua difesa sar\u00e0 basata sull'impossibilit\u00e0 di aver commesso il crimine. Allo stesso modo, se una persona viene accusata di un crimine che molto probabilmente pu\u00f2 aver commesso (nel caso precedente una persona di grande statura che attacca una persona di bassa statura), pu\u00f2 sempre difendersi argomentando che \u00e8 molto improbabile che il crimine sia stato effettivamente commesso, essendo la ricostruzione banale e scontata. Il metodo \u00e8 basato nell'anticipare le argomentazioni del pubblico, fornendone una controprova. Questa pratica \u00e8 tuttora largamente diffusa..\nOvviamente, contromosse iterate possono essere impiegate (nell'esempio precedente, l'uomo potrebbe aver commesso il crimine proprio per il fatto che lui pensava che sarebbe risultato un sospettato troppo banale). Per questa ragione, l'Arte di Corace \u00e8 stata etichettata come \"paradosso logico\". Questo metodo di argomentazione \u00e8 chiamato anche quasi-logico poich\u00e9 \"mantiene l'auto-referenzialit\u00e0 logica tipica della mente umana anche se circolare\".\nCorace e Tisia.\nLa storia apocrifa su come Tisia cerc\u00f2 di ingannare il suo maestro Corace \u00e8 stata tramandata nelle introduzioni di vari trattati di retorica. Secondo questa leggenda, Tisia convinse Corace a non pagare la tassa per gli insegnamenti ricevuti finch\u00e9 non avesse vinto la sua prima causa legale: per questo motivo Tisia evit\u00f2 accuratamente di recarsi in tribunale. A seguito di ci\u00f2, Corace cit\u00f2 in giudizio Tisia, argomentando che se Corace avesse vinto la causa sarebbe stato pagato, altrimenti nel caso in cui Tisia avesse avuto ragione, avrebbe dovuto onorare l'accordo originale pagando la tassa in quanto avrebbe cos\u00ec vinto la sua prima causa. Altre versioni di questo racconto aggiungono la risposta di Tisia che, nel caso avesse perso la causa avrebbe comunque potuto evitare di pagare la tassa per l'accordo privato stipulato precedentemente e, nel caso avesse vinto, non sarebbe incorso in nessun pagamento in quanto avrebbe ricevuto il pagamento per la vittoria in tribunale. A questo punto, il giudice cacci\u00f2 entrambi dal tribunale, sottolineando \"\u03ba\u03b1\u03ba\u03bf\u1fe6 \u03ba\u03cc\u03c1\u03b1\u03ba\u03bf\u03c2 \u03ba\u03b1\u03ba\u1f78\u03bd \u1fa0\u03cc\u03bd\" (\"Da una cattiva cornacchia, un uovo cattivo\", equivalente di \"tale padre, tale figlio\").\nOpere.\nCorace non ha mai scritto in prima persona: tutti i suoi lavori sono stati scritti e pubblicati dal suo allievo Tisia.\nCitazioni.\nCicerone nel \"Bruto\" parla di Tisia e Corace:"}
{"id": "715885", "revid": "44939", "url": "https://it.wikipedia.org/wiki?curid=715885", "title": "SNPs", "text": ""}
{"id": "715886", "revid": "44939", "url": "https://it.wikipedia.org/wiki?curid=715886", "title": "Single Nucleotide Polymorphism", "text": ""}
{"id": "715887", "revid": "7969", "url": "https://it.wikipedia.org/wiki?curid=715887", "title": "Joseph Alois Schumpeter", "text": ""}
{"id": "715896", "revid": "38120", "url": "https://it.wikipedia.org/wiki?curid=715896", "title": "John Barleycorn must die", "text": ""}
{"id": "715897", "revid": "767487", "url": "https://it.wikipedia.org/wiki?curid=715897", "title": "Meriones unguiculatus", "text": "Il gerbillo della Mongolia (\"Meriones unguiculatus\" Milne-Edwards, 1867) \u00e8 un mammifero roditore della sottofamiglia Gerbillinae, proveniente dalla Mongolia.\nDescrizione.\nPer sopravvivere nelle zone aride della Mongolia, il \"M. unguiculatus\" ha sviluppato lunghe zampe per saltare e sfuggire ai predatori, denti affilati per masticare semi e piante dure, e tecniche di conservazione dell'acqua che gli permettono di utilizzare alimenti secchi o il grasso accumulato per generare acqua attraverso il metabolismo.\nIn natura il mantello \u00e8 generalmente rossiccio sul dorso, con la punta del pelo nera, per favorire il mimetismo nelle regioni desertiche, mentre l'addome \u00e8 bianco per riflettere il forte calore del terreno (questa colorazione si chiama \"agouti\"). In cattivit\u00e0 sono state selezionate molte diverse variet\u00e0 di colorazione. Gli occhi possono essere neri o color rubino.\nLa coda, per un meccanismo di difesa, si stacca molto facilmente; \u00e8 importante non afferrarlo mai per la coda, ma raccoglierlo delicatamente fra le mani a coppa.\nBiologia.\nComportamento.\nIn natura questi animali vivono in gruppi costituiti da una coppia di genitori e dalle ultime cucciolate. Solo la coppia dominante si riproduce. Il territorio di un singolo gruppo solitamente ricopre una superficie da 325 fino a 1150 metri quadrati.\nIl gruppo si riunisce in una tana principale dotata di 10 - 20 uscite. Oltre a questa, sparse all'interno del territorio, esistono delle tane pi\u00f9 profonde dotate di 1 - 3 uscite, utilizzate per sfuggire ai predatori quando il gruppo si trova troppo lontano dalla tana principale.\nLa vita media di un esemplare si aggira fra i 3-4 anni, eccezionalmente 5.\nRelazioni con l'uomo.\nHa avuto un notevole sviluppo tra gli animali di compagnia, grazie alla variet\u00e0 di colori con cui \u00e8 possibile trovarlo, anche se pi\u00f9 attivo e pi\u00f9 socievole di un criceto, e quindi pi\u00f9 addomesticabile.\nIl gerbillo della Mongolia vive da tre a cinque anni in cattivit\u00e0, ed \u00e8 un animale altamente sociale: per questa ragione \u00e8 sempre consigliabile prenderne almeno due.\nI nemici naturali del gerbillo sono rapaci e serpenti: se si desidera abituarlo alla nostra presenza \u00e8 importante che la nostra mano non imiti mai i movimenti di questi predatori, calando su di lui dall'alto o inseguendolo per tutta la gabbia, o diventer\u00e0 molto difficile guadagnarsi la sua fiducia.\nIl gerbillo comunque \u00e8 capace di sviluppare un rapporto profondo con il proprietario, e gradisce molto essere lasciato libero di tanto in tanto e poter giocare con il proprio compagno umano, arrampicandosi sulla spalla o nel taschino: allo stesso tempo \u00e8 un animaletto di poche pretese, di salute robusta e piuttosto facile da allevare.\nInoltre \u00e8 di indole curiosa e temeraria: \u00e8 attratto, piuttosto che spaventato, dalle novit\u00e0, quindi non \u00e8 difficile stabilire con lui un rapporto di fiducia e vicinanza.\nDistribuzione e habitat.\nIl \"M. unguiculatus\" \u00e8 originario delle steppe e delle aree semi-desertiche Mongolia. Il suolo di queste regioni \u00e8 sabbioso, cosparso di erbe e arbusti. Il clima \u00e8 caratterizzato da inverni secchi e freddi ed estati calde. La temperatura pu\u00f2 raggiungere i 50\u00a0\u00b0C, ma per la maggior parte dell'anno si aggira intorno ai 20\u00a0\u00b0C. A parte uccelli e serpenti, non sono molti i predatori che si nutrono di questo roditore, a causa delle asperit\u00e0 del clima in cui vive. \u00c8 un animale diurno/notturno che per\u00f2 trascorre le ore pi\u00f9 calde della giornata all'interno della propria tana.\nStoria.\nLa prima menzione di questi animali si ha nel 1866, quando Padre Armand David ne invi\u00f2 alcuni esemplari al Museo nazionale di storia naturale di Francia dal nord della Cina. Qui essi furono nominati \"Meriones unguiculatus\" dal naturalista francese Alphonse Milne-Edwards nel 1867. Il nome latino fa riferimento al guerriero greco Merione che compare nell'Iliade di Omero.\nI gerbilli sono diventati popolari dopo il 1954, quando venti coppie furono inviate negli Stati Uniti dalla Mongolia per essere utilizzate come cavie per esperimenti scientifici. Furono poi introdotti nel Regno Unito nel 1964 dagli Stati Uniti."}
{"id": "715903", "revid": "767487", "url": "https://it.wikipedia.org/wiki?curid=715903", "title": "Mangala Vallis", "text": "I Mangala Vallis sono un gruppo musicale italiano formatosi nel 1998 a Reggio Emilia da un'idea di Gigi Cavalli Cocchi (ex batterista di Ligabue, ClanDestino e CSI), di Mirco Consolini (chitarra e basso) ed Enzo Cattini (tastiere). Il nome \u00e8 mutuato da un canyon del pianeta Marte nominato nel romanzo Sfera di Michael Crichton.\nIl genere del gruppo \u00e8 il rock progressivo contaminato da diversi altri elementi, frutto delle molteplici esperienze artistiche dei membri della band. Caratteristiche fondamentali della loro produzione sono la cura e la ricerca delle sonorit\u00e0 utilizzate.\nStoria.\nL'8 febbraio 2002 viene alla luce il primo album \"The Book of Dreams\", un \"concept\" ispirato alle immaginifiche avventure narrate dallo scrittore fantastico Jules Verne e diversi sono gli artisti che si alternano nelle parti vocali dell'album: Vic Fraja, Matteo Setti (tra gli interpreti dello spettacolo \"Notre Dame de Paris\" di Riccardo Cocciante) e Bernardo Lanzetti (ex Acqua Fragile e PFM). L'album riscuote un unanime successo di critica e pubblico e viene distribuito in 12 nazioni. Nell'arco di due anni i Mangala Vallis si esibiscono in importanti festival in Belgio, Germania e Paesi Bassi.\n\"Lycanthrope\" \u00e8 il secondo album della band, uscito nel novembre 2005. Bernardo Lanzetti entra a far parte stabilmente del gruppo, e diventa l'autore dei testi. David Jackson, saxofonista dei Van der Graaf Generator, \u00e8 lo \"special guest\" del nuovo \"concept\" dedicato all'essere umano diviso e combattuto tra i condizionamenti della societ\u00e0 e la propria vera natura istintiva. Gli altri componenti della band sono: Riccardo Sgavetti al basso e Nicola Milazzo alla chitarra.\nNel 2009 esce il DVD \"Intergalactic Live Video Archives\". Registrato durante il tour europeo del 2006, testimonia la grande energia della band e raccoglie i loro brani pi\u00f9 significativi tratti dai primi due album: \"The Book of Dreams\" e \"Lycanthrope\". Oltre ai concerti, il DVD contiene i due video ufficiali realizzati dalla band.\nNel 2009 un ulteriore cambio di line up con l'arrivo di Cristiano Roversi dei Moongarden alle tastiere.\nIl 2012 porta ulteriori cambiamenti, con l'uscita dal gruppo di Bernardo Lanzetti e Riccardo Sgavetti e l'ingresso di Roberto Tiranti, cantante e bassista (New Trolls, Labyrinth, Ian Paice, Glenn Hughes, Ken Hensley). La nuova formazione pubblica l'album \"Microsolco\", un concept album che lancia un ponte virtuale con il precedente disco. Anche qui, i temi del ritmo forsennato dei nostri tempi e il ritorno ad una dimensione pi\u00f9 naturale sono l'elemento portante della storia. Vi si racconta di ci\u00f2 che accade il 21/12/2012 prendendo spunto dalla teoria della fine del mondo. In effetti in \"Microsolco\" avviene la \u201cfine di un certo tipo di mondo\u201d quando un hacker, nel suddetto giorno, immette nella rete un virus capace di distruggere le memorie digitali di tutto il pianeta. Questo gesto ci obbligher\u00e0 ad una profonda riflessione e ad un recupero di modi di vivere sopiti da tempo. Essenzialmente un riavvicinamento all'essenza dell'uomo e alla madre Terra.\nNel 2018 il gruppo \u00e8 tornato al lavoro per la realizzazione del nuovo album intitolato \"Voices\", la cui uscita \u00e8 previstta nei primi mesi del 2020. La formazione ha visto l'ingresso come tastierista e autore di Gianfranco Fornaciari (Ligabue, Clan Destino)."}
{"id": "715906", "revid": "92719", "url": "https://it.wikipedia.org/wiki?curid=715906", "title": "Gerbillo", "text": ""}
{"id": "715907", "revid": "22229", "url": "https://it.wikipedia.org/wiki?curid=715907", "title": "Atomo mesico", "text": ""}
{"id": "715908", "revid": "2206282", "url": "https://it.wikipedia.org/wiki?curid=715908", "title": "Apteryx", "text": "Apteryx () \u00e8 un genere di uccelli inadatti al volo, comunemente noti come kiwi o atterigi. \u00c8 l'unico genere della famiglia Apterygidae e dell'ordine Apterygiformes. Sono endemici della Nuova Zelanda e ne sono il simbolo nazionale. Il nome scientifico proviene dal greco e ha il significato di \"privo delle ali\".\nDescrizioni.\nI kiwi hanno un peso che va da 1 kg del kiwi maculato minore ai 3\u20135\u00a0kg del kiwi australe, per una lunghezza compresa fra i 35 e i 65\u00a0cm. Gli esemplari di sesso femminile sono pi\u00f9 grandi dei maschi della stessa specie, soprattutto poco prima di deporre le uova. La testa \u00e8 relativamente piccola con un collo lungo e piuttosto robusto. I muscoli toracici sono poco sviluppati, mentre tutta la parte inferiore del corpo (bacino, zampe e piedi) \u00e8 molto robusta.\nLe ali sono lunghe solamente 4-5 centimetri e nascoste sotto le piume con un uncino all'estremit\u00e0, la coda \u00e8 assente. Le zampe, dotate di potenti muscoli, sono particolarmente robuste e terminanti con piedi aventi quattro dita con robusti artigli, tre in avanti ed uno pi\u00f9 piccolo indietro, mentre gli altri struzioniformi ne hanno solo due o tre. Sono anche buoni nuotatori. \nI sensi sono adatti al tipo di vita che conducono; si muovono normalmente di notte nel sottobosco, quindi sono dotati di buon olfatto ed udito; con le grandi cavit\u00e0 auricolari esterne, localizzano la provenienza dei suoni girando la testa nella direzione giusta. La vista \u00e8 invece ridotta con occhi piccoli e frontali funzionanti solo a breve distanza.\nIl becco dei kiwi \u00e8 lungo e flessibile, leggermente incurvato verso il basso; il colore varia dal bianco avorio al rosa, fino al brunastro; la mandibola inferiore \u00e8 pi\u00f9 spessa di quella superiore. Il becco del kiwi australe misura circa 20\u00a0cm nel maschio e 25 nella femmina. Il kiwi spesso usa appoggiarsi con la punta del becco, quasi come una terza zampa. Caratteristica particolare del becco sono le narici poste sulla sua cima che lo aiutano nella localizzazione di invertebrati che vivono in prossimit\u00e0 della superficie del terreno. Sulla base del becco si aprono delle valvole per espellere acqua ed impurit\u00e0 dalle narici rendendo agevole alimentarsi in luoghi paludosi. La lingua dei kiwi \u00e8 appuntita e callosa. Alcune penne intorno alla base del becco si sono trasformate in setole tattili.\nLe piume degli \"Apteryx\", dall'aspetto ispido, somigliano pi\u00f9 a peli che a penne e mancano degli uncini sulle barbule come negli altri ratiti. Non ci sono particolari differenze nel piumaggio fra i sessi o per l'et\u00e0, soltanto nei pi\u00f9 giovani appare pi\u00f9 morbido. Pare non ci sia una vera e propria muta del piumaggio, piuttosto un continuo rinnovamento.\nBiologia.\nI kiwi si muovono soprattutto di notte, durante le ore di luce rimangono nascosti nella tana o in altri anfratti e queste abitudini ne hanno reso difficile lo studio. Negli ultimi anni tecnologie come i visori notturni o la radiolocalizzazione hanno contribuito a svelare qualche particolare in pi\u00f9 della vita di questi animali.\nI kiwi sono animali territoriali, vivono in coppie a meno che non siano giovani individui o alla ricerca di un compagno; la dimensione del territorio varia con l'abbondanza del cibo e la densit\u00e0 degli individui. Una coppia di kiwi australi occupa un'area fra i 5 ed i 50 ettari, il kiwi maculato maggiore spazia fra gli 8 e i 25 ettari, mentre il kiwi maculato minore si accontenta di 2 o 3 ettari. Entrambi gli individui della coppia scacciano qualunque individuo entri nel territorio, soprattutto nella stagione riproduttiva. I kiwi australi si dimostrano pi\u00f9 tolleranti ammettendo una parziale sovrapposizione dei territori.\nI kiwi scavano tane, dove costruiscono anche il nido, lunghe diversi metri, con un imbocco di 10\u201315\u00a0cm nascosto fra le piante e terminanti con una camera abbastanza ampia da contenere due adulti. A seconda dei casi sono utilizzate per anni oppure cambiate pi\u00f9 frequentemente.\nAlimentazione.\nI kiwi si cibano di qualsiasi invertebrato trovino sul suolo e riescano a catturare: ragni, insetti, larve di diverso tipo, lumache, chiocciole, ecc.\nOccasionalmente mangiano anche frutti caduti dagli alberi, piccoli pesci ed anfibi.\nIl loro cibo preferito sono i lombrichi, di cui possono individuare la presenza nel terreno anche senza vederli n\u00e9 sentirli, grazie all'odorato molto sviluppato ed alle narici poste alla fine del becco anzich\u00e9 alla radice, caso unico fra gli uccelli.\nRiproduzione.\nIl periodo degli amori va da marzo a giugno: in questo periodo si formano le coppie, che rimangono solitamente unite anche per pi\u00f9 di 20 anni.\nI kiwi depongono solitamente un unico uovo per stagione, il quale pu\u00f2 raggiungere fino al 25% del peso della madre.\nSono gli uccelli che depongono l'uovo pi\u00f9 grosso in proporzione alle loro dimensioni, cosicch\u00e9 pur avendo le dimensioni di una gallina domestica, depongono un uovo che \u00e8 sei volte quello della gallina. La produzione di questo enorme uovo \u00e8 molto faticosa per la femmina; durante i trenta giorni richiesti per la piena maturazione dell'uovo, la femmina necessita del triplo del suo normale apporto di nutrimento. Negli ultimi due-tre giorni prima della deposizione, nel corpo della femmina \u00e8 rimasto talmente poco spazio per lo stomaco, che essa \u00e8 costretta a digiunare.\nIl guscio dell'uovo ha una superficie liscia e la colorazione varia dall'avorio al bianco verdastro. In genere \u00e8 il maschio che cova le uova, tranne che nel kiwi maculato maggiore (\"A. haastii\") e nel kiwi bruno di Okarito (\"A. rowi\") in cui entrambi i genitori si alternano nella cova. Il periodo di incubazione va da 63 a 92 giorni.\nDistribuzione e habitat.\nL'ambiente ideale per i kiwi \u00e8 la foresta pluviale, ma sono riusciti ad adattarsi anche ad altri ecotipi, costretti dalla riduzione della superficie coperta da questo tipo di foreste. Li si pu\u00f2 trovare anche nelle foreste subtropicali o temperate, e anche nelle praterie e nelle macchie fra gli arbusti; il kiwi australe si \u00e8 adattato anche alle foreste monospecie di pino.\nNecessitano di un terreno relativamente morbido dove poter scavare la tana e ricco di humus, dove trovano le loro prede; le tane si trovano di solito ai margini delle foreste nelle scarpate umide pi\u00f9 facili da scavare. \u00c8 essenziale che il clima sia caldo ed umido, ma si adattano a vivere dal livello del mare fino a 1.200 m d'altezza. Le varie specie non presentano differenze per quanto riguarda l'habitat.\nTassonomia.\nGli Apterigidi sono una famiglia molto antica, la pi\u00f9 antica tra quelle di uccelli viventi in Nuova Zelanda. I progenitori di questa famiglia vivevano in Gondwana e raggiunsero le terre che formano la Nuova Zelanda volando dall'Australia. Il primo kiwi noto \u00e8 \"Proapteryx micromeros\", del Miocene inferiore. La linea evolutiva dei kiwi si separ\u00f2 da quella degli Struzioniformi in tempi molto remoti, ancora prima di perdere l'attitudine al volo (Worthy et al., 2013).\nSi \u00e8 a lungo creduto che i parenti pi\u00f9 prossimi dei kiwi fossero i moa, coi quali condividevano l'habitat.\nTuttavia, tale ipotesi \u00e8 stata smentita da analisi del DNA, che hanno indicato lo struzzo come parente pi\u00f9 prossimo dei moa, ed invece l'em\u00f9 ed il casuario come gli uccelli pi\u00f9 affini ai kiwi: ci\u00f2 indica che gli antenati dei kiwi arrivarono in Nuova Zelanda dall'Australia molto dopo i moa.\nIl genere comprende cinque specie e due sottospecie:\nRiferimenti nella cultura di massa.\nNomenclatura.\n\"Kiwi\" \u00e8 anche il nome del frutto della \"Actinidia chinensis\". Questa pianta, originaria della Cina, fu introdotta agli inizi del XX secolo in Nuova Zelanda dove, per la somiglianza, venne spontaneo soprannominare la bacca, munita di buccia marroncina e pelosa, col nome di questi piccoli uccelli caratteristici della regione. Dalla Nuova Zelanda, terza principale produttrice di kiwi dopo la Cina e l'Italia, la coltivazione della pianta si \u00e8 poi diffusa in tutto il mondo, portando con s\u00e9 il nomignolo neozelandese. \"Kiwi\" \u00e8 il nomignolo con cui, nei paesi di lingua anglosassone, sono spesso chiamati i neozelandesi in generale.\nRiferimenti nell'intrattenimento.\nLo scrittore Jules Verne nel libro intitolato I figli del Capitano Grant III racconta del kiwi neozelandese come di un uccello proprio della Nuova Zelanda tanto che a malapena si pot\u00e8 introdurlo nei giardini zoologici europei e aggiunge che le forme e le movenze di questo animale da sempre suscitano l'attenzione dei viaggiatori. L'Apterix australis \u00e8 scoperto dal personaggio Robert che ne trova un paio in un nido formato di radici intrecciate; in un primo momento i kiwi scoperti sono descritti cos\u00ec: \"un paio di galline senza ali e senza coda con quattro dita ai piedi, un lungo becco di beccaccia e una capigliatura di bianche piume su tutto il corpo: singolari animali che sembravano segnare il passaggio dagli ovipari ai mammiferi\". \nUn piccolo kiwi giallo, munito di scarpe da ginnastica, \u00e8 il protagonista di \"The New Zealand Story\", videogioco arcade sviluppato nel 1988 dalla Taito, dove, ad ogni livello, il simpatico animaletto di nome Tiki dovr\u00e0 riuscire a liberare i suoi amici, catturati ed ingabbiati da un tricheco.\nUn kiwi (Scritto da Andrea Zingoni) \u00e8 protagonista di un cartone animato in onda su Rai 3 dal titolo: Le ricette di Arturo e Kiwi.\nI kiwi sono presenti anche nel mondo dei fumetti: uno \u00e8 Angus Fangus, giornalista neozelandese di 00 Channel, presente nella serie \"PKNA\" della Disney, l'altro appare col nome di \"Apteryx\" nelle strisce di B.C. di Johnny Hart.\nIl kiwi \u00e8 stato il primo simbolo della scuderia di Formula 1 McLaren, fondata dall'omonimo Bruce McLaren originario della Nuova Zelanda.\nSimboli nella cultura generale.\nI kiwi sono rappresentati come simbolo dell'amore eterno, per il fatto che le coppie formate durante la stagione degli amori durano tutta la vita."}
{"id": "715909", "revid": "729019", "url": "https://it.wikipedia.org/wiki?curid=715909", "title": "Atomo muonico", "text": "Gli atomi muonici sono particolari tipi di atomi mesici. La loro differenza rispetto ad un atomo ordinario \u00e8 dovuta alla presenza di uno o pi\u00f9 muoni nella shell elettronica, che andranno a prendere il posto degli elettroni.\nI primi studi su questo tipo di atomi sono di Enrico Fermi ed Edward Teller.\nFormazione ed evoluzione.\nQuando un muone con carica negativa si arresta all'interno di un materiale, esso viene attratto dal nucleo di un atomo, e rapidamente ne viene catturato. Successivamente, la particella scender\u00e0 attraverso i vari livelli energetici fino a giungere al livello ad energia minima, chiamato \"1S\". L'energia emessa durante questo processo, chiamato \"cascata muonica\", porter\u00e0 dapprima all'emissione di elettroni per effetto Auger, e successivamente (tipicamente intorno al livello \"n=5\") tramite emissione di raggi X, ma i dettagli dell'emissione dipendono dalla natura chimica e fisica del materiale assorbente. Ad esempio, .\nIl muone, a questo punto, ha due possibili destini: pu\u00f2 decadere spontaneamente mentre si trova in orbita (ricordiamo che si tratta di una particella instabile), oppure pu\u00f2 venir catturato dal nucleo dell'atomo.\nIl decadimento spontaneo avviene secondo la tipica reazione:\nformula_1\nCattura nucleare.\nDato che la massa del muone \u00e8 molto maggiore di quella dell'elettrone, la sua orbita sar\u00e0 molto pi\u00f9 vicina al nucleo che non quella di un elettrone: nello stato \"1S\" il raggio orbitale sar\u00e0 sicuramente confrontabile col raggio di distribuzione di carica nucleare, ed addirittura per i nuclei pi\u00f9 pesanti l'orbita muonica sar\u00e0 interna al nucleo stesso.\nPertanto, esister\u00e0 una certa probabilit\u00e0 (dipendente dal numero atomico) che il muone venga catturato da un protone del nucleo, secondo la reazione:\nformula_2\nCome si evidenzia dalla reazione, un protone del nucleo verr\u00e0 trasformato in un neutrone, e l'asterisco sta ad indicare che il nucleo verr\u00e0 portato in uno stato eccitato. Questa probabilit\u00e0 dipender\u00e0 fortemente dal numero atomico del materiale assorbente, ed andr\u00e0 dal 7% per atomi leggeri come il Carbonio fino ad arrivare al 97% per il Piombo. Lo stato eccitato del nucleo tender\u00e0 a decadere, ed il tipo di decadimento dipender\u00e0 dalla natura dell'elemento catturante. Nella maggior parte dei casi esso avverr\u00e0 attraverso l'emissione di uno o pi\u00f9 neutroni, ma se il nucleo \u00e8 particolarmente pesante pu\u00f2 avvenire anche la fissione del nucleo.\nTra i modi di cattura nucleare, esiste anche la cattura di tipo \"radiativo\". Anche in questo caso avviene una reazione tra il muone ed un protone del nucleo, ma la differenza rispetto al modello gi\u00e0 discusso consiste nel fatto che l'energia rilasciata dalla cattura non va ad eccitare il nucleo, bens\u00ec viene emessa tramite un fotone:\nformula_3\nLa probabilit\u00e0 che questa reazione avvenga \u00e8 tuttavia modesta: di un fattore di circa formula_4 rispetto alla cattura di tipo ordinario.\n\u00c8 da notare che una volta che il muone viene catturato dal nucleo, dato che un protone viene trasformato in un neutrone, cambia il numero atomico dell'atomo (da \"Z\" a \"Z-1\") cambiando dunque con esso la natura dell'atomo stesso. Ad esempio, se il nucleo di un atomo di silicio (\"Z=14\") cattura un muone, esso diverr\u00e0 un atomo di alluminio (\"Z=13\")."}
{"id": "715911", "revid": "39224", "url": "https://it.wikipedia.org/wiki?curid=715911", "title": "Tumore del retto", "text": ""}
{"id": "715919", "revid": "30753", "url": "https://it.wikipedia.org/wiki?curid=715919", "title": "WWF The Music Vol. 5", "text": ""}
{"id": "715924", "revid": "79457", "url": "https://it.wikipedia.org/wiki?curid=715924", "title": "L'avvenire d'Italia", "text": ""}
{"id": "715925", "revid": "1543377", "url": "https://it.wikipedia.org/wiki?curid=715925", "title": "L'Avvenire d'Italia", "text": "L'Avvenire d'Italia (L'Avvenire dalla fondazione al 1902) \u00e8 stato un quotidiano nazionale d'ispirazione cattolica fondato a Bologna. Venne pubblicato dal 1896 al 1968.\nStoria.\nFondazione.\nNel 1894 il bolognese Giovanni Acquaderni e il ferrarese Giovanni Grosoli, esponenti del movimento cattolico italiano, iniziarono a progettare la fondazione di un nuovo quotidiano cattolico a Bologna.\nIn quel periodo il laicato cattolico era riunito nell'Opera dei Congressi. Nell'associazione dominava l'ala intransigentista, rappresentata a Bologna da Marcello Venturoli. Venturoli controllava anche il foglio ufficiale dell'associazione in terra felsinea, \u00abL'Unione\u00bb. Il proposito di Acquaderni e Grosoli fu di fondare un giornale alternativo. L'Opera dei Congressi alz\u00f2 gli steccati contro la nuova iniziativa, ma i due fondatori trovarono il consenso dell'arcivescovo di Ferrara, cardinale Egidio Mauri. Il cardinale Mauri e il cardinale Sebastiano Galeati, arcivescovo di Ravenna, cui venne sottoposto il progetto per l'approvazione, lo giudicarono \u00abmolto prudente e completo\u00bb, facendosi promotori dell'opera (novembre 1894). Forti del loro sostegno, Acquaderni e Grosoli riuscirono a coinvolgere il nuovo arcivescovo di Bologna, cardinale Domenico Svampa (in carica dal settembre 1894). A loro volta, i tre cardinali coinvolsero i vescovi delle diocesi di Romagna.\nIl 6 agosto 1895 venne approvato il progetto di costituzione della societ\u00e0 editrice del giornale. Il 6 febbraio 1896 ebbe luogo l'adunanza costitutiva della societ\u00e0. Grosoli fu eletto presidente del Consiglio d'amministrazione. Tra i membri del consiglio figurava anche il marchese Tommaso Crispolti (1830-1911), figura di spicco del movimento cattolico bolognese\nNel resto dell'anno i fondatori trattarono con \u00abL'Unione\u00bb le condizioni della sua cessazione. Da marzo a novembre Grosoli e Acquaderni si incontrarono pi\u00f9 volte con Venturoli. Di comune accordo, decisero che i redattori dell'Unione sarebbero passati al nuovo giornale.\nI fondatori decisero inoltre di puntare, come primo direttore, su un giornalista non bolognese: la scelta cade su Filippo Crispolti, reatino, figlio di Tommaso. La direzione di Crispolti fu di prestigio, pi\u00f9 nominale che effettiva, egli comunque mantenne costanti contatti con Giovanni Grosoli, presidente della societ\u00e0 editrice. Il primo numero de \u00abL'Avvenire\u00bb usc\u00ec a Bologna il 1\u00ba novembre 1896 (sottotitolo: \u00abGiornale quotidiano delle Romagne e dell'Emilia\u00bb). Il nuovo giornale, che si present\u00f2 come voce dell'episcopato bolognese (era infatti stampato nella tipografia arcivescovile), ebbe l'esplicita benedizione di Papa Leone XIII.\nDal 1902 al 1922.\nNel 1902 \u00abL'Avvenire\u00bb contava 4.000 copie di diffusione (essendo venduto solo nelle province romagnole ed emiliane) aveva una foliazione ridotta (quattro pagine) ed era privo di corrispondenze politiche. Il 5 luglio di quell'anno sal\u00ec alla direzione Rocca d'Adria (pseudonimo di Cesare Algranati), che impresse una svolta alla linea editoriale. Nelle sue parole, \u00abL'Avvenire\u00bb fu \u201csclericalizzato\u201d, trasformandosi da giornale \u201cufficiale\u201d in giornale \u201cdi penetrazione\u201d (o \u201cdi tendenza\u201d come si direbbe oggi). Rocca d'Adria cambi\u00f2 la testata in \u00abL'Avvenire d'Italia\u00bb, adott\u00f2 un formato uguale a quello degli altri quotidiani, forn\u00ec sei macchine linotype e una rotativa, ne estese la diffusione al di fuori della regione, istitu\u00ec una redazione politica a Roma e disloc\u00f2 corrispondenti nelle principali capitali estere. Assunse in redazione alcuni esponenti di primo piano del movimento dei \u201cdemocratici cristiani\u201d di don Romolo Murri. Della vecchia redazione solo tre colleghi si dimisero; gli altri lo seguirono.\nNel 1907 \u00abL'Avvenire d'Italia\u00bb entr\u00f2 a far parte della catena di giornali cattolici promossa da Giovanni Grosoli. Protetto dall'arcivescovo petroniano, cardinale Svampa, il quotidiano diede ampio spazio ai temi del rinnovamento organizzativo, sociale e culturale del mondo cattolico. Inoltre Rocca d'Adria intese promuovere l'ingresso dei cattolici nella politica attiva, sostenendo la formazione di un partito cattolico nazionale. Inizi\u00f2 un periodo di crescita: \u00abL'Avvenire d'Italia\u00bb giunse a toccare le 16.000 copie di tiratura, guadagnandosi una discreta risonanza a livello nazionale. In breve tempo divenne il quotidiano capofila del gruppo guidato da Grosoli, insieme al \u00abCorriere d'Italia\u00bb di Roma.\nL'azione di propaganda filo-murriana del quotidiano bolognese ebbe un tale impatto presso la stampa nazionale che il termine \u201cdemocratico cristiano\u201d divenne familiare al grande pubblico. Esso connotava tutta l'area che si opponeva agli ambienti \u201cclericali\u201d. Esperto in materia teologica e dottrinale del quotidiano bolognese era il sacerdote biellese Alessandro Cantono. Nella polemica, pressoch\u00e9 quotidiana, con gli altri fogli cattolici, i giornali avversari furono la \u00abRiscossa\u00bb, l'\u00abUnit\u00e0 Cattolica\u00bb, il \u00abMomento\u00bb e talvolta anche \u00abL'Osservatore Romano\u00bb. Alcuni vescovi iniziarono a rifiutare il giornale proibendone la lettura al clero diocesano. Altri lo segnalarono alla Segreteria di Stato della Santa Sede affinch\u00e9 prendesse provvedimenti.\nNel 1905 si costitu\u00ec nei locali dell'\u00abAvvenire d'Italia\u00bb il partito di don Murri, la Lega Democratica Nazionale, il primo partito d'ispirazione cattolica in Italia. Proprio in quell'anno Papa Pio X inizi\u00f2 ad emanare direttive sempre pi\u00f9 cogenti sui laici cattolici, tese a mantenere tutto il movimento cattolico sotto l'egida dell'Unione Popolare (una branca dell'Azione cattolica). Rocca d'Adria continu\u00f2 la propria battaglia giornalistica fino al 1915: in quell'anno cedette la direzione a Paolo Cappa.\nFinita la sua epoca, il quotidiano bolognese ebbe una decisa virata in senso anti-murriano. Nonostante la nuova linea moderata, rimase comunque il quotidiano cattolico pi\u00f9 letto nella regione di appartenenza.\nDurante il fascismo.\nIl 12 agosto 1923 si riunirono nella sede del quotidiano i fuoriusciti dell'ala destra del Partito Popolare Italiano; venne fondato il \u00abCentro Nazionale Italiano\u00bb, nel quale confluirono i cattolici favorevoli alla collaborazione con il fascismo. \u00abL'Avvenire d'Italia\u00bb divenne espressione della linea politica della nuova formazione, guidata da Carlo Enrico Bolognesi.Nel 1926 il giornale divenne di propriet\u00e0 della Compagnia di San Paolo, che nel 1930 lo cedette a una societ\u00e0 editrice neocostituta (\u00abSociet\u00e0 Anonima \"Avvenire d'Italia\"\u00bb), compartecipata dalla Santa Sede e dalla Curia bolognese.\nDal dicembre 1927 il nuovo direttore Raimondo Manzini inaugur\u00f2 una linea di effettiva depoliticizzazione, che permise a \u00abL'Avvenire d'Italia\u00bb di sopravvivere senza scosse sotto il regime fascista.\nDurante gli anni Trenta il quotidiano bolognese fu uno dei soli cinque quotidiani cattolici rimasti in vita e l'unico con una diffusione veramente nazionale, con circa 50.000 copie giornaliere (di cui oltre 32.000 su abbonamento). In quegli anni collabor\u00f2 all'amministrazione del quotidiano e alla redazione di diversi articoli anche il beato Odoardo Focherini (1907-1944).\nA seguito dell'armistizio, il giornale non venne pubblicato dal 9 settembre fino al 5 ottobre 1943, nonostante le pressioni delle SS che il 13 settembre offrirono inchiostro e carta per consentirne la stampa. La direzione del giornale tuttavia, con alcune scuse, riusc\u00ec ad opporsi al progetto; successivamente il giornale venne pubblicato con cadenza irregolare e su una sola pagina, sotto la direzione provvisoria di Gino Sanvido ed Egidio Cabianca.\nIl 29 gennaio 1944 i bombardamenti alleati su Bologna distrussero la sede del giornale in via Mentana. Il 24 settembre 1944 \u00abL'Avvenire\u00bb cess\u00f2 volontariamente le pubblicazioni per non sottostare agli ordini delle forze tedesche di occupazione.\nRitorn\u00f2 in edicola un anno pi\u00f9 tardi, il 4 settembre 1945.\nGli anni del Concilio.\nNel 1960 Raimondo Manzini fu chiamato alla guida dell'\u00abOsservatore Romano\u00bb. Dopo 33 anni termin\u00f2 la sua direzione, una delle pi\u00f9 longeve tra i quotidiani nazionali italiani. Nel 1961 (dopo un anno di interregno) arriv\u00f2 alla direzione il giovane Raniero La Valle, proveniente dal \u00abPopolo\u00bb, quotidiano della Democrazia Cristiana. La Valle diede al giornale un'impronta progressista, con posizioni spesso critiche verso la Chiesa tradizionale, mentre sul piano internazionale impresse una linea pacifista, spesso in chiave antiatlantica ed antiamericana.\n\u00abL'Avvenire d'Italia\u00bb si caratterizz\u00f2 per la copertura quotidiana dei lavori del Concilio Vaticano II (1962-65), assicurata da due inviati permanenti a Roma, uno dei quali era lo stesso La Valle. Il quotidiano divenne il portavoce e l'interprete dei fermenti innovatori presenti nell'assemblea, pubblicando servizi che ebbero eco anche nella stampa internazionale.\nLa Valle mantenne sempre una stretta consonanza di vedute con l'arcivescovo di Bologna, card. Giacomo Lercaro, tanto che \u00abL'Avvenire\u00bb venne soprannominato l'\u00aborgano ufficioso\u00bb della Chiesa di Bologna. Il 9 marzo 1964 fu inaugurata la nuova sede del quotidiano, in via C. Boldrini.\nLa chiusura.\nNonostante il largo credito acquisito durante gli anni del Concilio, nel 1965 il quotidiano bolognese aveva accumulato un deficit di bilancio che si avvicinava al miliardo di lire. N\u00e9 la situazione degli altri quotidiani cattolici si poteva definire rosea. Nel 1964, infatti, l'Azione Cattolica aveva chiuso, d'intesa con la Chiesa, il proprio organo ufficiale, \u00abIl Quotidiano\u00bb, con sede a Roma. \u00abL'Avvenire\u00bb in un primo tempo ne benefici\u00f2, allargando la propria diffusione al Lazio, ma l'effetto si esaur\u00ec presto.\nLa propriet\u00e0 del quotidiano bolognese era divisa tra la Santa Sede, la Democrazia Cristiana ed alcune diocesi tosco-emiliane. Dal Vaticano giunse l'impulso alla Conferenza Episcopale Italiana (CEI) perch\u00e9 prendesse in mano la situazione. Nell'aprile 1966 la CEI nomin\u00f2 una speciale commissione che esamin\u00f2 i conti; nel suo responso la commissione manifest\u00f2 \"vivissima preoccupazione\" sulle sorti del giornale.\nSi fece strada quindi la soluzione caldeggiata da Papa Paolo VI, cio\u00e8 la fusione dell'\"Avvenire\" con l'altro principale quotidiano cattolico, \"L'Italia\" di Milano. Il cardinal Lercaro si oppose al progetto, ma un'ulteriore ispezione dei conti, conclusa nel febbraio 1967, dimostr\u00f2 che alla fine dell'anno il deficit avrebbe superato il miliardo di lire, rendendo inevitabile la liquidazione del giornale. Il 31 marzo fu chiusa l'edizione del luned\u00ec.\nSi lev\u00f2 un'altra voce contraria alla fusione dei due quotidiani, quella del cardinale Giuseppe Siri, arcivescovo di Genova, opposizione inaspettata in quanto Siri era esponente della tendenza cosiddetta \"conservatrice\" del cattolicesimo italiano, considerata opposta a quella \"progressista\" prevalente a Bologna. Siri argoment\u00f2 che la fusione rappresentava in realt\u00e0 la chiusura di due quotidiani di ampia tradizione.\nIl card. Lercaro tent\u00f2 un'ultima difesa de \"L'Avvenire\" presentando dati diversi sulla situazione economica e prospettando una richiesta d'aiuto all'episcopato tedesco. Infine si rivolse direttamente al Pontefice. Nella sua missiva l'arcivescovo, \u00abdopo una lunga pausa di riflessione e preghiera\u00bb esprimeva \u00abil profondo dolore\u00bb per quanto stava accadendo al quotidiano della sua citt\u00e0. Quindi lanciava un accorato appello al Pontefice: \u00ab[preferirei] morire o almeno non essere io sulla cattedra bolognese, anzich\u00e9, sedendovi, vedere ammainata una bandiera che i miei antecessori ed io avevamo sempre sostenuto.\nQuando il progetto di fusione con \u00abL'Italia\u00bb fu avviato, Raniero La Valle si dimise dalla direzione, subito seguito dal redattore capo Albino Longhi (1\u00ba agosto 1967).\nGiampietro Dore, amministratore delegato de \u00abL'Avvenire\u00bb, fu l'ultimo direttore prima della chiusura del giornale, avvenuta il 2 dicembre del 1968, due giorni dopo il primo numero del nuovo \"Avvenire\". L'atto giuridico di fusione tra \u00abL'Avvenire\u00bb e \u00abL'Italia\u00bb fu firmato dal cardinal Giovanni Urbani come Presidente della CEI.\nEdizioni.\nDiffuso principalmente nel Bolognese, nel Ferrarese, in Romagna, nel Veneto e in Toscana, il giornale giunse a pubblicare fino a 17 edizioni provinciali."}
{"id": "715926", "revid": "1699816", "url": "https://it.wikipedia.org/wiki?curid=715926", "title": "Oh Bej! Oh Bej!", "text": "La fiera degli Oh bej! Oh bej! \u00e8 il mercatino tipico del periodo natalizio milanese. Si tiene generalmente dal 7 dicembre, giorno del santo patrono di Milano Sant'Ambrogio, fino alla domenica successiva.\nOrigini.\nGli \"Oh bej! Oh bej!\" rappresentano una delle pi\u00f9 antiche tradizioni milanesi: le prime origini storiche risalgono al 1288, periodo in cui una festa in onore di Ambrogio si svolgeva nella zona dell'antica Santa Maria Maggiore.\nMa le origini dell'attuale festa risalgono al 1510 e coincidono con l'arrivo in citt\u00e0 di Giannetto Castiglione, primo Gran Maestro dell'Ordine dei Santi Maurizio e Lazzaro. Egli era stato incaricato da Papa Pio IV di recarsi a Milano, nel tentativo di riaccendere la devozione e la fede verso i Santi da parte dei cittadini ambrosiani.\nArrivato nei pressi della citt\u00e0, Giannetto ebbe il timore di non venire accolto con favore dalla popolazione milanese, la quale non aveva mai manifestato forti simpatie nei confronti del Papa. Era inoltre il 7 dicembre, giorno in cui si festeggiava il patrono Ambrogio, in coincidenza con l'elezione vescovile del santo avvenuta il 7 dicembre 374. Decise allora di approntare un gran numero di pacchi, riempiti con dolciumi e giocattoli. Entrato a Milano inizi\u00f2 con il suo seguito a distribuire il contenuto dei pacchi ai bambini milanesi, i quali si erano radunati intorno al corteo insieme ad una gran folla di cittadini. Il corteo raggiunse la Basilica di Sant'Ambrogio attorniato da una folla festante.\nDa allora si cominci\u00f2 ad organizzare, nel periodo della festa dedicata ad Ambrogio, la fiera degli \"Oh bej! Oh bej!\". Venivano allestite bancarelle di vestiti, vecchi giocattoli, e soprattutto di prodotti gastronomici. Tipici dell'epoca, insieme con mostarde e castagnaccio, erano i \"fir\u00f2n\": castagne affumicate al forno, bagnate di vino bianco e infilate in lunghi spaghi.\nLe origini del nome.\nLe origini del nome \"Oh bej! Oh bej!\" risalgono ancora una volta all'episodio dell'ingresso in citt\u00e0 di Giannetto Castiglione. Infatti il nome deriva dalle esclamazioni di gioia dei bambini milanesi che accettavano di buon grado i doni dell'inviato papale: l'espressione lombarda \"Oh bej! Oh bej!\" si traduce in italiano \"Oh belli! Oh belli!\".\nEpoca contemporanea.\nInizialmente gli \"Oh bej! Oh bej!\" si svolgevano presso la Piazza dei Mercanti; nel 1886 la manifestazione fu trasferita nella piazza sant'Ambrogio adiacente alla Basilica di Sant'Ambrogio, dove rimase per 120 anni fino al 2006, anno nel quale fu spostata lungo il Foro Buonaparte, nella zona intorno al Castello Sforzesco.\nOggi le bancarelle ambulanti degli \"Oh bej! Oh bej!\" espongono principalmente prodotti di artigianato, di antiquariato e dolciari."}
{"id": "715927", "revid": "114649", "url": "https://it.wikipedia.org/wiki?curid=715927", "title": "Oh bei", "text": ""}
{"id": "715930", "revid": "125743716", "url": "https://it.wikipedia.org/wiki?curid=715930", "title": "Notre-Dame de Paris (spettacolo musicale)", "text": "Notre Dame de Paris \u00e8 uno spettacolo musicale scritto da Luc Plamondon, la cui musica scritta da Riccardo Cocciante, tratto dall'omonimo romanzo di Victor Hugo; il libretto in italiano \u00e8 di Pasquale Panella. Il produttore \u00e8 David Clemente Zard.\nStoria dello spettacolo.\nCocciante e Plamondon, come da loro dichiarato, hanno scritto l'opera per il puro piacere di scrivere musica, senza pensare di realizzarla in forma scenica. A lavoro terminato, tuttavia, il risultato \u00e8 di tale qualit\u00e0 da spingerli a trasformarlo in uno spettacolo teatrale.\nIl 16 settembre 1998 l'opera debutta a Parigi con la regia di Gilles Maheu, il quale, seguendo i desideri degli autori, anzich\u00e9 sviluppare l'azione teatralmente come in un musical, allestisce uno spettacolo in forma semi-scenica, con scenografie e cantanti in costume, i quali tuttavia interagiscono solo parzialmente, interpretando i brani in forma quasi concertistica, alternandosi al corpo di ballo che esegue le coreografie separatamente.\nI brani \"Vivre\", \"Le Temps des cath\u00e9drales\", e \"Belle\" sono stati presentati come singoli in Francia, ottenendo un buon successo. \"Live for the One I Love\", versione inglese di \"Vivre\" \u00e8 stata incisa da C\u00e9line Dion.\nIl successo travolgente della produzione parigina spinge gli autori ad esportare lo spettacolo, realizzando adattamenti in numerose nazioni. Dal debutto parigino al 2008 lo spettacolo \u00e8 stato portato in scena in Francia, Corea del Sud, Belgio, Svizzera, Canada, Russia, Spagna, oltre che in Italia, Regno Unito e USA.\nUna prima versione in lingua inglese, con i testi di Will Jennings, \u00e8 stata presentata, ampiamente tagliata, nel 2000 a Las Vegas, cui \u00e8 seguita l'edizione integrale che ha debuttato a Londra il 23 maggio dello stesso anno, restando in scena per diciassette mesi nel West End con un certo successo di pubblico (sebbene molto inferiore rispetto all'edizione parigina).\nLa versione italiana, con la produzione di David Zard, debutta al GranTeatro di Roma il 14 marzo 2002 con i testi italiani di Pasquale Panella. Nel 2022 l'opera festeggia il ventennale con una tourn\u00e8e con il cast originale del 2002. \nAccoglienza.\nAccolto con un successo senza precedenti nel paese d'origine (\u00e8 tuttora lo spettacolo musicale di maggior successo nella storia della Francia), \"Notre Dame de Paris\" ha suscitato la viva ammirazione di gran parte della critica francese, soprattutto per quanto riguarda i testi di Plamondon e le musiche di Cocciante. Anche la messinscena, nonostante qualche dissenso, \u00e8 stata generalmente apprezzata per aver saputo innovare abilmente il tradizionale stile registico degli spettacoli musicali. Apprezzate nel complesso le interpretazioni dei cantanti, mentre i melomani hanno espresso il loro dissenso per l'uso di basi musicali pre-registrate. L'edizione francese dello spettacolo \u00e8 entrata nel Guinness dei Primati come il musical di maggior successo nel primo anno di rappresentazione (record precedentemente detenuto da Miss Saigon e attualmente da Wicked) e ha raggiunto nel corso degli anni un pubblico complessivo dichiarato di oltre quattro milioni di persone.\nUn analogo trionfo \u00e8 stato tributato allo spettacolo in Italia: 4 milioni di spettatori, oltre 1200 repliche all'attivo, toccando 46 citt\u00e0.\nIn tutto il mondo l'opera ha superato i 15 milioni di spettatori con oltre 4500 repliche rappresentate.\nTrama.\nI Atto.\nA Parigi nel 1482 il poeta Pierre Gringoire introduce la storia, davanti al sagrato di Notre-Dame (\"Il tempo delle cattedrali\"), invaso poco dopo da un gruppo di zingari che, guidati dal loro re Clopin Trouillefou, chiedono il diritto d'asilo per poter rimanere nella citt\u00e0 (\"I clandestini\"). L'arcidiacono Claude Frollo, che cova un grande odio verso gli zingari, manda invece Febo, capitano delle guardie, a scacciarli (\"Intervento di Frollo\"). Febo svolge il suo compito, ma rimane incantato dalla fulgida bellezza della zingara Esmeralda (\"Da dove vieni bella straniera/Zingara\"), che \u00e8 tuttavia protetta da Clopin, il quale come un padre l'ha allevata e cresciuta dopo la morte della madre. Egli la mette in guardia dalla malizia e la cattiveria degli uomini (\"Esmeralda, lo sai\"); d'altra parte, Febo \u00e8 fidanzato ufficialmente con la nobildonna Fiordaliso ed il loro matrimonio \u00e8 vicino (\"La fede di diamanti\").\nIntanto a Parigi si celebra la Festa dei folli, in cui i cittadini incoronano il campanaro deforme Quasimodo come papa della giornata, in quanto il pi\u00f9 brutto, spaventoso e grottesco uomo di Parigi (\"La festa dei folli\"/\"Il papa dei folli\"). Ma la festa \u00e8 interrotta da Frollo, che richiama Quasimodo, suo servo, e gli ordina di rapire Esmeralda della quale si \u00e8 segretamente innamorato (\"La strega\"). Il campanaro, essendo stato allevato dall'arcidiacono come un figlio quando tutti lo disprezzavano, prova per lui una devozione e un affetto incondizionato e gli ubbidisce ciecamente (\"Il trovatello\").\nGringoire vaga per la citt\u00e0 di notte e assiste al rapimento di Esmeralda, che fallisce: Quasimodo viene arrestato da Febo e dalle sue guardie (\"Le porte di Parigi/Un tentativo di sequestro\"). La zingara perde il proprio pugnale nella colluttazione con Quasimodo e Frollo lo raccoglie prima di allontanarsi furtivamente. Febo riesce a sedurre l'ignara Esmeralda e le d\u00e0 appuntamento al Val d'Amore, luogo appena fuori le porte della citt\u00e0 adibito ad incontri clandestini e ritrovo per prostitute. Gringoire intanto segue la giovane zingara fino alla Corte dei Miracoli, quartiere dei gitani, dove viene catturato e condannato all'impiccagione da Clopin per essere penetrato nel loro covo, ma Esmeralda lo salva decidendo di sposarlo e di renderlo cos\u00ec uno di loro (\"La corte dei miracoli\"). I due non consumano le nozze ed Esmeralda confessa a lui e a se stessa l'amore per l'aitante Febo (\"La parola Febo\"). Il capitano d'altro canto \u00e8 diviso tra l'amore puro e sincero dell'angelica Fiordaliso e la passione fatale per l'affascinante Esmeralda, e decide di lasciarsi andare ai suoi istinti pi\u00f9 bassi sposando la prima e facendo della seconda la sua amante (\"Bello come il sole/Cuore in me\").\nIl giorno seguente, mentre Gringoire racconta a Frollo del suo matrimonio bianco con la zingara (\"Ananche\"), Quasimodo viene condannato alla tortura della ruota per l'aggressione ad Esmeralda. La ragazza, incoraggiata da Clopin, davanti all'intera folla lo disseta con dell'acqua alleviando un poco le sue sofferenze (\"Da bere\"). Anche il gobbo si innamora perdutamente della zingara per il suo gesto di piet\u00e0. Subito dopo, Quasimodo, Frollo e Febo cantano il loro amore per Esmeralda, chi attratto dalla sua bont\u00e0 e chi dalla sua bellezza (\"Bella\"). \nQuasimodo fa conoscere ad Esmeralda il suo lato pi\u00f9 tenero mostrandole la cattedrale, e i due diventano amici (\"La mia casa \u00e8 la tua\"); mentre la gitana racconta alla Vergine quanto accaduto in precedenza (\"Ave Maria pagana\"/\"Se guardassi dentro di me\"), Frollo la spia e ammette il suo disperato amore nei suoi confronti, soffocato da rigidi ideali di castit\u00e0 e di religione (\"Mi distruggerai\"). Assetato di odio e gelosia per chiunque possa avere Esmeralda al suo posto, segue Febo fino al Val d'Amore (\"L'ombra\"/\"Il Val d'Amore\"). \nI due amanti si trovano finalmente soli e stanno proprio per amarsi quando Frollo ferisce gravemente Febo usando il pugnale della ragazza, lo abbandona sulla scena e fugge; la colpa dell'aggressione viene data ad Esmeralda (\"La volutt\u00e0/Fatalit\u00e0\").\nII Atto.\nGringoire e Frollo parlano dei grandi cambiamenti che stanno sconvolgendo la societ\u00e0 del medioevo (\"Parlami di Firenze\"); nel frattempo Quasimodo, consumato dall'amore per Esmeralda, trascura le sue campane (\"Le campane\"). \nGringoire informa Clopin che Esmeralda \u00e8 stata arrestata ed \u00e8 sotto processo (\"Lei dov'\u00e8?\"); dalla prigione, la zingara chiama Quasimodo in suo aiuto (\"Ali in gabbia, occhi selvaggi\"), mentre Clopin e gli altri zingari subiscono la stessa sorte della ragazza (\"Condannati\"). Al processo Frollo stesso accusa Esmeralda del tentato assassinio di Febo (\"Il processo\"), facendola cos\u00ec condannare a morte (\"La tortura\"), pur ammettendo che il suo folle odio deriva dal suo folle amore da lei non corrisposto (\"Un prete innamorato\"). Esmeralda s'illude che Febo venga a salvarla (\"Mio Febo\"), quando invece il capitano \u00e8 tornato da Fiordaliso a supplicare perdono e dando la colpa di tutto ad Esmeralda che lo avrebbe stregato (\"Io ritorno a te\"); la fidanzata si riconcilia cos\u00ec con lui, ma mostra un lato cinico ed amaro di donna tradita ed umiliata, e gli annuncia che lo perdoner\u00e0 solo se Esmeralda morir\u00e0 (\"La cavalcatura\"). \nIntanto Frollo visita Esmeralda nella cella e dichiara di poterla salvare se accetta di concedersi a lui, ma lei rifiuta disgustata (\"Visita di Frollo a Esmeralda\"); cos\u00ec Frollo apre la porta della cella ed entra: \u00e8 pronto a farla sua, anche con la forza (\"Un mattino ballavi\"). Quasimodo libera tuttavia gli zingari ed anche Esmeralda prima del peggio (\"Liberi\"). Rivolgendosi alla luna, con tutta la sua vena poetica, Gringoire riflette sull'amore sofferto del gobbo per la zingara (\"Luna\"). Quasimodo nasconde Esmeralda nella Cattedrale ma la gitana, pur essendogli riconoscente in quanto le ha salvato la vita e non avendo pi\u00f9 paura di lui, continua ad amare Febo (\"Ti lascio un fischietto\"). Il gobbo \u00e8 disperato dal confronto tra lui e Febo e dal fatto che il suo amore non sar\u00e0 mai ricambiato (\"Dio, ma quanto \u00e8 ingiusto il mondo\"), mentre la zingara immagina un mondo dove i cristiani e i pagani come lei possano vivere in pace (\"Vivere per amare\"). \nIl giorno seguente, si scatena una battaglia tra i soldati, intenzionati a far irruzione a Notre-Dame per arrestare Esmeralda, e gli zingari, che vogliono difenderla (\"L'attacco a Notre-Dame\"). Febo tuttavia uccide Clopin, ordina l'impiccagione ad Esmeralda e arresta gli altri zingari, mantenendo cos\u00ec la sua promessa a Fiordaliso, che accetta di sposarlo (\"Deportati\"). Esmeralda viene cos\u00ec impiccata tra le risate di Frollo e Quasimodo, che comprende finalmente il ruolo del padrone in tutto questo, in un impeto di rabbia lo uccide gettandolo gi\u00f9 dalla cattedrale (\"Maestro e salvatore\"). Poi raggiunge la zingara nelle catacombe, dove l'abbraccia per rimanere per sempre con lei, lasciandosi morire (\"Datela a me/Balla, mia Esmeralda\").\nLuci e suoni.\nNon esisteva un teatro abbastanza grande a Roma per poter far debuttare uno spettacolo delle proporzioni di \"Notre-Dame de Paris\" e per questo motivo \u00e8 stato costruito il GranTeatro di Roma.\nPer la rappresentazione dello spettacolo al GranTeatro sono occorsi 400 metri di struttura a traliccio americana per fissare le attrezzature scenotecniche e 150 teste mobili controllate da 2 diverse console interfacciate tra loro. Il palco \u00e8 muto, vengono infatti usati solo in ear monitor e come PA principali si usano due claster Line Array. Le luci e il suono sono rispettivamente di Alain Lortie e Manu Guiot. Successivamente, sar\u00e0 effettuata una rappresentazione all'Arena di Verona che verr\u00e0 registrata."}
{"id": "715931", "revid": "1543377", "url": "https://it.wikipedia.org/wiki?curid=715931", "title": "Spiceworld", "text": "Spiceworld \u00e8 il secondo album del gruppo musicale pop britannico Spice Girls.\nPubblicato nel novembre 1997, ad un anno di distanza dalla pubblicazione del precedente \"Spice\" e appena otto mesi dopo l'uscita dello stesso negli Stati Uniti, l'album ha contribuito a tenere accesa la \"Spicemania\" insieme ai singoli che ne sono stati estratti. L'album \u00e8 anche la colonna sonora del film \"Spice Girls - Il film\", basato sulla carriera del gruppo.\nCos\u00ec come il precedente album, ottenne un gran riscontro di vendite ed ha conquistato numerosissimi dischi di platino. L'album ha venduto 20 milioni di copie.\nDescrizione.\nL'album \u00e8 stato prodotto da Matt Rowe, Richard Stannard, e dagli Absolute, che insieme a Eliot Kennedy avevano curato anche il disco precedente. Alla scrittura dei testi hanno partecipato anche le Spice Girls e Andy Watkins insieme a Paul Wilson.\nDall'album furono inoltre estratti diversi singoli: i primi furono \"Spice Up Your Life\" e \"Too Much\", rispettivamente quinto e sesto singolo consecutivo arrivato alla prima posizione della classifica britannica. Successivamente fu pubblicato \"Stop\", primo singolo del gruppo che non raggiunse il vertice della classifica della Gran Bretagna conquistando comunque la seconda posizione, seguito da \"Viva Forever\", quarto ed ultimo singolo estratto che riport\u00f2 il gruppo al primo posto della classifica. Quest'ultimo singolo venne pubblicato nel giugno del 1998, immediatamente dopo alla dipartita dal gruppo di Geri Halliwell, avvenuta il 31 maggio precedente durante lo svolgimento del tour mondiale \"Spiceworld Tour\".\nDa questo album sono stati estratti anche due singoli promozionali: \"Move Over\" e \"Step to Me\". Queste canzoni sono state usate prima della pubblicazione dell'album come colonna sonora degli spot pubblicitari della Pepsi, azienda della quale era testimonial il gruppo. I singoli furono solo promozionali e non pubblicati commercialmente, ma riservati ai consumatori della bibita."}
{"id": "715933", "revid": "104586", "url": "https://it.wikipedia.org/wiki?curid=715933", "title": "Spice World", "text": ""}
{"id": "715935", "revid": "339392", "url": "https://it.wikipedia.org/wiki?curid=715935", "title": "Beijing Capital International Airport", "text": ""}
{"id": "715937", "revid": "78273", "url": "https://it.wikipedia.org/wiki?curid=715937", "title": "Chi-rho", "text": ""}
{"id": "715938", "revid": "123085316", "url": "https://it.wikipedia.org/wiki?curid=715938", "title": "Amiga 3000", "text": "Il Commodore Amiga 3000 o Commodore A3000 (comunemente detto Amiga 3000 o A3000) \u00e8 un personal computer della statunitense Commodore Business Machines Inc. basato sulla piattaforma informatica Amiga e commercializzato dal produttore in vari Paesi del mondo tra il 1990 e il 1993.\nL'Amiga 3000 \u00e8 l'evoluzione dell'Amiga 2000 (predecessore uscito sul mercato tre anni prima) rispetto alla quale rappresenta il tentativo molto pi\u00f9 deciso, da parte della Commodore Business Machines Inc., di offrire un personal computer multimediale destinato all'ambito professionale. A livello software, tra l'Amiga 3000 e l'Amiga 2000 permane la compatibilit\u00e0 che aveva caratterizzato anche il passaggio dall'Amiga 1000 all'Amiga 2000, mentre a livello hardware l'Amiga 3000 rappresenta un'ingegnerizzazione a 32 bit dell'Amiga 2000 (che \u00e8 invece un'ingegnerizzazione ibrida a 16/32 bit).\nNonostante l'Amiga 3000 apparisse destinato a soppiantare l'Amiga 2000, ci\u00f2 non si verific\u00f2 mai: in quanto richiesto dal mercato (principalmente per la sua maggiore espandibilit\u00e0 rispetto all'Amiga 3000), l'Amiga 2000 continu\u00f2 a essere prodotto e commercializzato per vari mesi in pi\u00f9 rispetto all'Amiga 3000 ed entrambi vennero soppiantati dall'Amiga 4000 (l'evoluzione dell'Amiga 3000).\nDella Commodore Business Machines Inc. sono state prodotte e commercializzate anche tre varianti dell'Amiga 3000: l'Amiga 3000UX, l'Amiga 3000T e l'Amiga 3000T-040.\nPresentazione e commercializzazione.\nL'Amiga 3000 \u00e8 stato presentato in anteprima mondiale negli Stati Uniti il 24 aprile 1990 al Palladium di New York durante il \"Multimedia live\" (un evento appositamente organizzato dalla Commodore Business Machines Inc.) e contemporaneamente in Europa al \"COMDEX/Europe at SICOB\" (23-28 aprile 1990 \u2013 Parc des expositions de Paris-Nord Villepinte \u2013 Villepinte, \u00cele-de-France, Francia), un'edizione europea del COMDEX (all'epoca la pi\u00f9 importante fiera statunitense dedicata all'informatica) organizzata al SICOB (all'epoca la pi\u00f9 importante fiera francese dedicata all'informatica). Negli Stati Uniti l'Amiga 3000 \u00e8 stata commercializzata a partire dal giugno 1990.\nIn Italia l'Amiga 3000 \u00e8 stato presentato a Milano, in anteprima alla stampa, verso la fine del maggio 1990 presso la filiale italiana della Commodore International Ltd., la Commodore Italiana S.p.A., societ\u00e0 alla quale \u00e8 stata affidata in esclusiva la commercializzazione dell'Amiga 3000 in Italia. Al pubblico invece \u00e8 stata presentata in anteprima durante la terza edizione dell'Expoedit Copia (23-26 maggio 1990 \u2013 Centro Congressi Milanofiori \u2013 Assago, Lombardia, Italia), una mostra-convegno italiana dedicata al desktop publishing e ai sistemi di copiatura, riproduzione e stampa. A esporre l'Amiga 3000 all'Expoedit Copia fu la Digimail S.r.l. di Milano. Commodore Italiana S.p.A. invece lo present\u00f2 al pubblico per la prima volta in occasione della ventisettesima edizione dello SMAU (4-8 ottobre 1990 \u2013 Fiera di Milano \u2013 Milano, Lombardia, Italia) e lo rese disponibile nei negozi italiani dal settembre 1990 al marzo 1993.\nVersioni e configurazioni di vendita.\nInizialmente, l'Amiga 3000 \u00e8 stato prodotto e commercializzato in due versioni distinte per frequenza di clock del microprocessore Motorola 68030 (la CPU dell'Amiga 3000): una versione con frequenza di clock a 16 MHz, l'altra con frequenza di clock a 25\u00a0MHz.\nLa versione con Motorola 68030 a 16\u00a0MHz inizialmente \u00e8 stata commercializzata con hard disk da 40 MiB e un prezzo di lancio di 3.299 dollari negli Stati Uniti e di 6.545.000 lire in Italia (listino Commodore Italiana S.p.A.). In seguito \u00e8 stata invece commercializzata con hard disk da 50 MiB prima di essere ritirata dal mercato a un anno dall'inizio della sua commercializzazione. La versione con Motorola 68030 a 25\u00a0MHz inizialmente \u00e8 stata commercializzata con hard disk da 40 o 100 MiB ad un prezzo di lancio rispettivamente di 3.999 e 4.499 dollari negli Stati Uniti e di 7.735.000 e 8.925.000 lire in Italia (listino Commodore Italiana S.p.A.). In seguito \u00e8 stata invece commercializzata con hard disk da 50, 100 o 200 MiB.\nIl produttore ribass\u00f2 varie volte il prezzo dell'Amiga 3000 nel periodo in cui era commercializzato. In Italia l'ultimo ribasso nel listino della Commodore Italiana S.p.A. \u00e8 del febbraio 1993: l'Amiga 3000 con Motorola 68030 a 25\u00a0MHz e hard disk da 50 MiB fu ribassato a 3.034.500 lire mentre quella con hard disk da 100 MiB fu ribassato a 3.415.300 lire.\nUna versione dell'Amiga 3000 con Motorola 68030 a 50\u00a0MHz \u00e8 stato prospettato ma mai commercializzato.\nDescrizione.\nL'Amiga 3000 si presenta in case desktop con due periferiche di serie: una tastiera alfanumerica e un mouse a due tasti. Il display video, necessario per l'utilizzo dell'Amiga 3000, non \u00e8 compreso.\nInizialmente accolto con grande entusiasmo in virt\u00f9 del fatto che era il primo personal computer totalmente nuovo di Commodore International dopo quasi tre anni e mezzo dall'uscita sul mercato dell'Amiga 2000 (Amiga 2000HD, Amiga 2500, Amiga 2500/30, Amiga 2500UX e Amiga 1500 commercializzati nel frattempo, erano tutte varianti dell'Amiga 2000, differenti solo per schede d'espansione installate e/o drive installati e/o software in dotazione, tutti anche acquistabili separatamente per chi gi\u00e0 possiede l'Amiga 2000), l'Amiga 3000 si rivel\u00f2 presto una delusione.\nInnanzitutto ha un case sensibilmente ridotto in altezza rispetto al predecessore Amiga 2000, che comporta una riduzione delle capacit\u00e0 di espansione: rispetto all'Amiga 2000, l'Amiga 3000 ha quattro slot Zorro invece che cinque e due slot ISA invece che quattro, inoltre il vano per drive da 5,25 pollici, presente nell'Amiga 2000, \u00e8 assente nell'Amiga 3000, proprio nel momento di affermazione del CD-ROM che richiede un vano per drive di tale misura. La scelta dei diregenti di Commodore International a favore del case desktop a basso profilo per un computer destinato all'ambito professionale come l'Amiga 3000 sollev\u00f2 quindi forte perplessit\u00e0 e risult\u00f2 in controtendenza rispetto ai suoi concorrenti dell'epoca. Apple ad esempio, per i suoi personal computer professionali, all'epoca si stabilizz\u00f2 sul case miditower in grado di offrire le capacit\u00e0 minime di espansione richieste dall'ambito professionale. Oltretutto, lo spazio riservato nell'Amiga 3000 allo slot per schede video non era sufficiente per l'installazione del Video Toaster, una delle schede video all'epoca tra le pi\u00f9 avanzate disponibili per la piattaforma Amiga, scheda video che aveva in dotazione LightWave 3D e inizialmente era l'unico modo di ottenere quel programma. In realt\u00e0, la responsabilit\u00e0 dell'impossibilit\u00e0 di installare il Video Toaster sull'Amiga 3000 non \u00e8 imputabile alla Commodore in quanto fin dall'inizio aveva fornito le dimensioni massime delle schede per lo slot video: dimensioni che, se rispettate, permettevano l'installazione della scheda sull'Amiga 3000. Chi voleva usare il Video Toaster e LightWave 3D doveva quindi utilizzare il meno avanzato Amiga 2000.\nCon l'Amiga 3000, Commodore International mise in produzione l'Enhanced Chip Set, un chipset con capacit\u00e0 sonore inalterate rispetto al predecessore e capacit\u00e0 grafiche migliorate ma del tutto insoddisfacenti: era disponibile una modalit\u00e0 grafica che offre la risoluzione di 640x480 pixel senza interlacciamento, quindi priva di \"flicker\", ma il numero di colori contemporaneamente visualizzabili era ridotto ad un massimo di 4. All'epoca infatti anche il PC IBM, o l'IBM compatibile, pi\u00f9 economico era dotato di scheda video VGA in grado di offrire una risoluzione di 640x480 pixel senza interlacciamento con 16 colori contemporaneamente visualizzabili o 320x200 pixel, sempre senza interlacciamento, con 256 colori contemporaneamente visualizzabili. Se l'OCS, nel 1985 aveva offerto la grafica computerizzata pi\u00f9 avanzata disponibile sul mercato per 1.295 dollari (il prezzo dell'Amiga 1000), l'ECS nel 1990 offriva una grafica computerizzata del tutto superata per la fascia di prezzo d'appartenenza dell'Amiga 3000.\nUn'ultima caratteristica dell'Amiga 3000 poco gradita dagli utenti sono i due vani per drive custom da 3,5 pollici nei quali possono essere installibili solo drive appositamente prodotti per l'Amiga 3000, come ad esempio il floppy disk drive montato di serie. All'epoca infatti erano molto diffusi altre tipologie di drive da 3,5 pollici a disco magnetico removibile in grado di memorizzare quantit\u00e0 maggiori di dati rispetto al floppy disk (ad esempio lo Iomega Zip) e nessuno di questi, in conseguenza alla scelta di Commodore di utilizzare dei vani per drive custom, era installabile all'interno dell'Amiga 3000, se non tagliando e modificando il frontale del case.\nLe migliorie dell'Amiga 3000 rispetto all'Amiga 2000 sono limitate quindi alle seguenti:\nLe uniche migliorie non disponibili per l'Amiga 2000 sono le seguenti:\nVarianti.\nCommodore International ha commercializzato anche le seguenti varianti di Amiga 3000:\nAmiga 3000+.\nUna versione potenziata dell'Amiga 3000 con chipset AGA e DSP DSP3210 della AT&amp;T chiamata Amiga 3000+ raggiunse lo stadio di prototipo ma non fu mai commercializzato, al suo posto Commodore International rese disponibile l'Amiga 4000, dotato di chipset AGA ma privo di DSP."}
{"id": "715939", "revid": "125037592", "url": "https://it.wikipedia.org/wiki?curid=715939", "title": "Lingua samoana", "text": "La lingua samoana o samoano \u00e8 una lingua polinesiana parlata nelle Samoa e nelle Samoa Americane.\nDistribuzione geografica.\nSecondo l'edizione 2009 di \"Ethnologue\", il samoano \u00e8 parlato da quasi 200.000 persone alle Samoa e da 56.700 persone nelle Samoa Americane. La lingua \u00e8 attestata anche alle Figi, in Nuova Zelanda, negli Stati Uniti d'America e a Tonga. Complessivamente, si stimano tra 370.000 e 500.000 locutori.\nLingua ufficiale.\nIl samoano \u00e8 lingua ufficiale delle Samoa.\nClassificazione.\nIl samoano \u00e8 un membro della famiglia delle lingue austronesiane, e pi\u00f9 specificamente della branca samoica del \"subphylum\" delle lingue polinesiane.\nSecondo l'edizione 2009 di \"Ethnologue\", la classificazione completa \u00e8 la seguente:\nGrammatica.\nCome molte lingue austronesiane, il samoano ha parole separate per il noi inclusivo ed esclusivo, e distingue \"singolare\", \"duale\" e \"plurale\". La radice del pronome inclusivo pu\u00f2 apparire nel singolare, nel caso in cui indichi coinvolgimento emotivo da parte di chi parla. Il samoano non indica il genere delle parole, se non con l'aggiunta, quando necessario per evitare la confusione, di un suffisso \"uomo\" o \"donna\" dopo il nome.\nPronomi personali\nNel linguaggio formale, si usano forme pi\u00f9 complete delle radici: \"m\u0101-\", \"t\u0101-\", e \"l\u0101-\" diventano \"\u2019im\u0101-\", \"\u2019it\u0101-\", and \"\u2019il\u0101-\".\nParole d'uso comune\nSistema di scrittura.\nPer la scrittura viene utilizzato l'alfabeto latino, con l'aggiunta dell\"okina (spesso scritta con un semplice apostrofo) per trascrivere l'occlusiva glottidale sorda (colpo di glottide) e con l'accento macron per le vocali lunghe. Il nome samoano dell'okina \u00e8 \"koma liliu\", virgola rovesciata (in disuso dal 1962 al 2012, ripristinata allora dal ministero dell'Istruzione)."}
{"id": "715941", "revid": "123994667", "url": "https://it.wikipedia.org/wiki?curid=715941", "title": "Gerardo Sacco", "text": "Biografia.\nGerardo Sacco nasce a Crotone nel 1940. Ancora adolescente trova lavoro presso un piccolo laboratorio orafo dove scopre la sua vera vocazione: plasmare e modellare l'oro e l'argento.\nDopo aver appreso i fondamenti dell'arte orafa, si reca a Valenza per migliorare e perfezionare le tecniche e i processi di lavorazione dell'oro.\nTale esperienza lo arricchisce e lo spinge a ritornare nella sua citt\u00e0 per fondare la propria \u201cditta artigianale\u201d.\nL'azienda.\nNel 1963 inizia la produzione aziendale: all'interno del suo \u201claboratorio-bottega\u201d, Sacco recupera i processi di lavorazione del passato e si specializza in uno stile che affonda le proprie radici nella cultura magno-greca nonch\u00e9 nella tradizione contadina del Mediterraneo.\nNello stesso anno realizza il suo primo campionario, con il quale conquista il 1\u00ba premio alla mostra dell'artigianato orafo di Firenze e l\"Oscar dell'Artigianato\" alla mostra di Sanremo. Questi primi successi nazionali pongono Sacco all'attenzione del settore orafo per prodotti originali e nettamente distintivi, rendendolo oggi l'orafo calabrese pi\u00f9 noto in Italia e all'estero, in virt\u00f9 anche della sua particolare affinit\u00e0 con personaggi della cultura e dello spettacolo. Oltre che nel Complesso del Vittoriano di Roma e all'interno dei Musei Vaticani, i manufatti di Sacco trovano spazio in grandi eventi organizzati da diversi Istituti italiani di cultura all'estero: come quelli di Bruxelles, Lisbona, Copenaghen e Madrid. I suoi gioielli hanno esaltato il fascino femminile di grandi dive in svariate produzioni cinematografiche, teatrali e televisive: da Liz Taylor a Isabella Rossellini e da Monica Bellucci a Elena Sofia Ricci.\nNel 2001 i due figli e la figlia sono entrati nella gestione aziendale.\nLavori televisivi, cinematografici e teatrali.\nGerardo Sacco ha realizzato diverse creazioni per trasmissioni televisive italiane: il \"Drago alato\" per \"Domenica in\", il \"Calice della salute\" per \"Serata d'onore\", la \"Tigre\" per \"Scommettiamo che...?\", gioielli vari per \"I fatti vostri\", la Coppa con i gettoni d'oro per \"Numero Uno\" del 1994 con Pippo Baudo e Giancarlo Magalli.\nNel 1986 Franco Zeffirelli gli affida la creazione dei gioielli per il suo Otello, con Katia Ricciarelli e Placido Domingo. Il sodalizio artistico fra i due prosegue nel 1988, per il film \u201cIl Giovane Toscanini\u201d, interpretato da Elizabeth Taylor e Thomas Jowel. Nel 1991 Sacco realizza per il regista fiorentino i gioielli di scena per l'\u201dAmleto\u201d, con Glenn Close, Mel Gibson e Alan Bates. Altri monili firmati Gerardo Sacco per il cinema si ritrovano nei film: \u201cImmortal beloved\u201d con Isabella Rossellini e Gary Oldman del 1994, in \u201cAnna Karenina\u201d con Sophie Marceau del 1997, ed in \u201cPadrona del suo destino\u201d del 1998 con Catherine McCormack e Rufus Sewell Pi\u00f9 recentemente ha creato i preziosi ornamenti per il film di Virz\u00ec del 2007 \u201cN\u201d Io e Napoleon interpretato da Monica Bellucci.\nSacco ha inoltre creato i gioielli di scena per diversi spettacoli teatrali, tra i quali l'\u201dAida\u201d, in scena all'Opera di Roma nel 1990, e il \u201cDon Carlos\u201d, con Luciano Pavarotti, in scena alla Scala di Milano nel 1992. Per entrambe le rappresentazioni la regia era del maestro Zeffirelli. Nel 2010 per l'opera moderna \u201ci Promessi Sposi\u201d, regia di Michele Guard\u00ec.\nSacco ha operato anche per produzioni televisive, quali \"Piccolo mondo antico\" di Cinzia TH Torrini, Orgoglio, interpretato da Elena Sofia Ricci nel 2006 e La freccia nera, miniserie tv del 2007 diretta da Fabrizio Costa."}
{"id": "715945", "revid": "1543377", "url": "https://it.wikipedia.org/wiki?curid=715945", "title": "Cunobelino", "text": "Di lui restano anche molte monete. Sembra aver controllato un'ampia porzione dell'Inghilterra sud-orientale e per questa ragione fu chiamato \"Britannorum rex\" (cio\u00e8 \"re dei britanni\") da Svetonio. Compare anche nelle leggende come Cynfelyn, Kymbelinus o Cymbeline, figura da cui William Shakespeare trasse ispirazione per l'omonimo \"Cymbeline\". Il suo nome significa \"segugio del dio Beleno\" o \"segugio lucente\".\nStoria.\nDa evidenze numismatiche Cunobelino sembra aver preso il potere nel 9 d.C. e aver battuto moneta sia da Camulodunum (Colchester, capitale dei Trinovanti) sia da Verulamium (St Albans, capitale dei Catuvellauni). Alcune delle monete provenienti da Verulamium lo definiscono figlio di Tasciovano, precedente re dei catuvellauni. Diversamente che nelle monete paterne, nelle sue non compare nulla che possa far pensare alla presenza di co-reggenti. Appare comunque chiaro dalle prime emissioni monetarie che egli prese dapprima il potere a Camulodunum, anche perch\u00e9 i simboli indicano chiaramente una qualche vittoria militare.\nSembra aver avuto buoni rapporti con l'Impero romano. Evidenze numismatiche e archeologiche mostrano come il suo regno prosper\u00f2 e divenne molto ricco, anche grazie all'aumento dei commerci con l'Italia, la Gallia e la Spagna. Fu probabilmente uno dei tre sovrani britannici che, stando a Strabone, si recarono come ambasciatori.\nCunobelino ebbe tre figli (Adminio, Togodumno e Carataco) e un fratello, Epaticco, che negli anni venti del I secolo d.C. espanse i suoi domini a ovest, a danno degli atrebati, arrivando a conquistare la capitale atrebata di Calleva (Silchester) attorno al 25 d.C. Continu\u00f2 poi le sue campagne di conquista fino alla morte (ca. 35), quando Carataco prese il potere e gli atrebati riconquistarono parte delle loro terre perdute. \nAdminio, a giudicare dalle sue monete, a quel tempo controllava il Kent. Secondo Svetonio, attorno al 40 fu bandito dal padre dalla Britannia, rifugiandosi presso l'imperatore Caligola, che prepar\u00f2 quindi un'invasione dell'isola, che per\u00f2 fall\u00ec.\nCunobelino mor\u00ec prima del 43. Carataco sottomise definitivamente gli atrebati e allora il loro re, Verica, fugg\u00ec a Roma presso l'imperatore Claudio, che colse subito l'occasione per invadere la Britannia. Carataco e Togodumno guidarono la resistenza. Cassio Dione ci dice che la trib\u00f9 dei \"Bodunni\", tributaria dei catuvellauni, si schier\u00f2 dalla parte dei romani. \u00c8 probabile che si sia trattato dei dobunni di Gloucestershire: se \u00e8 cos\u00ec, allora vuol dire che l'egemonia di Cunobelino si sarebbe estesa anche alla parte occidentale dell'isola.\nSulla base di evidenze epigrafiche, qualche studioso ha ipotizzato che Sallustio Lucullo, governatore della Britannia nel tardo I secolo, fosse nipote di Cunobelino.\nLeggenda e letteratura.\nAnche la figura storica di Cunobelino venne trasfigurata dalla leggenda. Una genealogia conservata nel manoscritto medievale gallese \"Harleian 3859\" riporta \"\"Caratauc map Cinbelin map Teuhant\", che equivale a \"Carataco, figlio di Cunobelino, figlio di Tasciovano\"\": questa mette dunque in corretto ordine tre figure storiche, nonostante l'errato contesto e il fatto che il cambiamento linguistico suggerisca una lunga tradizione orale. La genealogia contiene poi una sequenza di imperatori romani e due figure della mitologia gallese, Guidgen (Gwydion) e Lou (Lleu).\nCompare nella \"Historia Regum Britanniae di \"Goffredo di Monmouth (1136) Kymbelino, figlio di Tenvanzio, un potente guerriero che crebbe alla corte di Augusto. Ebbe due figli: Guiderio e Arvirargo. Guiderio successe al padre, ma mor\u00ec nelle prime fasi dell'invasione romana della Britannia, voluta dall'imperatore Claudio.\nLa narrazione di Goffredo fu incorporata nelle \"Cronache\" di Raphael Holinshed (1577), da cui William Shakespeare trasse spunto per il suo \"Cimbelino\". Sotto l'influenza della sua malvagia seconda moglie, il re proib\u00ec alla figlia Imogen di sposare Postumo Leonato, un uomo ricco di umili natali, preferendo darla al suo rozzo figliastro Cloten. Dopo gelosie, contrasti e una guerra contro Roma, provocata ancora una volta dalle trame della regina, tutto torn\u00f2 alla normalit\u00e0: Roma e Britannia fecero la pace, Cymbeline si riun\u00ec coi figli Guiderio e Arvirago e Imogen si riconcili\u00f2 con Postumo.\nNell'odierna Inghilterra esiste un gruppo di villaggi nel Buckinghamshire porta il nome di Kimbles, che si dice provenga proprio da quello di Cunobelino."}
{"id": "715947", "revid": "21880", "url": "https://it.wikipedia.org/wiki?curid=715947", "title": "Rhea americana albescens", "text": ""}
{"id": "715951", "revid": "6923", "url": "https://it.wikipedia.org/wiki?curid=715951", "title": "Daniela Padoan", "text": "Biografia.\nFiglia dello scrittore di libri per ragazzi Gianni Padoan, scrisse insieme al padre alcuni degli suoi ultimi libri.\nI suoi principali argomenti di ricerca, indagati tramite libri, documentari e interviste, sono la testimonianza della Shoah e la resistenza femminile ai regimi, dall'Argentina al Ruanda.\nNel 2003 ha pubblicato per Bompiani il libro \"Come una rana d'inverno\", incentrato sulla testimonianza di Goti Herskovits Bauer, Liliana Segre e Giuliana Fiorentino Tedeschi, tra le maggiori testimoni italiane della Shoah. Il volume, diventato un long seller, ha visto numerose ristampe e una nuova edizione nel 2018. Nel 2019 \u00e8 stato pubblicato in Spagna con il titolo \"Como una rana en invierno. Tres mujeres en Auschwitz\"].\nSullo stesso argomento, nel 2007 Padoan ha realizzato per Rai 3 il documentario \"La Shoah delle donne\" e nel 2008 il documentario \"Dalle leggi razziali alla Shoah\" (per la trasmissione \"La grande storia\"). Alla difficile posizione testimoniale \u2013 tra santificazione e negazione - ha dedicato il volume \"Il paradosso del testimone\", un numero della (n. 45, 3/2010 anno L, Rosenberg &amp; Sellier) che raccoglie saggi di Aharon Appelfeld, Ruth Kl\u00fcger, Hanna Kugler Weiss, tra i pi\u00f9 importanti testimoni della Shoah.\nAlla testimonianza ha inoltre dedicato il saggio \"La costruzione della testimonianza tra storia e letteratura\", raccolto nel volume \"Essere donne nei lager\" (a cura di A. Chiappano, Giuntina, 2009).\nNel 2004 ha pubblicato, sempre per Bompiani, \"Le pazze. Un incontro con le Madri di Plaza de Mayo\", un racconto a pi\u00f9 voci fatto dalle fondatrici della storica associazione che, alla ricerca dei figli \"desaparecidos\", affrontarono una tra le pi\u00f9 feroci dittature del Novecento. Il libro ha vinto il Premio Martoglio per il giornalismo 2005 e il Premio Nonino 2006.\nSulle madri dei desaparecidos ha realizzato, nel 2002, \"La piazza delle Madri dal fazzoletto bianco\", video-intervista a Hebe de Bonafini, presidente delle Madres di Plaza de Mayo, per la regia di Dario Barezzi, e nel 2006 ha girato, in Argentina, \"Le Madri di Plaza de Mayo\", in onda per Rai3, sempre nell'ambito della rassegna \"Doc3-Documentario d'autore\".\nNel 2006, per Rai News 24, ha realizzato il reportage \"Via Lecco, 9\", incentrato sulla vicenda di un gruppo di rifugiati politici del Corno d'Africa.\nNell'ambito della critica letteraria e cinematografica ha pubblicato \"Ermanno Olmi. Il sentimento della realt\u00e0\", un libro-intervista al grande maestro del cinema (Editrice San Raffaele 2008) e il volume \"Tra scrittura e libert\u00e0. I discorsi dei Nobel per la letteratura\" (Editrice San Raffaele 2010), una raccolta dei discorsi pi\u00f9 politici e testimoniali degli scrittori insigniti del Nobel, da Imre Kert\u00e9sz a Josif Brodskij, da Gao Xingjian a Wole Soyinka, in un affresco che mette a fuoco quello che da molti \u00e8 stato chiamato il \"secolo dei campi\", dai lager ai gulag, dai campi di rieducazione cinesi alle galere dell'apartheid. Il volume, in versione aggiornata, \u00e8 stato ripubblicato da Bompiani nel 2018 con il titolo \"Per amore del mondo. I discorsi politici dei Premi Nobel per la letteratura\"\nTornando sul tema delle radici culturali del razzismo, ha scritto a due voci con Luigi Luca Cavalli-Sforza - tra gli studiosi pi\u00f9 autorevoli nel campo della genetica delle popolazioni e delle migrazioni umane - il libro .\nHa firmato numerose recensioni di libri, articoli e interviste per il quotidiano il Manifesto e per la rivista femminista \"Via Dogana\", e ha collaborato a Radio 1 Rai conducendo trasmissioni in diretta con ospiti in studio e scrivendo testi di variet\u00e0 e radiodrammi. Per la televisione, ha partecipato alla realizzazione di trasmissioni di Rai Educational, tra cui \"La scuola in diretta\".\nNel campo della letteratura per ragazzi, ha pubblicato i volumi \"Miti e leggende del mondo antico\" (Sansoni 1996), \"Miti e leggende dei popoli del mondo\" (Sansoni 1998), e \"Tottoi e i delfini\", con il padre Gianni Padoan (Giunti 1996).\nHa collaborato all'Enciclopedia Treccani, curando in particolare la voce sugli scrittori italiani nati in altri Paesi, e all'Enciclopedia delle Donne, curando la voce su Liliana Segre.\nHa collaborato a \"Saturno\", inserto culturale del Fatto Quotidiano, e ha un blog sul \"Fatto Quotidiano on line\".\nNel 2020 ha curato il volume \"Niente di questo mondo ci risulta indifferente\", di Interno4 Edizioni, esito di un percorso promosso dall'associazione Laudato s\u00ec che ha coinvolto pi\u00f9 di duecento studiosi, attivisti e associazioni in un confronto sull'enciclica \"Laudato si\"' di papa Francesco, allo scopo di promuovere un'alleanza per il clima, la Terra e la giustizia sociale (recensione di Luigi Manconi).\nAttivismo politico.\nNel 2014 \u00e8 stata candidata alle elezioni europee nella lista L'Altra Europa con Tsipras, coalizione di partiti e associazioni che sostenevano la candidatura del leader di SYRIZA Alex\u012bs Tsipras alla presidenza della Commissione europea.\nDal luglio dello stesso anno \u00e8 stata portavoce in Italia dell\u2019eurodeputata Barbara Spinelli, con la quale ha lavorato in particolare sui temi dei diritti, delle libert\u00e0 civili e della migrazione. Nell'aprile 2019 viene candidata alle elezioni europee con la lista \u201cLa Sinistra\".\n\u00c8 presidente dell\u2019associazione Laudato si' - Un'alleanza per il clima la Terra e la giustizia sociale ed \u00e8 tra i soci fondatori dell\u2019associazione ADIF - Diritti e frontiere ."}
{"id": "715954", "revid": "1305772", "url": "https://it.wikipedia.org/wiki?curid=715954", "title": "ROT", "text": ""}
{"id": "715955", "revid": "767487", "url": "https://it.wikipedia.org/wiki?curid=715955", "title": "Lucio Solazzi", "text": "Biografia.\nOriginario di San Michele Extra, \u00e8 sposato ed ha tre figli. Prima di approdare al calcio a 5 \u00e8 stato un tecnico nonch\u00e9 giocatore di pallamano.\nCarriera.\nGli inizi: Audace, Hellas e Virtus Verona.\nNella stagione 1991-92 siede per la prima volta in panchina guidando l'Audace Calcio a 5 di San Michele Extra alla promozione alla Serie B nazionale. \nLa stagione seguente ricopre il ruolo di Direttore Sportivo all'Hellas Verona Calcio a 5, dove colleziona un quarto e un decimo posto. A fine stagione passa ai cugini della Marmi Scala Verona, prima come \"team manager\" e dalla stagione 1994-95 come allenatore. Vince due coppe regionali del Veneto, conquista la promozione in Serie B (1995-96) e la stagione seguente vi disputa una stagione con un settimo posto finale.\nNel 1996 frequenta il corso a Padova e consegue l'abilitazione ad allenatore di calcio a 5.\nGli anni d'oro.\nNell'estate del 1997 prende le redini come allenatore della giovane formazione dell'Arzignano Grifo, nella sua prima stagione vince la divisione di C1 veneta ed approda alla Serie B, che vince nel 1998-99 coronando la stagione anche di una coppa nazionale di categoria. \nAl terzo campionato di Serie A2, Solazzi guida i suoi fino alla finale play-off da cui il \"Grifo\" esce per\u00f2 sconfitto dal Ciampino. \nLa successiva mancata iscrizione della formazione laziale (fusasi con la BNL) porta al ripescaggio proprio della formazione vicentina che nella prima stagione giunge a disputare la semifinale della Coppa Italia, mentre in campionato si ferma all'undicesimo posto.\nL'anno successivo Solazzi invece guida un gruppo rafforzato alla conquista del primo scudetto della sua storia superando Genzano, Roma RCB e Perugia, quest'ultimo sconfitto sia in casa che in trasferta nella finale scudetto. Nel 2004 frequenta il corso a Coverciano e consegue l'abilitazione ad allenatore di calcio a 5 di primo livello.\nLa stagione 2004-05 con l'Arzignano impegnato in UEFA Futsal Cup in campionato giunge solo quinto ma soprattutto cede ai playoff ai \"cugini\" della Luparense con cui la sfida si rinnova oramai dai tempi delle categorie regionali, a fine stagione Solazzi lascia la panchina veneta, sostituito dal tecnico argentino Fabi\u00e1n L\u00f3pez.\nIl ritorno a Verona e l'Altamarca.\nLa stagione seguente scende di categoria per tornare ad allenare la Virtus Verona (nel frattempo rinominatosi Verona Calcio a 5) in Serie A2. \nLa modesta qualit\u00e0 della rosa \"scaligera\" e il negativo avvio di campionato costano al tecnico l'esonero, sostituito in novembre dalla coppia Ragno-Do Amaral Monteiro con cui la squadra concluder\u00e0 la stagione all'ultimo posto, retrocedendo. \nNella stagione 2006-07 ricopre la doppia carica di Direttore Tecnico e di allenatore dell'Altamarca Group, militante nel campionato di Serie C1 del veneto, raggiungendo i play-off. La stagione successiva guida ancora la formazione trevigiana in Serie C1 chiudendo la stagione regolare al sesto posto e concludendo un progetto di scuola Futsal che vede la partecipazione di oltre 100 atleti.\nIl ritorno ad Arzignano e il Napoli Barrese.\nNella stagione 2008-09 torna all'Arzignano Grifo nel ruolo di Direttore Generale; tuttavia in seguito all'esonero del tecnico Tiago Polido al termine della stagione regolare, Solazzi assume nuovamente la guida tecnica della squadra portandola fino in semifinale dove \u00e8 sconfitta dalla Luparense.\nNella stagione 2009-10 assume la carica di Direttore Sportivo del Napoli Barrese in Serie A.\nNel calcio a 5 femminile.\nNella stagione 2006-07 Solazzi ricopre il ruolo di commissario tecnico della rappresentativa regionale veneta di calcio a 5 femminile.\nNel gennaio del 2011 diventa l'allenatore della formazione femminile dello \"Sporteam United\" che in breve tempo traghetta dalla Serie C alla Serie A. Separatosi dalla compagine del capoluogo al termine della stagione 2013-14, a met\u00e0 della stagione seguente subentra sulla panchina del Tibi Rossano in Serie C1. Sul finire della stagione 2017-2018 viene chiamato ad allenare l'Audace C5 Verona in Serie A2 Nazionale Femminile: riesce a salvare la squadra grazie alla vittoria nell'ultima giornata.\nNella stagione 2018-2019 \u00e8 ancora l\u2019allenatore dell\u2019Audace C5 Verona in serie A2 Nazionale. Con la squadra rossonera raggiunge il terzo posto al termine della stagione regolare, vince due gare di Play-Off promozione contro Fiber Pasta Chiaravalle (2-3 d.t.s.) e Noalese (2-8) e cede solo nella finale al Molfetta al termine di un infuocato doppio confronto (3-4 a Verona e 2-5 in Puglia)."}
{"id": "715956", "revid": "599013", "url": "https://it.wikipedia.org/wiki?curid=715956", "title": "Rod", "text": ""}
{"id": "715957", "revid": "1543377", "url": "https://it.wikipedia.org/wiki?curid=715957", "title": "Epaticco", "text": "Monete col suo nome, trovate nell'area a nord di Calleva Atrebatum (presso l'attuale Silchester), capitale degli atrebati, dimostra che egli ne acquist\u00f2 il controllo attorno al 25 d.C. Ebbe forse il permesso di regnare su quest'area dal fratello, come parte dell'egemonia catuvellauna, che Epaticco espanse nel sud-est della Britannia. "}
{"id": "715962", "revid": "5756795", "url": "https://it.wikipedia.org/wiki?curid=715962", "title": "Tenvanzio", "text": ""}
{"id": "715963", "revid": "1124164", "url": "https://it.wikipedia.org/wiki?curid=715963", "title": "Locomotiva FS D.236", "text": "Le locomotive D.236 (in origine V 36) erano delle locomotive di costruzione tedesca, rimaste in territorio italiano dopo la fine della seconda guerra mondiale che vennero incorporate dalle Ferrovie dello Stato nel proprio parco.\nStoria.\nLa locomotiva, progettata in Germania nella seconda met\u00e0 degli anni trenta e classificata con la sigla WR 360 C 14, inizi\u00f2 ad essere costruita nel 1936 per gli usi delle forze armate tedesche (Wehrmacht).\nFra il 1936 ed il 1944 ne vennero costruite pi\u00f9 di 250 unit\u00e0 che trovarono impiego nei servizi connessi alle operazioni belliche. Avevano la cassa di tipo standardizzato con differenti tipi di motorizzazione.\nLe locomotive erano state progettate come multiruolo, da manovra e da treno per cui la velocit\u00e0 era di 30\u00a0km/h o di 60\u00a0km/h in base alla versione.\nI colori originali erano in verde militare.\nLe locomotive V 36 arrivarono in Italia con la Wehrmacht, nel corso della seconda guerra mondiale, e in grande numero dopo l'8 settembre 1943; non tutte per\u00f2, al momento della ritirata, poterono ritornare indietro.\nLe Ferrovie dello Stato ne presero in carico 3 unit\u00e0 nel 1945. La classificazione data all'origine fu D.236.001-003, e lo schema di coloritura iniziale fu quello normalmente adottato per le locomotive diesel da manovra: la cassa Isabella, il telaio e il tetto castano, con le traverse di testa colore rosso segnale. Verso il 1964 per il gruppo venne prevista la nuova marcatura a sette cifre per locomotive Diesel - nella fattispecie 236.9001-9003 - ma essa non venne mai applicata, dato che era gi\u00e0 in corso di radiazione la 236.001 e le altre macchine lo sarebbero state a breve (1971). La cifra 9 avrebbe indicato motori di provenienza eterogenea (MAN per la 001, Deutz per le altre due).\nNegli anni Sessanta, la 236.003 venne ricolorata in verde vagone con strisce giallo, nell'allora nuova livrea unificata per le locomotive da manovra.\nLa 001 fu demolita nel dicembre 1964 nelle Officine FS di Rimini; le altre due vennero radiate nel 1971 - ad agosto la 002 e a settembre la 003 - dopo gli ultimi anni di servizio svolti nella zona di Savona. La 002 venne ceduta all'impresa di lavori ferroviari Valditerra, ma non \u00e8 chiaro se sia mai rientrata in servizio, e venne demolita nel 1977; la 003 pass\u00f2 invece all'acciaieria Rumi (poi acciaieria di Montello), dove rest\u00f2 in servizio sino agli anni Ottanta.\nUn buon numero di V 36 sono state acquistate nuove in Germania o di seconda mano da imprese private di manutenzione ferroviaria o piccole ferrovie private italiane.\nUna di queste, la Ferrovia della Valle Seriana (FVS), ne utilizzava due, classificate come locomotive diesel LD 61-62. Alla chiusura della FVS, le due macchine furono acquistate dalla Ferrovia Suzzara-Ferrara per la sua linea omonima, nel 2001 sono confluite nel parco FER e attualmente sono ancora esistenti sebbene inutilizzate.\nCaratteristiche.\nLe locomotive D.236 erano locomotive di tipo militare, dalla costruzione e dall'allestimento molto spartano e robusto, dotate di una sola cabina di guida all'estremit\u00e0 posteriore e di un grande cofano motore; queste macchine presentavano un carro a passo rigido montato su 3 assi con ruote accoppiate mediante biella, che a sua volta prendeva il moto da un asse cieco, vale a dire un asse motore dotato di manovella e contrappeso ma privo di ruote, posto fra il secondo e il terzo asse.\nIl motore, Deutz o Krupp a 6 cilindri in linea, erogava una potenza continuativa di circa 200\u00a0kW sufficiente all'effettuazione di tradotte e manovre per le quali bastava la non elevata velocit\u00e0 massima ammessa, pari a 60\u00a0km/h, in seguito abbassata a 50\u00a0km/h.\nLa trasmissione era di tipo idraulico Voith.\nDepositi.\nNell'agosto 1945 la 236.001 era assegnata al deposito locomotive di Firenze, la 002 a quello di Asti e la 003 a quello di Savona. Tutte e tre passarono poi al deposito di Savona, quindi a quello di Pisa e da ultimo a quello di Savona, dove rimasero fino alla radiazione.\nUn esemplare di V36 \u00e8 conservato al Museo Ferroviario Piemontese, presso la sede espositiva di Savigliano (CN), \u00e8 stato donato dalla Italcementi di Borgo San Dalmazzo (CN) dove veniva utilizzata per le manovre, dovrebbe essere funzionante.\nNel 2017 \u00e8 in corso il restauro estetico del mezzo."}
{"id": "715966", "revid": "2154489", "url": "https://it.wikipedia.org/wiki?curid=715966", "title": "Soft Cell", "text": "Soft Cell \u00e8 un duo britannico di musica elettronica dei primi anni ottanta che riscosse un buon successo di pubblico e di critica, composto da: Marc Almond (voce) e David Ball (sintetizzatore) e riformatosi poi nel 2003.\nLe loro canzoni, di orientamento musicale synth-pop, oltre che raccontare storie d'amore, si focalizzano spesso su tematiche controverse quali il sesso estremo, il travestitismo, l'uso di droghe e l'omicidio.\nIl duo \u00e8 ancora ricordato per la super hit del 1982 \"\"Tainted Love\", cover di Gloria Jones (1964).\"\nStoria.\nEsordi.\nFormatisi nel 1979 a Leeds, citt\u00e0 dove vivevano entrambi i componenti che a quel tempo erano studenti del Politecnico, dopo una breve ma intensa fase sperimentale (a testimonianza della quale sono stati recentemente pubblicati due CD: \"Bedsit tapes\" e \"Demo Non Stop\"), i Soft Cell registrarono nel 1980 a loro spese l'EP \"Mutant moment\", un singolo 7\" dalla tiratura di 2000 copie (4 tracce: \"Potential\", \"Frustration\", \"L.O.V.E. feelings\" e \"Metro MrX\") che permise al duo di farsi notare nella scena post-punk britannica.\nPoco dopo vennero contattati da Stevo, il futuro boss della storica label indipendente Some Bizarre Records, che propose loro di registrare un brano (\"The girl with the patent leather face\") per la prima compilation \"Some Bizarre\", album d'esordio di gruppi che sarebbero divenuti famosi come Depeche Mode, The The, Blancmange, ecc. I Soft Cell guadagnarono grande credito, parteciparono al Festival Futurama II, insieme agli U2 e ai Depeche Mode e, soprattutto, vennero scritturati dalla Some Bizarre di Stevo e registrarono tra la fine del 1980 e l'inizio del 1981 il singolo \"Memorabilia\", prodotto da Daniel Miller (produttore dei primi lavori dei Depeche Mode). Nonostante il modesto successo commerciale, \"Memorabilia\", per certi versi anticipatore dell'house music, fece conoscere nel mondo delle discoteche e dei club i Soft Cell.\n\"Tainted Love\".\nNel luglio del 1981 il duo Almond/Ball incise il loro secondo singolo \"Tainted Love\", cover di una hit di Gloria Jones, scritta da Ed Cobb negli anni sessanta, che raggiunse il primo posto in classifica in 17 Paesi diversi e rimase nella classifica Billboard Hot 100 per ben 49 settimane, diventando uno dei primi dieci singoli pi\u00f9 venduti nel mercato statunitense di tutti i tempi.\nProdotto da Mike Thorne (produttore di John Cale, Marianne Faithfull, Wire e, dopo i Soft Cell, dei The The e dei Bronski Beat), la registrazione di \"Tainted Love\" come singolo era in forte dubbio, essendo i Soft Cell intenzionati a registrare una cover di Frankie Valli \"The Night\" e pare che ad influire sulla scelta definitiva sia stata la fidanzata di quei tempi di Dave Ball, che considerava \"Tainted Love\" di Gloria Jones la sua canzone preferita. La Phonogram, major discografica dei Soft Cell, voleva imporre al duo Almond/Ball l'inserimento di un basso e di una batteria, ma alla fine il singolo venne registrato come i Soft Cell volevano: voce, synth e drum machine.\nLa versione 12\" di \"Tainted Love \"riscosse altrettanto successo anche grazie al suo \"prolungarsi\" nel brano \"Where did our love go?\", un classico della Motown portato al successo dalle The Supremes. \nCome Marc Almond ha avuto modo di sottolineare nella sua autobiografia \"Tainted Life\", i Soft Cell non hanno mai fatto riferimento all'AIDS, malattia che iniziava a mietere vittime gi\u00e0 a quel tempo. L'errata associazione deriva dal cameo di Almond, nei panni della morte, nel video di \"Tainted love\" dei Coil che, invece, faceva esplicitamente riferimento alla malattia (1984).\n\"Non Stop Erotic Cabaret\".\nPochi mesi dopo la registrazione di \"Tainted Love\" i Soft Cell si recarono a New York per registrare il loro primo long playing, \"Non-Stop Erotic Cabaret\", disco che sarebbe diventato un album \"fondamentale\" dell'intera decade degli anni ottanta e dal quale vennero estratti altri due singoli di grande successo: \"Bedsitter\" (#4 Official Singles Chart) e \"Say Hello Wave goodbye\" (#3 UK).\nLe dieci tracce di \"Non-Stop Erotic Cabaret\" rappresentavano .\nA dimostrazione che i Soft Cell non fossero una meteora, nel 1982 furono registrati altri due singoli di successo, \"Torch\" (#2 UK) che, nonostante fosse considerato dalla critica uno dei singoli pi\u00f9 belli del 1982, non venne incluso in alcun album, e \"What!\" (#3 UK), che venne inserito nel mini album di versioni dance \"Non-Stop Ecstatic Dancing\" (#6 UK) del 1982.\n\"The Art of Falling Apart\".\nDopo 5 singoli da \"Top 5\" in meno di un anno ed una fama internazionale a dir poco incredibile, i Soft Cell tornarono a New York per registrare il loro secondo album, \"The Art of Falling Apart\", un disco che avrebbe rappresentato una netta cesura con quanto realizzato dal gruppo fino a quel momento e che colloc\u00f2 i Soft Cell nella scena alternativa della musica anni ottanta. \nOscuro, sporco e con un uso spropositato di sinclavier e campionature, \"The Art of Falling Apart\" raggiunse in Inghilterra la quinta posizione (Official Albums Chart). Nelle prime copie dell'album venne incluso un singolo 12\" con i brani \"Martin\", ispirato all'omonimo film del regista George A. Romero, e \"Hendrix Medley\" (Hey Joe/Purple Haze/Voodoo Chile), omaggio elettronico originale a Jimi Hendrix.\nNonostante varie vicissitudini, lo scarso rilievo commerciale dei due singoli estratti dall'album (\"Where the Heart is\" e \"Numbers\", ispirato all'omonimo libro di John Rechy) e, soprattutto, della messa al bando dei Soft Cell dalle radio britanniche (per i temi trattati e per lo scandalo suscitato dal video promo di \"Sex Dwarf\", sequestrato prima ancora di essere messo nella pubblica circolazione), i Soft Cell divennero uno straordinario gruppo di culto.\n\"The art of Falling Apart\" rappresent\u00f2 per I Soft Cell il tentativo, in parte riuscito, di acquisire quella libert\u00e0 creativa che l'improvviso, quanto straordinario, successo commerciale di \"Tainted Love\" aveva attenuato. Ci\u00f2 significava, chiaramente, accrescere i dissapori e i contrasti con la Phonogram, la major che li aveva sotto contratto e che, invece, premeva verso una continuit\u00e0 di successo alla quale Marc Almond e Dave Ball non sembravano voler dare un seguito.\nInevitabile, pertanto, la rottura, che avvenne in seguito alla decisione dei Soft Cell di fare uscire quale secondo singolo estratto dall'album \"Numbers\", al quale la Phonogram preferiva la prima track del long playing \"Forever the Same\". Non arresa alla volont\u00e0 ferma dei Soft Cell, la Phonogram alleg\u00f2 al singolo \"Numbers\" (B-side \"Barriers\") una ristampa omaggio del 7\" di \"Tainted Love\", tenendo all'oscuro dell'operazione il gruppo. La reazione di Marc Almond fu violenta ed immediata, culminata nell'irruzione del cantante e del boss della Some Bizzarre Stev\u00f8 negli uffici della Phonogram, che vennero letteralmente distrutti, compresi i dischi d'oro e di platino appesi alle pareti. \nTale episodio, sommatosi alla sfuriata selvaggia di Marc Almond nei confronti del giornalista John Savage, a causa delle critiche velenose e, secondo il cantante, gratuite del secondo album dei Marc and the Mambas (\"Torment and Toreros\"), concorse alla decisione di porre fine ai Soft Cell e all'annuncio stampa di una definitiva chiusura con il mondo della musica (nei fatti mai avvenuta) di Almond.\n\"This Last Night in Sodom\".\nSul finire del 1983 il singolo \"Soul Inside\" precedette la registrazione dell'album \"This Last Night in Sodom\" (numero 12 in UK), un album che fu commercializzato nei primi mesi del 1984, forse l'album migliore del sodalizio musicale di Marc Almond e Dave Ball ma che venne penalizzato dallo scioglimento del gruppo. Segu\u00ec, infine, l'ultimo singolo \"Down in the subway\" (canzone scritta originariamente da Jack Hammer).\nDopo lo scioglimento e reunion nel 2001.\nDopo la dissoluzione del progetto Soft Cell, Marc Almond intraprende una carriera solista. Anche Dave Ball partecipa a questo percorso, collaborando con l'ex compagno di duo. Nel 1991 viene pubblicato l'album di Almond \"Tenement Symphony\". Sempre negli anni '90 Ball forma il gruppo The Grid con Richard Norris, progetto che si chiude gi\u00e0 nel 1996 ma che poi d\u00e0 alle stampe l'album \"Doppelg\u00e4nger\" nel 2008.\nNel 2001 i Soft Cell si riuniscono per una serie di date live. Inoltre partecipano col brano \"God Shaped Hole\" alla compilation \"I'd Rather Shout at a Returning Echo than Kid Someone's Listening\". Nel 2002 viene pubblicato un nuovo album, ossia \"Cruelty Without Beauty\", seguito da un tour europeo e da uno statunitense. Vengono anche estratti alcuni singoli, tra cui \"The Night\" (#39 in UK).\nNel novembre 2008 viene pubblicato l'album di remix intitolato \"Heat\". Al disco partecipano, tra gli altri, Paul Dakeyne, Ladytron, Manhattan Clique e Richard X."}
{"id": "715981", "revid": "1522738", "url": "https://it.wikipedia.org/wiki?curid=715981", "title": "L'uomo che cammina", "text": " \u00e8 un manga scritto e disegnato da Jir\u014d Taniguchi nel 1990, pubblicato dalla K\u014ddansha sui numeri speciali di \"Extra Morning Party\" dal numero 30 del 1990 al numero 41 del 1991 e in seguito raccolto in volume unico.\n\"L'uomo che cammina\" \u00e8 stato pubblicato in Italia nel marzo 1999 dalla Planet Manga con un volume unico in un'edizione che presenta una fumettografia dell'autore e un commento dell'opera di Davide Castellazzi, tra i massimi esperti italiani di manga.\nTrama.\nL'opera racconta e descrive attraverso una serie di vignette in cui i dialoghi sono quasi totalmente assenti, le passeggiate giornaliere di un uomo senza nome che si perde tra le strade e i sentieri del suo quartiere, situato in una non specificata cittadina giapponese. Durante tali passeggiate l'uomo si sofferma ad osservare attentamente le piccole cose di ogni giorno, apprezzando la pace che solo la natura pu\u00f2 trasmettere."}
{"id": "715982", "revid": "6923", "url": "https://it.wikipedia.org/wiki?curid=715982", "title": "Tubercolosi", "text": " \nLa tubercolosi (in sigla TBC) \u00e8 una malattia infettiva causata da vari ceppi di micobatteri, soprattutto dal \"Mycobacterium tuberculosis\", chiamato anche \"Bacillo di Koch\".\nConsiderata fino alla met\u00e0 del XX secolo una grave malattia, invalidante e alla lunga mortale se non tempestivamente diagnosticata e curata, divenuta oggi nei paesi occidentali pi\u00f9 facilmente diagnosticabile e curabile, la tubercolosi attacca solitamente i polmoni (tubercolosi polmonare), ma pu\u00f2 colpire anche altre parti del corpo (tubercolosi extrapolmonare). Si trasmette per via aerea attraverso goccioline di saliva emesse con la tosse secca. La maggior parte delle infezioni che colpiscono gli esseri umani risulta essere asintomatica, cio\u00e8 si ha un'infezione latente. Circa 1/10 delle infezioni latenti alla fine progredisce in malattia attiva, che, se non trattata, uccide pi\u00f9 del 50% delle persone infette.\nI sintomi classici sono una tosse cronica con espettorato striato di sangue, febbre di rado elevata, sudorazione notturna e perdita di peso. L'infezione di altri organi provoca una vasta gamma di sintomi. La diagnosi si basa sull'esame radiologico (comunemente una radiografia del torace), un test cutaneo alla tubercolina, esami del sangue e l'esame microscopico e coltura microbiologica dei fluidi corporei. Il trattamento \u00e8 difficile e richiede l'assunzione di antibiotici multipli per lungo tempo. La resistenza agli antibiotici \u00e8 un problema crescente nell'affrontare la malattia. La prevenzione si basa su programmi di \"screening\" e di vaccinazione con il bacillo di Calmette-Gu\u00e9rin.\nSi ritiene che un terzo della popolazione mondiale sia stata infettata con \"M. tuberculosis\", e nuove infezioni avvengono ad un ritmo di circa una al secondo. Nel 2007 vi erano circa 13,7 milioni di casi cronici attivi e nel 2010 8,8 milioni di nuovi casi e 1,45 milioni di decessi, soprattutto nei paesi in via di sviluppo. Il numero assoluto di casi di tubercolosi \u00e8 in calo dal 2006 e di nuovi casi dal 2002. Inoltre, le popolazioni dei paesi in via di sviluppo contraggono la tubercolosi pi\u00f9 facilmente, poich\u00e9 hanno spesso un sistema immunitario pi\u00f9 compromesso a causa degli alti tassi di AIDS. La distribuzione della tubercolosi non \u00e8 uniforme in tutto il mondo, circa l'80% della popolazione residente in molti paesi asiatici e africani risulta positiva nei test alla tubercolina, mentre solo il 5-10% della popolazione degli Stati Uniti ne \u00e8 affetta.\nStoria.\nLa tubercolosi \u00e8 stata presente negli umani sin dall'antichit\u00e0. La prima scoperta certa del \"Mycobacterium tuberculosis\" \u00e8 nei resti di un bisonte di circa 18.000 anni fa. Tuttavia se la tubercolosi abbia avuto origine nel bestiame e sia mutato trasmettendosi agli umani, o se sia derivato da un antenato comune non \u00e8 ancora chiaro. Resti scheletrici mostrano che gli uomini preistorici avevano la tubercolosi gi\u00e0 nel 4000 a.C., e tracce di decadimento dovuto alla tubercolosi sono state ritrovate nella spina dorsale di alcune mummie del 3000-2400 a.C. Phthisis \u00e8 un termine greco per indicare la tubercolosi, dal quale sarebbe poi derivato il termine odierno tisi; attorno al 460 a.C., Ippocrate aveva identificato la tisi come la pi\u00f9 diffusa malattia di tutti i tempi, causa di febbre ed emottisi, quasi sempre fatale. Studi genetici suggeriscono che la tubercolosi fosse presente in Sudamerica da circa 2000 anni. In Sudamerica, la prima prova della presenza di tubercolosi \u00e8 associata alla cultura Paracas (dal 750 a.C. al 100 d.C. circa).\nLo studio della tubercolosi risale a \"Il canone della medicina\" scritto da Avicenna nel X secolo. Fu il primo medico a identificare la tubercolosi polmonare come una malattia infettiva, il primo a riconoscerne l'associazione col diabete ed il primo a suggerire che si potesse diffondere attraverso il contatto con il suolo e l'acqua. Svilupp\u00f2 inoltre il metodo della quarantena per limitare la diffusione della tubercolosi.\nNonostante fosse gi\u00e0 stabilito dal dottor Richard Morton nel 1689 che la forma polmonare era associata con dei \"tubercoli\", a causa della variet\u00e0 dei suoi sintomi, la tubercolosi non venne identificata come una singola malattia fino al 1820 circa, e non venne chiamata \"tubercolosi\" fino al 1839 da Johann Lukas Sch\u00f6nlein Durante gli anni 1838-1845, il dottor John Croghan, proprietario della Mammoth Cave, port\u00f2 un gruppo di infetti di tubercolosi nella caverna sperando di curarli dalla malattia con la sua temperatura costante e la purezza dell'aria; morirono tutti nel giro di un anno. Il primo sanatorio per la tubercolosi apr\u00ec nel 1859 a G\u00f6rbersdorf, all'epoca in Germania (oggi Soko\u0142owsko e compresa nel territorio polacco), di propriet\u00e0 di Hermann Brehmer.\nRiguardo a questa dichiarazione, il \"Times\" del 15 gennaio 1859 mise a pagina 5 una pubblicit\u00e0 in cui si cercavano fondi per il Bournemouth Sanatorium per la consunzione, facendo riferimento al bilancio dell'anno precedente e offrendo un resoconto annuale ai possibili donatori, implicando che l'esistenza di questo sanatorio risalirebbe perlomeno al 1858.\nIl batterio che causa la tubercolosi, \"Mycobacterium tuberculosis\", venne identificato e descritto il 24 marzo 1882 da Robert Koch. Questi ricevette il Premio Nobel per la medicina nel 1905 per la scoperta. Koch non credeva che la tubercolosi bovina (del bestiame) e quella umana fossero simili, il che ritard\u00f2 il riconoscimento del latte infetto come fonte di infezione. Pi\u00f9 tardi questa fonte venne eliminata dal processo di pastorizzazione. Koch annunci\u00f2 un estratto in glicerina del batterio della tubercolosi come \"rimedio\" per la tubercolosi nel 1890, chiamandolo \"tubercolina\". Non era efficace, ma venne adottato in seguito come test per la tubercolosi pre-sintomatica.\nIl primo vero successo nell'immunizzazione contro la tubercolosi venne sviluppato da un ceppo attenuato di tubercolosi bovina da Albert Calmette e Camille Gu\u00e9rin ottenuto attraverso una serie di passaggi in terreno di coltura durati molti anni a partire dal 1908. Era chiamato \"BCG\" (Bacillo Calmette-Gu\u00e9rin). Il vaccino BCG venne utilizzato per la prima volta sugli umani nel 1921 in Francia, ma solo dopo la seconda guerra mondiale ricevette un ampio consenso negli Stati Uniti, nel Regno Unito e in Germania.\nLa tubercolosi, o \"consunzione\" come veniva comunemente chiamata, caus\u00f2 la maggior preoccupazione pubblica nel XIX e inizi del XX secolo come malattia endemica del ceto povero. Nel 1815, una morte su quattro in Inghilterra era causata dalla consunzione; entro il 1918 una morte su sei in Francia era ancora causata dalla tubercolosi. Nel XX secolo la tubercolosi ha ucciso circa 100 milioni di persone. Dopo la certezza nel 1880 che la malattia era contagiosa, la tubercolosi venne resa in Gran Bretagna una malattia \"con obbligo di notifica\", cio\u00e8 una malattia che deve essere portata a conoscenza delle autorit\u00e0 competenti; vennero diffuse campagne contro lo sputare in luoghi pubblici, e gli infetti vennero \"incoraggiati\" a entrare in sanatori che ricordavano prigioni; i sanatori per le classi medio-alte offrivano eccellenti cure e una costante osservazione medica. Qualunque fossero i supposti benefici dell'aria fresca e del lavoro manuale nei sanatori, persino sotto le migliori condizioni, il 50% delle persone entrate morirono entro cinque anni (1916).\nLa promozione di francobolli natalizi inizi\u00f2 in Danimarca durante il 1904 come mezzo per raccogliere fondi per programmi contro la tubercolosi. Essa si estese agli Stati Uniti e al Canada nel 1907-1908 per aiutare l\"'Associazione Nazionale della Tubercolosi\" (rinominata in seguito \"Associazione Americana dei Polmoni\").\nNegli Stati Uniti la preoccupazione della diffusione della tubercolosi gioc\u00f2 un ruolo nel movimento per proibire lo sputare in pubblico, salvo usare le sputacchiere.\nIn Europa le morti da tubercolosi crollarono da 500 ogni 100.000 casi nel 1850 a 50 ogni 100.000 casi nel 1950. Miglioramenti nella salute pubblica ridussero la tubercolosi ancor prima dell'arrivo degli antibiotici, anche se la malattia rimase una considerevole minaccia alla salute pubblica, tanto che quando il \"Medical Research Council\" (consiglio medico della ricerca) venne formato nel Regno Unito nel 1913, il suo scopo principale era la ricerca sulla tubercolosi.\nNon fu che dopo il 1946, con lo sviluppo dell'antibiotico streptomicina, che un trattamento efficace e una cura divennero possibili. Prima dell'introduzione di questa medicina, l'unico trattamento oltre ai sanatori erano gli interventi chirurgici, compreso la tecnica del pneumotorace, in cui si faceva collassare un polmone infetto per farlo \"riposare\" e permettere la guarigione delle lesioni, e che risult\u00f2 di minimo beneficio, tanto che venne interrotta a partire dal 1950. L'emergere di tubercolosi multiresistente ha introdotto di nuovo l'operazione chirurgica come parte del trattamento per queste infezioni. La rimozione delle cavit\u00e0 del torace riduce il numero di batteri nei polmoni, e incrementa l'esposizione dei restanti batteri al flusso sanguigno, provocando in teoria un incremento dell'efficacia della chemioterapia.\nLa speranza che la malattia potesse essere definitivamente sconfitta \u00e8 stata schiacciata dall'insorgenza di ceppi resistenti agli antibiotici negli anni ottanta. Per esempio, i casi nella Gran Bretagna di tubercolosi, attorno ai 117.000 nel 1913, erano crollati a circa 5.000 nel 1987, ma sono risaliti, raggiungendo i 6.300 casi nel 2000 e i 7.600 casi nel 2005. A causa dell'eliminazione delle strutture di salute pubblica a New York e all'emergere dell'HIV, un ritorno della malattia \u00e8 avvenuto negli anni ottanta. Il numero di coloro che non riescono a completare il ciclo di farmaci \u00e8 elevato. New York ha avuto a che fare con pi\u00f9 di 20.000 pazienti tubercolosi \"non necessari\" con ceppi multiresistenti (resistenti, perlomeno, a Rifampicina e Isoniazide). Il risorgere della tubercolosi ha causato la dichiarazione dello stato di emergenza globale della salute pubblica da parte della Organizzazione Mondiale della Sanit\u00e0 nel 1993.\nEpidemiologia.\nSecondo l'Organizzazione Mondiale della Sanit\u00e0, circa due miliardi di persone, cio\u00e8 un terzo della popolazione mondiale, sono stati esposti al patogeno della tubercolosi. Annualmente 8 milioni di persone si ammalano di tubercolosi, e 2 milioni muoiono a causa della malattia in tutto il mondo. Nel 2004, circa 14,6 milioni di persone avevano la tubercolosi attiva, con 9 milioni di nuovi casi. Il tasso di incidenza annuale varia da 356 ogni 100.000 abitanti in Africa a 41 ogni 100.000 abitanti in America. La tubercolosi \u00e8 l'infezione pi\u00f9 grave del mondo per numero di morti di donne in et\u00e0 riproduttiva e la causa di morte principale nelle persone affette da HIV o AIDS.\nNel 2005, il paese con l'incidenza pi\u00f9 elevata di tubercolosi era lo Swaziland, con 1262 casi ogni 100.000 persone. L'India ha il pi\u00f9 elevato numero di infezioni, con oltre 1,8 milioni di casi. Nei paesi sviluppati la tubercolosi \u00e8 molto meno diffusa, ed \u00e8 principalmente una malattia urbana. Nel Regno Unito, l'incidenza di tubercolosi varia da 40 persone infette ogni 100.000 abitanti a Londra a meno di 5 ogni 100.000 abitanti nel Sudovest rurale dell'Inghilterra; la media nazionale \u00e8 13 ogni 100.000 abitanti. Il tasso pi\u00f9 alto nell'Europa occidentale \u00e8 in Portogallo (42 ogni 100.000) e Spagna (20 ogni 100.000). Queste incidenze vanno confrontate con i 113 abitanti infetti ogni 100.000 in Cina e i 64 ogni 100.000 in Brasile. Negli Stati Uniti l'incidenza media era di 4,9 abitanti ogni 100.000 nel 2004.\nNel 2011, nei 27 Stati membri dell'Unione europea e dell'SSE vi sono stati 72.334 casi di tubercolosi (14,2 per 100.000 abitanti), il 4% in meno rispetto al 2010. L'80% di questi casi sono state nuove diagnosi, mentre il 23% era di origine straniera. In Italia, nel 2008, si sono registrati 4418 casi, con una diminuzione del 2,4% dall'anno precedente.\nL'incidenza della tubercolosi varia con l'et\u00e0. in Africa, la tubercolosi colpisce prevalentemente gli adolescenti e i giovani adulti. Tuttavia, nei paesi dove la tubercolosi \u00e8 passata da alta a bassa incidenza, come negli Stati Uniti, la tubercolosi \u00e8 prevalentemente una malattia delle persone anziane.\nCi sono vari fattori noti che rendono le persone pi\u00f9 suscettibili all'infezione tubercolare: nel mondo la causa maggiore \u00e8 l'HIV. La co-infezione con l'HIV della tubercolosi \u00e8 un problema soprattutto nell'Africa subsahariana, a causa dell'alto numero di persone infette da HIV di queste nazioni. Fumare oltre 20 sigarette al giorno incrementa il rischio di tubercolosi da due a quattro volte. Il diabete mellito \u00e8 anch'esso un fattore di rischio importante e in costante crescita di importanza nei paesi sviluppati.\nNel 2004 le statistiche di mortalit\u00e0 e morbosit\u00e0 mostravano 14,6 milioni di casi attivi, 8,9 milioni di casi nuovi e 1,6 milioni di morti, concentrati soprattutto nei paesi in via di sviluppo. Inoltre, un sempre crescente numero di persone nei paesi sviluppati contraggono la tubercolosi poich\u00e9 il loro sistema immunitario \u00e8 compromesso da sostanze immunosoppressori, abuso di droga o HIV/AIDS.\nL'aumento delle infezioni di HIV e la mancanza di programmi di controllo della tubercolosi hanno permesso la ricomparsa della tubercolosi. L'emergere di ceppi resistenti agli antibiotici ha a sua volta contribuito a questa nuova epidemia, con il 20% dei casi di tubercolosi resistenti ai trattamenti standard e il 2% resistenti a farmaci di seconda linea. L'incidenza di tubercolosi varia notevolmente anche tra stati confinanti, apparentemente a causa delle differenze tra le varie assistenze sanitarie. L'Organizzazione mondiale della sanit\u00e0 ha dichiarato la tubercolosi un'emergenza sanitaria globale nel 1993, e la \"Stop TB Partnership\" ha sviluppato un \"Piano mondiale di lotta alla Tubercolosi\" che prevede di salvare 14 milioni di vite tra il 2006 e il 2015.\nEziologia.\nL'agente eziologico principale della tubercolosi, il \"Mycobacterium tuberculosis\" (MTB), \u00e8 un batterio aerobiotico che si divide ogni 16-20 ore, una velocit\u00e0 estremamente lenta in confronto ad altri batteri, che solitamente si dividono in meno di un'ora (uno dei pi\u00f9 veloci batteri a replicarsi \u00e8 un ceppo del batterio \"Escherichia coli\", che si divide circa ogni 20 minuti). Poich\u00e9 l'MTB ha una parete cellulare, ma non una membrana esterna, viene classificato come un batterio Gram-positivo. Tuttavia, se viene applicata una colorazione di Gram, l'MTB risulta o Gram-positivo in modo estremamente debole, o non mantiene la colorazione, a causa dell'elevato contenuto di lipidi e acido micolico della sua parete cellulare. L'MTB \u00e8 un piccolo \"bacillus\" a forma di bastoncello, che pu\u00f2 resistere a deboli disinfettanti e sopravvivere in uno stato disidratato per settimane. In natura, il batterio pu\u00f2 crescere solo all'interno delle cellule di un organismo ospite, ma l\"'MTB\" pu\u00f2 essere coltivato \"in vitro\".\nUsando pigmenti istologici su campioni di espettorato, gli scienziati possono identificare l'MTB con un normale microscopio. Poich\u00e9 l'MTB conserva certi pigmenti dopo essere stato trattato con soluzioni acide, viene classificato come un \"bacillus acido-alcolico\". La tecnica di pigmentazione pi\u00f9 comune, la colorazione di Ziehl-Neelsen, tinge i bacilli acido-alcolici di un rosso acceso che risalta chiaramente su sfondo blu. Altri metodi per evidenziare questi bacilli sono la colorazione con auramina-rodamina e l'osservazione mediante microscopio a fluorescenza.\nIl complesso MTB include tre micobatteri causa di tubercolosi: \"Mycobacterium bovis\", \"Mycobacterium africanum\" e \"Mycobacterium microti\". I primi due causano la malattia in persone immunocompetenti solo in casi rarissimi. Tuttavia, nonostante il \"M. microti\" non sia normalmente patogenico, \u00e8 possibile che la prevalenza di infezioni da esso causate sia stata sottovalutata.\nAltri micobatteri patogenici conosciuti comprendono \"Mycobacterium leprae\", \"Mycobacterium avium complex\" e \"Mycobacterium kansasii\". Gli ultimi due fanno parte del gruppo di micobatteri non tubercolari (MOTT, \"mycobacteria other than tuberculosis\"). I micobatteri non tubercolari non causano tubercolosi o lebbra, ma provocano malattie polmonari simili alla tubercolosi.\nPatogenesi.\nCirca il 90% delle persone infette dal \"Mycobacterium tuberculosis\" ha un'infezione tubercolosi asintomatica (chiamata anche LTBI, da \"latent tuberculsis infection\"), e solamente il 10% di possibilit\u00e0 nella vita che un'infezione latente si sviluppi in tubercolosi. Tuttavia, se non trattata, il tasso di mortalit\u00e0 dei casi attivi di tubercolosi \u00e8 superiore al 50%.\nL'infezione tubercolare inizia quando i micobatteri raggiungono gli alveoli polmonari, dove attaccano e si replicano all'interno dei macrofagi alveolari. Il sito primario di infezione nei polmoni \u00e8 chiamato focolaio di Ghon. I batteri vengono raccolti dalle cellule dendritiche, che non permettono la loro replicazione ma che possono trasportare i bacilli ai linfonodi mediastinici locali. L'ulteriore diffusione attraverso il flusso sanguigno si dirige verso i tessuti e gli organi pi\u00f9 distanti, dove lesioni secondarie di tubercolosi si possono sviluppare negli apici polmonari, nei linfonodi periferici, nei reni, nel cervello e nelle ossa. Ogni parte del corpo pu\u00f2 essere influenzata dalla malattia, che tuttavia raramente colpisce il cuore, i muscoli scheletrici, il pancreas e la tiroide.\nLa tubercolosi \u00e8 classificata come una delle condizioni infiammatorie granulomatose. Macrofagi, linfociti T, linfociti B e fibroblasti sono le cellule aggredite che formano il granuloma, con i linfociti che circondano i macrofagi infetti. Il granuloma non solo impedisce la diffusione dei micobatteri, ma fornisce un ambiente locale per la comunicazione delle cellule del sistema immunitario. Dentro al granuloma, i linfociti T (CD4+) producono citochine come l'interferone gamma, che provoca un tentativo di distruzione da parte dei macrofagi dei batteri fagocitati, senza per\u00f2 riscontri significativi, dal momento che i Mycobacterium tuberculosis sono batteri Catalasi positivi (resistenti quindi agli enzimi killer dei polimorfonucleati) I linfociti T (CD8+) possono anche uccidere direttamente le cellule infette.\nSignificativamente, i batteri non vengono sempre eliminati all'interno del granuloma, ma possono diventare dormienti, e svilupparsi in infezione latente. Un'altra caratteristica dei granulomi della tubercolosi umana \u00e8 lo sviluppo di necrosi, cio\u00e8 della morte delle cellule, al centro dei tubercoloma. A occhio nudo la necrosi ha l'aspetto di formaggio bianco, ed \u00e8 stata quindi chiamata necrosi caseosa.\nSe i batteri della tubercolosi riescono ad accedere al flusso sanguigno da un'area di tessuto danneggiato, si diffondono nell'organismo e creano molti focolai di infezione, tutti con l'aspetto di piccoli tubercoli bianchi nei tessuti. Questa grave forma di tubercolosi \u00e8 molto diffusa nei bambini e negli anziani, ed \u00e8 chiamata tubercolosi miliare. I pazienti con la tubercolosi disseminata hanno una mortalit\u00e0 del 20% circa, persino con un trattamento intensivo.\nIn molti pazienti l'infezione cresce e diminuisce. La distruzione dei tessuti e la necrosi \u00e8 bilanciata dalla guarigione e dalla fibrosi, con i tessuti affetti che vengono rimpiazzati da cicatrici e le cavit\u00e0 riempite di materiale necrotico bianco. Nella malattia attiva parte del materiale necrotico si unisce all'aria passante per i bronchi, e questo viene tossito. Esso contiene batteri attivi, e quindi pu\u00f2 diffondere l'infezione. Un trattamento con antibiotici appropriati uccide i batteri e permette la guarigione. Durante questa, le aree affette vengono lentamente rimpiazzate da tessuto cicatriziale.\nClinica.\nLa tubercolosi pu\u00f2 infettare qualsiasi parte del corpo, ma pi\u00f9 comunemente colpisce i polmoni, prendendo il nome di tubercolosi polmonare. La tubercolosi extrapolmonare si verifica quando vi \u00e8 un'infezione all'esterno dei polmoni. La tubercolosi extrapolmonare pu\u00f2 coesistere con la tubercolosi polmonare. Sintomi sistemici includono febbre, brividi, sudorazione notturna, perdita di appetito, perdita di peso, pallore, e una tendenza ad affaticarsi molto facilmente (astenia).\nIn caso di infezioni ai reni \u00e8 possibile che si verifichi anemia normocitica e normocromica per carenza di produzione di eritropoietina da parte dei reni.\nNelle infezioni Tonsillari si riscontra linfoadenopatia cervicale con periadenite permanente. La mucosa tonsillare si presenta ipertrofica e iperemica e ciclicamente si ulcera con necrosi caseose tendenti alla guarigione senza lasciare traccia.\nNegli stati avanzati di malattia questa pu\u00f2 portare pressione bassa, frequenza cardiaca accelerata e dita ippocratiche dette anche a \"bacchetta di tamburo\".\nNonostante la tubercolosi extrapolmonare non sia affatto contagiosa pu\u00f2 coesistere con la tubercolosi polmonare che invece lo potrebbe essere se \u00e8 in una fase attiva e se la saliva del soggetto \u00e8 bacillifera.\nTubercolosi polmonare.\nSe una infezione tubercolare diventa attiva, molto probabilmente coinvolge i polmoni (in circa il 90% dei casi). I sintomi possono includere dolore al petto e una tosse prolungata con produzione di espettorato. Circa il 25% delle persone pu\u00f2 non avvertire alcun sintomo (cio\u00e8 rimanere \"asintomatica\"). Di tanto in tanto, le persone possono tossire sangue (emottisi) in piccole quantit\u00e0, e in casi molto rari, l'infezione pu\u00f2 erodere l'arteria polmonare, con conseguente emorragia massiva (aneurisma di Rasmussen).\nLa tubercolosi pu\u00f2 diventare una malattia cronica e causare cicatrici estese nei lobi superiori dei polmoni. I lobi polmonari superiori sono, infatti, pi\u00f9 frequentemente colpiti rispetto a quelli inferiori. La ragione di questa differenza non \u00e8 del tutto chiara ma potrebbe essere spiegata dalla presenza di un maggior flusso d'aria migliore, o dallo scarso drenaggio linfatico presente nei lobi superiori.\nTubercolosi extrapolmonare.\nNel 15-20% dei casi attivi, l'infezione si diffonde al di fuori delle vie respiratorie, causando altri tipi di tubercolosi. Questi sono comunemente indicate come \"tubercolosi extrapolmonare\". La tubercolosi extrapolmonare si verifica pi\u00f9 comunemente nei soggetti immunocompromessi e nei bambini piccoli. Negli individui affetti da HIV, ci\u00f2 si verifica in pi\u00f9 del 50% dei casi.\nLe infezioni extrapolmonari da \"Mycobacterium tuberculosis\" possono interessare tutto l'organismo anche se, essendo micobatteri aerobi, colpiscono maggiormente organi concavo cavernosi. Siti pi\u00f9 frequenti di infezione extrapolmonare includono la pleura (pleurite tubercolare), sistema nervoso centrale (meningite tubercolare), sistema linfatico (adenite tubercolare), apparato genito-urinario (tubercolosi urogenitale) e nelle ossa e articolazioni (Malattia di Pott). Quando vi \u00e8 un coinvolgimento dell'apparato scheletrico, la malattia prende il nome di \"tubercolosi ossea\", una forma di osteomielite. A volte, lo scoppio di un ascesso tubercolare attraverso la pelle d\u00e0 origine ad una ulcera tubercolare.\nI sintomi della tubercolosi extrapolmonare sono vari e di varia entit\u00e0 in relazione all'organo colpito, al tipo o ai tipi di micobatterio e al modo in cui reagisce il sistema immunitario. In caso di infezioni intestinali si possono avere: ernia iatale, reflusso gastro esofageo, stenosi intestiale, megacolon, stipsi. Questa forma \u00e8 spesso confusa e trattata per malattia di Crohn, celiachia o intolleranze alimentari.\nNelle infezioni tonsillari si riscontrano linfoadenopatie cervicali satelliti con evidenti periadeniti permanenti. La mucosa tonsillare si presenta ipertrofica e iperemica e ciclicamente si ulcera con necrosi caseose tendenti alla guarigione senza lasciare traccia. Nella tubercolosi esofagea, a causa della atonia causata dai patogeni infiltrati, si riscontra disfagia spesso dolorosa.\nPotenzialmente pi\u00f9 grave vi \u00e8 una forma di tubercolosi diffusa, comunemente nota come tubercolosi miliare. Questa forma costituisce circa il 10% dei casi extrapolmonari della malattia.\nTrasmissione.\nQuando persone che soffrono di tubercolosi polmonare attiva tossiscono, starnutiscono, parlano o sputano, espellono goccioline di aerosol da 0,5 a 5 \u00b5m di diametro. Un singolo starnuto, per esempio, pu\u00f2 rilasciare fino a 40.000 particelle. Ognuna di queste gocce pu\u00f2 trasmettere la malattia, poich\u00e9 la dose infettiva di tubercolosi \u00e8 molto piccola e l'inalazione di un singolo batterio pu\u00f2 creare una nuova infezione. In caso di tubercolosi renale il batterio pu\u00f2 trasmettersi attraverso le urine. Prolungati contatti con persone affette da tale malattia sono a particolare rischio di infezione, con una percentuale del 22% circa di contagio. Una persona con tubercolosi attiva, ma non trattata pu\u00f2 infettare 10-15 persone all'anno. Altri soggetti a rischio includono persone che vivono in aree in cui la tubercolosi \u00e8 molto diffusa, persone che si iniettano sostanze utilizzando aghi non disinfettati, residenti e impiegati in luoghi di raduno ad alto rischio, pazienti immunocompromessi da malattie come l'AIDS, persone che prendono farmaci immunosoppressori e personale di assistenza sanitaria che trattano pazienti di questo tipo.\nLa trasmissione pu\u00f2 avvenire solamente (da alcuni anni ricercatori considerano anche la T. \"latente\" contagiosa, sia in soggetti ordinari e specialmente in vaccinati BCG spesso senza sintomi e possibili portatori transitori e temporanei) da persone (vista la resistenza del batterio in ambiente la trasmissione pu\u00f2 avvenire indirettamente per molteplici vie transitorie, nonch\u00e9 acqua e terreno, nonch\u00e9 animali domestici e selvatici infetti/vi) con tubercolosi attiva. La possibilit\u00e0 di infezione tra due soggetti dipende dal numero di particelle infette emesse dal portatore, dall'efficacia del sistema di ventilazione, dalla durata di esposizione e dalla virulenza del ceppo di MTB. La catena di trasmissione pu\u00f2 quindi essere interrotta isolando pazienti con la malattia attiva e iniziando un'efficace cura anti-tubercolare. Dopo due settimane di trattamento, le persone con tubercolosi attiva non resistente cessano di essere contagiosi. Se qualcuno viene infettato, saranno necessari almeno 21 giorni, o 3-4 settimane prima che questo possa trasmettere la propria malattia agli altri.( il batterio a crescita lenta di 15-20 ore per replicazione pertanto trasmissione, 3-4 settimane \u00e8 il tempo necessario per l'ottenimento di colonie consistenti di facile visibilit\u00e0 ad occhio nudo ed ottico, in quanto pochi laboratori dispongono di microscopi elettronici) La tubercolosi pu\u00f2 essere trasmessa anche dall'ingestione di carne o latte bovino se il bestiame \u00e8 infetto da tubercolosi. Il responsabile di questa infezione \u00e8 il \"Mycobacterium bovis\".\nDiagnosi.\nLa tubercolosi pu\u00f2 essere una malattia difficile da diagnosticare, soprattutto a causa della difficolt\u00e0 di coltivare questo organismo a lenta crescita in laboratorio (4-12 settimane in coltura arricchita). Una completa valutazione medica della tubercolosi deve comprendere anche la storia medica del paziente, una radiografia del torace, e un esame medico. Oltre alle indagini cliniche e radiologiche vi sono anche possibili esami di laboratorio. Questi possono includere test cutanei alla tubercolina, test sierologici, strisci microbiologici e colture di batteri. L'interpretazione dei test cutanei alla tubercolina dipendono dai fattori di rischio della persona per l'infezione e la progressione della tubercolosi, come l'esposizione ad altri casi di tubercolosi e l'immunosoppressione.\nAttualmente l'infezione latente viene diagnosticata in una persona non immunizzata con il test cutaneo, che provoca una reazione ritardata di tipo ipersensitivo a un estratto di \"M. tuberculosis\" oppure con i test ematici \"Elispot tubercolosi\" e \"Quantiferon tubercolosi Gold\". Gli immunizzati alla tubercolosi o quelli con una infezione terminata in precedenza risponderanno al test cutaneo con una ipersensibilit\u00e0 ritardata identica a coloro che hanno attualmente l'infezione attiva, quindi il test deve essere utilizzato con cautela, specialmente sulle persone provenienti da paesi dove l'immunizzazione alla tubercolosi \u00e8 diffusa. Nuovi test per la tubercolosi vengono sviluppati alla ricerca di metodi pi\u00f9 economici, veloci e accurati. Questi test utilizzano il rilevamento della reazione a catena della polimerasi di DNA batterico e campioni di anticorpi per rilevare il rilascio di interferone gamma in risposta ai micobatteri. Tali metodiche non sono condizionate dall'immunizzazione, e quindi generano meno falsi positivi.\nDiagnosi sempre pi\u00f9 rapide ed economiche sono particolarmente importanti nei paesi in via di sviluppo, dove la possibilit\u00e0 di test costosi limita la diagnosi, e quindi la possibile cura, a un numero estremamente limitato di persone. In alcuni Paesi africani, per diagnosticare la tubercolosi vengono impiegati i ratti giganti del Gambia addestrati dalla ONG APOPO, con sede in Belgio e in Tanzania. Lo straordinario olfatto di questi roditori ha permesso di diagnosticare con discreto successo la malattia analizzando campioni di saliva di soggetti a rischio.\nProgressione.\nLa progressione dall'infezione tubercolosa alla malattia avviene quando i bacilli della tubercolosi prevalgono sulle difese del sistema immunitario e iniziano a moltiplicarsi. Nella tubercolosi primaria (1-5% dei casi) questo avviene poco dopo l'infezione. Tuttavia, nella maggior parte dei casi, si verifica un'infezione latente che non ha sintomi chiari. Questi batteri dormienti possono produrre tubercolosi nel 2-23% dei casi latenti, spesso diversi anni dopo l'infezione. Il rischio di riattivazione aumenta con l'immunosoppressione, causata da fattori come l'HIV. In pazienti infettati sia da \"M. tuberculosis\" che da HIV, il rischio di riattivazione aumenta del 10% all'anno.\nAltre condizioni che aumentano il rischio comprendono l'assunzione di droghe, in particolare quelle intravenose; una recente infezione di tubercolosi o una storia medica di tubercolosi inadeguatamente trattata; diabete mellito; silicosi; terapie prolungate di corticosteroidi e altre terapie immunosoppressive; cancro alla testa e al collo; malattie ematologiche e reticoloendoteliali come la leucemia e il linfoma di Hodgkin; malattie terminali ai reni; bypass intestinale o gastrectomia; sindromi da malassorbimento croniche; peso corporeo ridotto.\nStudi gemelli degli anni cinquanta mostravano che il percorso dell'infezione tubercolare era altamente dipendente dalla genetica. A quell'epoca infatti era molto raro che uno dei gemelli identici sopravvivesse e l'altro morisse: entrambi subivano lo stesso destino.\nAlcuni farmaci, inclusi quelli per l'artrite reumatoide che agiscono bloccando il fattore di necrosi tumorale (una citochina causa d'infiammazione sistemica), incrementano il rischio di attivare un'infezione latente a causa dell'importanza di questa citochina nella difesa immunitaria contro la tubercolosi.\nTrattamento.\nIl trattamento per la tubercolosi utilizza gli antibiotici per uccidere i micobatteri. Gli antibiotici pi\u00f9 utilizzati sono la rifampicina, la pirazinamide, l'etambutolo e l'isoniazide. Sono i quattro farmaci che si usano, secondo le linee guida, nei primi due mesi di terapia, nella cosiddetta \"fase d'attacco\".\nGli schemi terapeutici pi\u00f9 diffusi prevedono una terapia iniziale con isoniazide (300\u00a0mg), rifampicina (600\u00a0mg), pirazinamide (2000\u00a0mg) ed etambutolo (1200\u00a0mg), somministrati in associazione giornalmente.\nDopo i due mesi, i farmaci che si usano sono i soli isoniazide (600\u00a0mg) e rifampicina (600\u00a0mg), tre volte alla settimana per almeno altri 4 mesi. Infatti, rispetto al breve periodo di cure di antibiotici tipicamente utilizzato per altre infezioni batteriche, la tubercolosi necessita di periodi molto pi\u00f9 lunghi (dai 6 ai 12 mesi) per eliminare completamente i micobatteri dall'organismo. Il trattamento per la tubercolosi latente utilizza solitamente un singolo antibiotico (chemioprofilassi preventiva), mentre la tubercolosi attiva viene curata in modo pi\u00f9 efficace con la combinazione di diversi antibiotici, per ridurre la possibilit\u00e0 che i batteri sviluppino una resistenza agli antibiotici. Persone con infezioni latenti vengono curate per prevenire la possibile evoluzione della tubercolosi nella sua forma attiva.\nSebbene il trattamento antitubercolare abbia rappresentato una svolta nell'epidemiologia della malattia, una volta un vero e proprio flagello per i paesi occidentali (lo \u00e8 ancora per i paesi in via di sviluppo), la terapia utilizzante la rifampicina e l'isoniazide non \u00e8 senza rischi. I \"Centers for Disease Control and Prevention\" (CDC) hanno fornito agli operatori sanitari delle raccomandazioni contro l'utilizzo di rifampicina e pirazinamide per il trattamento dell'infezione tubercolosa latente, a causa dell'alto numero di ospedalizzazioni e decessi da danni al fegato associati con l'utilizzo combinato di questi due farmaci.\nLa tubercolosi resistente ai farmaci si trasmette allo stesso modo della normale tubercolosi. La resistenza primaria avviene nelle persone che sono infette da un ceppo resistente di tubercolosi. Un paziente con tubercolosi normale sviluppa una resistenza secondaria (o resistenza acquisita) durante la terapia contro la tubercolosi a causa del trattamento inadeguato, del non mantenimento delle cure prescritte o dell'utilizzo di medicine di bassa qualit\u00e0. La tubercolosi resistente ai farmaci \u00e8 un problema in molti paesi in via di sviluppo, poich\u00e9 il trattamento \u00e8 pi\u00f9 prolungato e richiede farmaci pi\u00f9 costosi. La \"tubercolosi multiresistente\" (MDR-TB) \u00e8 definita come tubercolosi resistente ai due medicinali pi\u00f9 efficaci di prima linea: la rifampicina e l'isoniazide. La \"tubercolosi estensivamente resistente ai farmaci\" (XDR-TB) \u00e8 immune anche a tre o pi\u00f9 dei farmaci di seconda linea. La \"tubercolosi totalmente resistente ai farmaci\" (TDR-TB) \u00e8 resistente, come riporta la sua definizione, a tutti i farmaci, ed \u00e8 ritenuta incurabile. Al 2012, questa forma \u00e8 stata rilevata in sole tre nazioni: India, Iran e Italia.\nNel caso di meningite tubercolare, si deve ricorrere a farmaci in grado di passare attraverso la barriera emato-encefalica. Talvolta pu\u00f2 essere necessario la somministrazione di tali farmaci attraverso un serbatoio di Ommaya.\nNei tempi antichi i trattamenti disponibili si concentravano particolarmente sui parametri dietetici. Plinio il Vecchio descrisse diversi metodi nella sua \"Naturalis Historia\": \"il fegato di lupo preso in vino povero, il lardo di una scrofa nutrita con erba, o la carne di asina con il brodo\". Nonostante questi metodi particolari non siano stati testati scientificamente, \u00e8 stato dimostrato che topi di laboratorio nutriti con una dieta al 2% di proteine soffrivano di mortalit\u00e0 ben pi\u00f9 alta di topi con una dieta al 20% di proteine a cui era stata somministrata la stessa dose di batteri, e che il progresso verso la morte delle cavie poteva essere invertito restaurando una dieta normale. Inoltre, le statistiche degli immigrati di South London rivelano un incremento di 8,5 volte del rischio di tubercolosi nei latto-vegetariani, prevalentemente idiani e asiatici, cio\u00e8 persone che si nutrono solamente di vegetali e derivati caseari, rispetto ai musulmani che mangiavano carne e pesce quotidianamente. Pare comunque pi\u00f9 accreditata l'ipotesi che i responsabili siano le carenze di vitamine, come la B12 o la D.\nTrattamento della tubercolosi resistente ai farmaci.\nCome detto, esistono alcune forme di tubercolosi tendenzialmente resistenti al trattamento convenzionale con antibiotici. La tubercolosi resistente viene classificata come:\nIn presenza tubercolosi multiresistente, la strategia da adottare \u00e8 l'estensione dei principi attivi da somministrare, quali ad esempio possono essere gli amminoglicosidi come la capreomicina e la kanamicina, o ai fluorochinoloni come l'ofloxacina, la ciprofloxacina, la moxifloxacina e la levofloxacina, il tionamidi etionamide Prothionamid e agenti batteriostatici, para-aminosalicilico acido (PAS) e cicloserina. Possono essere prescritti anche l'acido 4-amminosalicilico e la cicloserina.\nL'antibiotico linezolid \u00e8 ancora oggi spesso prescritto nei casi pi\u00f9 gravi di tubercolosi multi-resistente. Tuttavia, in un recente studio l'82% dei pazienti seguiti ha sviluppato effetti collaterali potenzialmente associati al farmaco. Le reazioni avverse pi\u00f9 comuni sono mielosoppressione con anemia e neutropenia, neuropatia ottica e periferica.\nIl trattamento della MDR-TB consiste nell'assunzione di una terapia farmacologica multipla contemporanea per un periodo di almeno 21 mesi. Nei primi tre mesi, i pazienti ricevono una combinazione di cinque diversi farmaci. Le possibilit\u00e0 di successo del trattamento della tubercolosi multiresistente \u00e8 inferiore al trattamento della tubercolosi semplice, anche se i pazienti ricevono una terapia pi\u00f9 efficace.\nIn uno studio effettuato in Turchia, l'uso supplementare della resezione polmonare su pazienti con tubercolosi multiresistente, ha portato alla guarigione 12 casi su 13. Uno studio analogo \u00e8 stato condotto in Sudafrica.\n\"Directly Observed Therapy\".\nLa terapia per la tubercolosi \u00e8 lunga e complessa. Un ciclo di cure pu\u00f2 durare da 6 mesi a 18-24 mesi a seconda dell'aderenza del paziente alla prescrizione. Perch\u00e9 il trattamento sia efficace e per evitare che si instauri una resistenza ai farmaci antitubercolari, l'Organizzazione Mondiale della Sanit\u00e0 ha proposto una strategia denominata \"Directly Observed Therapy\" (terapia osservata direttamente) o DOT, che consiste in un regime terapico in cui vi sia un sanitario che si assicuri che il paziente assuma regolarmente la sua dose di farmaci, cos\u00ec come previsto dalla prescrizione. Diversi studi hanno dimostrato che la strategia DOT \u00e8 in grado di ridurre la durata della cura a 6-8 mesi.\nPrognosi.\nLa progressione da infezione tubercolare a malattia tubercolosi conclamata si verifica quando i bacilli superano le difese del sistema immunitario e iniziano a moltiplicarsi. Nella malattia primaria (1-5% dei casi), questo si verifica subito dopo l'infezione iniziale. Tuttavia, nella maggior parte dei casi, una infezione latente si verifica senza sintomi evidenti. Questi bacilli dormienti producono tubercolosi attiva nel 5-10% dei casi latenti, spesso molti anni dopo l'infezione.\nIl rischio di riattivazione aumenta se vi \u00e8 una situazione di immunosoppressione, come nel caso di infezione da HIV. Negli individui con coinfezione da \"M. tuberculosis\" e HIV, il rischio di riattivazione aumenta del 10% l'anno. Gli studi che utilizzano il DNA fingerprinting, un metodo di comparazione del DNA, su ceppi di \"M. tuberculosis\" hanno dimostrato che le reinfezioni avvengono pi\u00f9 frequentemente di quanto si pensasse rispetto alla riattivazione. La possibilit\u00e0 di morte per un caso di tubercolosi \u00e8 di circa il 4%, al 2008, in calo rispetto all'8% del 1995.\nPrevenzione.\nLa prevenzione e il controllo della tubercolosi hanno due approcci paralleli. Nel primo, le persone con la tubercolosi e le persone a loro vicine vengono identificate e trattate. L'identificazione delle infezioni spesso implica l'esame dei gruppi ad alto rischio per la tubercolosi. Nel secondo approccio, i bambini vengono vaccinati per proteggerli dalla tubercolosi. Sfortunatamente nessun vaccino disponibile garantisce una protezione affidabile per gli adulti. Tuttavia, nelle aree tropicali dove i livelli di altre specie di micobatteri sono elevati, l'esposizione a micobatteri non tubercolari d\u00e0 una parziale protezione alla tubercolosi.\nVaccini.\nDopo il vaccino Maragliano, sviluppato da Edoardo Maragliano e utilizzato sull'uomo fin dai primi anni del Novecento, costituito da micobatteri uccisi al calore, i primi esperimenti per ottenere un vaccino costituito da micobatteri vivi attenuati di tubercolosi di razza bovina furono sviluppati da Albert Calmette e Camille Gu\u00e9rin all'Istituto Pasteur in Francia tra il 1908 e il 1921. Venne chiamato \"BCG\" (bacillo di Calmette-Gu\u00e9rin). Il vaccino BCG venne usato sull'uomo nel 1921 in Francia, ma non ricevette diffusione e consenso negli Stati Uniti, Gran Bretagna e Germania fino alla seconda guerra mondiale.\nMolte nazioni utilizzano il BCG come parte dei loro programmi di controllo della tubercolosi, specialmente per i bambini. L'efficacia protettiva del BCG per prevenire forme gravi di tubercolosi (per esempio la meningite) nei bambini \u00e8 maggiore dell'80%; la sua efficacia protettiva per prevenire tubercolosi polmonare negli adolescenti e negli adulti varia dallo 0 all'80%.\nIn Sudafrica, il paese con la pi\u00f9 alta concentrazione di tubercolosi, il vaccino viene dato a tutti i bambini sotto i tre anni. Tuttavia il BCG \u00e8 meno efficace in aree dove i micobatteri sono meno prevalenti, quindi il BCG non viene distribuito all'intera popolazione di queste nazioni. Negli Stati Uniti per esempio, il vaccino BCG non \u00e8 raccomandato tranne che per persone con specifiche caratteristiche:\nIl BCG protegge parzialmente contro alcune forme gravi di tubercolosi pediatrica, ma si \u00e8 dimostrato inefficace contro la tubercolosi polmonare adulta, che compone la maggior parte dei casi mondiali. Attualmente ci sono pi\u00f9 casi di tubercolosi sul pianeta di quanti ce ne siano stati in qualunque altra epoca storica, e molti concordano nell'urgenza dello sviluppo di un nuovo vaccino pi\u00f9 efficace, che prevenga tutte le forme di tubercolosi, compresi i ceppi resistenti, in ogni fascia d'et\u00e0, e tra le persone affette da HIV.\nStrategie di sanit\u00e0 pubblica.\nL'Organizzazione Mondiale della Sanit\u00e0 ha dichiarato, nel 1993, la tubercolosi una \"emergenza sanitaria globale\" e nel 2006, la \"Stop TB Partnership\" ha sviluppato un piano globale per fermare la tubercolosi, che mira a salvare 14 milioni di vite tra il suo lancio e il 2015. Tuttavia il numero prefissato non potr\u00e0 essere raggiunto entro il 2015, principalmente a causa dell'aumento della tubercolosi associata all'HIV e all'emergere di molteplici tubercolosi resistenti ai farmaci (MDR-TB). Un sistema di classificazione sviluppato dalla \"American Thoracic Society\" viene utilizzato comunemente nei programmi di salute pubblica.\nStato della ricerca.\nDiversi vaccini per prevenire le infezioni di tubercolosi sono in corso di sviluppo. Il primo vaccino ricombinante \u00e8 entrato nella fase di studio clinico negli Stati Uniti nel 2004, sponsorizzato dal \"National Institute of Allergy and Infectious Diseases\" (NIAID). Uno studio del 2005 ha mostrato che un vaccino genetico per la tubercolosi somministrato con una chemioterapia convenzionale pu\u00f2 accelerare la scomparsa dei batteri e proteggere da una successiva infezione nei topi; potrebbero volerci 4-5 anni prima che sia disponibile per gli esseri umani. Un vaccino molto promettente per la tubercolosi, l\"'MVA85A\", \u00e8 attualmente allo studio di fase II in Sudafrica da un gruppo della Oxford University, ed \u00e8 basato su un vaccinia virus geneticamente modificato. Molte altre strategie vengono utilizzate per sviluppare nuovi vaccini.\nPer incoraggiare ulteriori ricerche, i ricercatori stanno promuovendo nuovi modelli economici di sviluppo dei vaccini, compresi premi, incentivi sulle tasse e \"Advanced market Commitment\".\nUn certo numero di gruppi, tra cui la \"Stop TB Partnership\", del \"South African Tuberculosis Vaccine Initiative\" e l'\"Aeras Global TB Vaccine Foundation\" sono fortemente coinvolti nella ricerca. Tra questi, l\"'Aeras\" ha ricevuto una donazione di pi\u00f9 di 280 milioni di dollari statunitensi dalla Fondazione Bill &amp; Melinda Gates per lo sviluppo e per la concessione in licenza di un vaccino contro la tubercolosi per l'uso in paesi ad alta incidenza.\nInfezione di altri animali.\nLa tubercolosi pu\u00f2 essere portata da altri mammiferi; specie addomesticate, come cani e gatti, sono in genere immuni dalla tubercolosi, ma gli animali selvatici possono esserne portatori. In alcuni luoghi le norme mirate a prevenire il diffondersi della tubercolosi limitano il possesso di animali esotici; per esempio, lo stato della California proibisce il possesso dei gerbilli.\nLa tubercolosi nel bestiame \u00e8 causata dal \"Mycobacterium bovis\". Uno sforzo per eliminare la tubercolosi bovina dal bestiame e dai branchi di cervi della Nuova Zelanda \u00e8 in corso. \u00c8 stato scoperto infatti che le infezioni del bestiame sono pi\u00f9 probabili nelle aree in cui le specie vettore come l'opossum volpino australiano entrano in contatto con il bestiame ai confini delle fattorie. Controllare i vettori attraverso l'eradicamento dell'opossum e monitorare il livello di malattia nel bestiame attraverso una regolare sorveglianza \u00e8 l'approccio a due direzioni per eliminare la malattia dalla Nuova Zelanda.\nIn Irlanda e nel Regno Unito, una specie vettore per la diffusione della tubercolosi \u00e8 stata identificata nel tasso. Come risposta, i governi sono stati messi sotto pressione da alcune fazioni, in particolare dagli allevatori, per creare una campagna attiva di eradicazione dei tassi in alcune aree con lo scopo di ridurre l'incidenza della tubercolosi bovina. L'effettivit\u00e0 della parziale eliminazione dell'animale sull'incidenza della tubercolosi nel bestiame \u00e8 incerta, visto che sia sostenitori che detrattori citano i loro studi per supportare le loro posizioni. Per esempio, uno studio di un gruppo indipendente sul parziale abbattimento ha riportato il 18 giugno 2007 che la sua efficacia era improbabile e avrebbe fatto solamente una \"lieve differenza\" nella diffusione della tubercolosi, e che \"l'abbattimento dei tassi non pu\u00f2 contribuire significativamente al controllo futuro della tubercolosi del bestiame\"; al contrario, un altro rapporto concludeva che questa politica avrebbe avuto un significativo impatto. Il 4 luglio 2008 il governo inglese ha deliberato contro una proposta per la selezione e l'abbattimento dei tassi.\nFra superstizione e letteratura.\nPrima della Rivoluzione industriale, la tubercolosi era talvolta associata al vampirismo. Quando un membro di una famiglia ne moriva, gli altri membri avrebbero iniziato ad ammalarsi lentamente. La gente credeva che questo fosse causato dalla vittima originaria, che succhiava la vita dagli altri membri della famiglia. Inoltre, persone che avevano la tubercolosi mostravano sintomi simili a quelli che le persone reputavano essere tratti vampirici. Le persone che soffrono di tubercolosi hanno spesso occhi arrossati e gonfi (che, a loro volta, causano sensibilit\u00e0 alla luce intensa), un colorito pallido e tossiscono sangue, il che pu\u00f2 suggerire, quale unico metodo per ripristinare questa perdita di sangue, di succhiarlo da altri. Un'altra credenza popolare asseriva che i tubercolotici fossero costretti, di notte, ad assistere alle feste delle fate, cos\u00ec che la vittima veniva consumata dalla mancanza di sonno; questa credenza era molto diffusa quando si trovava un grosso collegamento tra le fate e i morti. Allo stesso modo, ma meno comunemente, la tubercolosi era attribuita all'essere \"cavalcati dalle streghe\"; trasformati in cavalli dalle streghe per portarle ai loro raduni, le vittime subivano di nuovo la mancanza di sonno.\nLa tubercolosi venne romanticizzata nel XIX secolo. Molte persone credevano che la tubercolosi causasse sensazioni di euforia definite come \"spes phthisica\", o \"speranza del consunto\". Si pensava che le vittime di tubercolosi che erano artisti avessero scoppi di creativit\u00e0 mentre la malattia progrediva. Agli inizi del XX secolo, alcuni credevano che la tubercolosi fosse causata dalla masturbazione.\nFra i numerosi letterati, artisti e musicisti morti di tisi, la maggioranza in giovane et\u00e0, si ricordano Giovan Battista Pergolesi (1710-1736), Giovanni Battista Grazioli (1746-1820), Novalis (1772-1801), John Keats (1795-1821), Giuseppe Giusti (1809-1850), Fryderyk Chopin (1810-1849), Saverio Costantino Amato (1816-1837), Emily Bront\u00eb (1818-1848), Anne Bront\u00eb (1820-1849), Charlotte Bront\u00eb (1816-1855), Jens Peter Jacobsen (1847-1885), Niccol\u00f2 Paganini (1782-1840), Anton Pavlovi\u010d \u010cechov (1860-1904), Guido Gozzano (1883-1916), Franz Kafka (1883-1924), Amedeo Modigliani (1884-1920), Sergio Corazzini (1886-1907), Giovanni Boine (1887-1917), Katherine Mansfield (1888-1923) e George Orwell (1903-1950).\nAl contempo, la passione per le storie d'amore e morte ha portato alla celebrit\u00e0 personaggi di poesie, romanzi e opere, morti di tisi, quali la destinataria del componimento \"A Silvia\", di Giacomo Leopardi, Marguerite Gautier della \"Signora delle camelie\" di Alexandre Dumas figlio, Violetta della \"Traviata\" di Giuseppe Verdi, Mim\u00ec della \"Boh\u00e8me\" di Giacomo Puccini, la contessa russa (Nata) della \"Tigre reale\" di Giovanni Verga e il piccolo Ilja dei \"Fratelli Karam\u00e0zov\" di Dostoevskij. Anche opere moderne, ma ambientate a cavallo tra diciottesimo e diciannovesimo secolo, hanno incluso personaggi ammalati di tisi (ad esempio Oscar, protagonista nell'omonimo manga Lady Oscar), usando la malattia quasi come un topos di quel particolare periodo storico. In ambito cinematografico invece, si pu\u00f2 pensare per esempio a Enrico Salvatore Rizzo (interpretato da Dustin Hoffman) in \"Un uomo da marciapiede\" di John Schlesinger, mentre in quello videoludico a Arthur Morgan, personaggio principale di \"Red Dead Redemption II\".\nAltri nomi per la tubercolosi.\nIn passato la tubercolosi \u00e8 stata chiamata \"mal sottile\" o \"consunzione\", poich\u00e9 sembrava consumare le persone da dentro, con fuoriuscita di sangue dalla bocca, febbre, pallore e un lungo deperimento. Altri nomi includono \"tisi\" (da \u03c6\u03b8\u03af\u03c3\u03b9\u03c2 \"phthisis\" \"consunzione\" in greco) e \"tisi polmonare\" (da \"phthisis pulmonalis\"); \"scrofula\" (negli adulti), che colpiva il sistema linfatico e provocava il gonfiore delle ghiandole del collo; \"tabes mesenterica\", tubercolosi dell'addome, e \"lupus vulgaris\", tubercolosi della pelle; \"malattia del deperimento\"; \"peste bianca\", poich\u00e9 le vittime avevano un aspetto pallido; \"male del re\", perch\u00e9 era credenza popolare che il tocco di un re potesse curare la scrofula; e \"malattia di Pott\" o \"gobba\" per la tubercolosi ossea. La \"tubercolosi miliare\", conosciuta comunemente come \"tubercolosi disseminata\", sopraggiunge quando l'infezione invade il sistema circolatorio, provocando lesioni che hanno l'aspetto, ai raggi X, di chicchi di miglio."}
{"id": "715985", "revid": "767487", "url": "https://it.wikipedia.org/wiki?curid=715985", "title": "Namin\u00e9", "text": ""}
{"id": "715986", "revid": "339392", "url": "https://it.wikipedia.org/wiki?curid=715986", "title": "Namine", "text": ""}
{"id": "715987", "revid": "729019", "url": "https://it.wikipedia.org/wiki?curid=715987", "title": "Guiderio", "text": "Guiderio (in gallese Gwydr), secondo la semi-leggendaria \"Historia Regum Britanniae\" di Geoffredo di Monmouth e altre opere era figlio di re Cymbeline, a cui successe sul trono della Britannia. Per alcuni andrebbe identificato con la figura storica di Togodumno.\nCymbeline aveva pagato di sua volont\u00e0 il tributo a Roma, ma Guiderio, una volta successo al fratello sul trono, rifiut\u00f2 di pagare e allora l'imperatore Claudio invase l'isola. Guiderio riusc\u00ec inizialmente a respingere le legioni col suo esercito, ma poi mor\u00ec in combattimento e il suo posto fu preso dal fratello Arvirargo, che divenne re durante la battaglia."}
{"id": "715991", "revid": "2063248", "url": "https://it.wikipedia.org/wiki?curid=715991", "title": "Comando Vermelho", "text": "Il Comando Vermelho (Commando rosso) \u00e8 un'organizzazione criminale fondata nel 1969 nella prigione di C\u00e2ndido Mendes, nell'Ilha Grande (Rio de Janeiro). \u00c8 nata come connessione di prigionieri comuni e militanti della \"Falange Vermelha\" (falange rossa) che ha combattuto la dittatura militare. Durante l'intero periodo degli anni '90 l'organizzazione criminale \u00e8 stata la pi\u00f9 forte di tutta Rio de Janeiro, ma oggi i principali capi sono stati arrestati o sono morti, perdendo potere. In ogni caso, riesce ancora a controllare parti della citt\u00e0. I rivali principali sono attualmente Il Terzo Commando Puro - Terceiro Comando Puro (TCP) e gli \"Amici degli Amici\" - Amigos dos Amigos \nStoria.\nIl gruppo fu fondato durante la dittatura militare del '64-'85 nel 1969 nella prigione di C\u00e2ndido Mendes, nell'Ilha Grande (Rio de Janeiro), in un'alleanza tra alcuni detenuti e militanti di sinistra. Il gruppo inizialmente si chiamava \"Falange Vermelha\". All'inizio degli anni '80, per\u00f2, il gruppo cambi\u00f2 nome in \"Comando Vermelho\" e si ritiene che abbia abbandonato la maggior parte della sua ideologia politica di estrema sinistra.\nIl Comando Vermelho ha combattuto battaglie contro Terceiro Comando Puro e contro Amigos dos Amigos, ma soprattutto contro \"Guardi\u00f5es do Estado\", una gang rivale alleata col PCC, iniziando una vera e propria guerra contro quest'ultimi."}
{"id": "715994", "revid": "767487", "url": "https://it.wikipedia.org/wiki?curid=715994", "title": "Musicanti del piccolo borgo", "text": "I Musicanti del piccolo borgo sono un gruppo di musica popolare italiana, formatosi nella met\u00e0 degli anni settanta con lo scopo di riproporre le musiche tradizionali dell'Italia centro-meridionale.\nStoria.\nNella loro lunga carriera hanno svolto un'approfondita attivit\u00e0 di ricerca soprattutto in Lazio e Molise, raccogliendo sul campo saltarelli e tarantelle, canti religiosi e ninnananne, musiche da ballo e stornelli.\nI Musicanti si sono particolarmente impegnati nello studio degli strumenti musicali tradizionali pi\u00f9 strettamente legati al mondo agropastorale come: mandolino, mandola, mandoloncello, chitarra, chitarra battente, chitarra basso, piffero, zampogna (a chiave e alla zoppa, surdulina), flauto dritto, violino, organetto (a due, quattro e otto bassi), castagnette, traccole, tamburi e tamburelli (campani, pugliesi e calabresi) ed il buf\u00f9 (tamburo a frizione molisano).\nParticolare, considerata la collocazione Tosco-Laziale dei componenti del gruppo, \u00e8 la passione per uno strumento \"nordico\" come il piffero delle quattro province, l'abilit\u00e0 di Stefano Tartaglia, accompagnato da Silvio Trotta, nel padroneggianare lo strumento, la conoscenza del repertorio e la partecipazione alle feste e raduni (come la \"Curm\u00e0 di Pinfri\" ritrovo annuale di tutti i pifferai) ne fanno due \"portatori della tradizione\" delle quattro province."}
{"id": "716000", "revid": "78959", "url": "https://it.wikipedia.org/wiki?curid=716000", "title": "Seconda guerra israelo-libanese", "text": ""}
{"id": "716007", "revid": "767487", "url": "https://it.wikipedia.org/wiki?curid=716007", "title": "Massimo Ronconi", "text": "Carriera.\nGiocatore.\nHa partecipato alla fase pionieristica del Campionato italiano di calcio a 5 giocando dal 1984 al 1985 con la Roma Barilla e nella stagione successiva con l'Ortana Griphus, collezionando tre scudetti e passando poi al Villa Aurelia concludendo l'attivit\u00e0 agonistica.\nAllenatore.\nGli inizi.\nCome allenatore ha trascorso le stagioni dal 1987 al 1992 alla Camel Vigna Stelluti che porta a una finale scudetto nel 1988/1989 contro la Roma RCB.\nRonconi passa poi al Milano dove nelle stagioni 1994/1995 e 1995/1996 colleziona una semifinale scudetto.\nDopo una stagione alla Eco S. Gabriele Teramo, passa alla Lazio nel 1998, in due stagioni raggiunge i play-off una volta.\nI successi.\nTrascorre quindi un biennio in Campania alla guida dello Stabiamalfi: nella prima stagione si ferma ai quarti di finale playoff, nella seconda conduce la formazione alla finale scudetto persa per mano del Prato.\nLa successiva stagione alla Roma Lamaro porta solo un quarto di finale di play-off, ed il successivo trasferimento in Umbria al Perugia dove alla prima stagione conquista immediatamente la finale scudetto persa per mano dell'Arzignano Grifo. La stagione 2004/2005 vede il Perugia piazzarsi solo terzo a undici punti dalla Lottomatica Roma di Agenore Maurizi che vince la stagione regolare e si presenta come grande favorita per la conquista dello scudetto. La finale su tre gare vede una vittoria a testa nelle prime due,nella seconda partita ha una pesante discussione con gaucci,che si rifiuta di uscire dal campo a pochi secondi dal termine,che determina la rete della vittoria giallorossa che porta la serie gara 3. La terza decisiva gara a Roma si chiude nel primo tempo con un secco 3-0 per i padroni di casa: 8' Fabiano, 8' Pellegrini, 19' Fabiano, mettono in ginocchio i vicecampioni in carica. Dopo una plateale lite con il patron-giocatore Riccardo Gaucci, durante l'intervallo l'allenatore si rifiuta di tornare in panchina, accomodandosi in tribuna. in poanchina prende le redini il vice ceppi,la squadra con le reti di Gioia, Lanconi, Baptistella e Rogerio che agguanta il pareggio al termine della seconda frazione. La parit\u00e0 permane anche nei due tempi supplementari, terminati sul 5-5 con la Roma \"salvata\" da un libero di Vin\u00edcius Bacaro: ai calci di rigore Gimenez, Campagnaro, Gioia e Rog\u00e9rio regalano il primo scudetto alla societ\u00e0 umbra.\nLe ultime stagioni.\nIn cerca di riscatto, nella stagione successiva Ronconi guida la Roma Futsal fino a febbraio quando rassegna le proprie dimissioni in seguito alla doppia sconfitta patita contro la Luparense.\nAllena in seguito il Reggio lascia la squadra a gennaio dopo 4 vittorie consecutive per problemi economici della societ\u00e0.\nNella seconda met\u00e0 della stagione 2007-08 siede sulla panchina del Giovinazzo in Serie A2, subentrando a gennaio al dimissionario Angelo Bommino, senza tuttavia riuscire a evitare la retrocessione della societ\u00e0 pugliese.\nNel 2009 \u00e8 stato nominato direttore sportivo del Potenza,vince con 6 giornate di anticipo il campionato di serie b, ruolo che ha ricoperto fino a febbraio 2012 quando ha rassegnato le proprie dimissioni.\nIl ritorno in panchina dopo 9 anni.\nA quasi dieci anni dall'ultima panchina, il 24 gennaio 2017 \u00e8 chiamato dalla Feldi Eboli in Serie A2 per sostituire il dimissionario Ivan Oranges. Dal suo arrivo la compagine rossobl\u00f9 cambia passo, allontanandosi dalla zona playout e staccando il pass per i playoff promozione. Una cavalcata vincente culminata con la conquista della promozione in Serie A grazie alla doppia vittoria nei confronti del Milano in finale.\nCommentatore.\nNel 2009 diventa commentatore tecnico delle partite di Calcio a 5 su Rai Sport. Il suo impegno si conclude nel 2016, conseguentemente all'interruzione della trasmissione del futsal da parte del canale."}
{"id": "716009", "revid": "125429533", "url": "https://it.wikipedia.org/wiki?curid=716009", "title": "Anna Lavatelli", "text": "Biografia.\nGrazie ad un teatro dei burattini regalatole dai genitori a Natale, inizia ad appassionarsi al mondo delle favole (lei stessa ama ricordare che da piccola sognava di diventare burattinaia). Laureata in Filosofia all'Universit\u00e0 Statale di Milano, ha insegnato per molti anni Lettere alle scuole medie, abbandonando poi definitivamente l'insegnamento per dedicarsi, a tempo pieno, alla scrittura di libri per bambini, iniziata nel, spaziando nei generi pi\u00f9 diversi, dal romanzo d'avventura al romanzo fantastico, ma avendo sempre presente quei problemi della societ\u00e0 contemporanea che influenzano maggiormente la vita dei ragazzi.\nI suoi libri sono pubblicati dai maggiori editori, in particolare Piemme e Interlinea. Molte sue opere sono tradotte in lingua spagnola.\nNel 2005 ha vinto il Premio Andersen come migliore autrice italiana dell'anno con \"Bimbambel\" (pubblicato nella collana \"Le rane\" di Interlinea edizioni)."}
{"id": "716017", "revid": "123477260", "url": "https://it.wikipedia.org/wiki?curid=716017", "title": "Torre Mapfre", "text": "La Torre Mapfre \u00e8 l'undicesimo grattacielo di Spagna per altezza e si trova nella citt\u00e0 di Barcellona.\nUbicazione.\nUbicato nella spiaggia della Barceloneta, frontemare, nel distretto di Sant Mart\u00ed, \u00e8 il grattacielo pi\u00f9 alto della citt\u00e0 assieme al contiguo Hotel Arts. \u00c8 stato progettato da I\u00f1igo Ortiz e Enrique de Le\u00f3n.\nStoria.\nEntrambi gli edifici furono costruiti nel 1992 in occasione dei Giochi Olimpici e per questo motivo si convertirono in un emblema della rimodellazione urbanistica e del conseguente rilancio di questa zona, ex-industriale, e della citt\u00e0 intera.\nL'insieme delle due torri \u00e8 completata dalla monumentale scultura del \"Pesce d'oro\" (\"Peix de oro\") di Frank Gehry. Nel retro del complesso si trovano i giardini di Atlanta con la ciminiera di Can Folch, che rimane come ricordo del passato industriale della zona, oltre ad altri edifici a forma di ellisse, opera degli architetti Martorell, Bohigas, Mackay e Puigdom\u00e8nech.\nCaratteristiche.\nL'edificio ha 40 piani per un totale di 154 metri ed \u00e8 visibile da gran parte della citt\u00e0. Le finestre del grattacielo sono inclinate in maniera da riflettere il suolo, per cui assume l'aspetto di uno specchio gigante sulla spiaggia sottostante. Al piano terra \u00e8 situato un centro commerciale, ma, come indica il nome, la gran parte della struttura \u00e8 occupata dagli uffici dell'impresa Mapfre, una delle maggiori compagnie di assicurazione spagnole, anche se sono presenti anche uffici di altre imprese, tra le quali URSSA, Oriol Bohigues, Necso, Uniland Cementera, S.A. Condal Grues, Otis Espa\u00f1a / Zardoya Otis, Texsa S.A., DORLET, Europerfil, DiamondCluster International, S.L., SAP Espa\u00f1a, Flex Multimedia Advertising SL (Flex Multimedia Group LTD)."}
{"id": "716018", "revid": "6923", "url": "https://it.wikipedia.org/wiki?curid=716018", "title": "Tracheotomia", "text": "La tracheotomia \u00e8 un intervento chirurgico che consiste nell'incisione chirurgica della trachea, per aprire una via respiratoria alternativa a quella naturale. \nQuesto intervento viene praticato di routine nei pazienti che necessitano di intubazione endotracheale per periodi, in genere, superiori ad una settimana (es. stato di coma prolungato), o all'inizio di interventi chirurgici alla testa e al collo che rendono impossibile l'intubazione.\nEtimologia.\nL'etimologia della parola \"tracheotomia\" deriva da due parole della lingua greca antica: \"-\"tomia\"\" (dal greco \u03c4\u03bf\u03bc\u03ae), che significa \"taglio\", e la parola \"trachea\" (greco \u03c4\u03c1\u03b1\u03c7\u03b5\u03af\u03b1).\nIl termine \"tracheostomia\" deriva a sua volta da due parole greche: \"trachea\" e \"-\"stomia\"\" (dal greco \u03c3\u03c4\u03cc\u03bc\u03b1), che significa \"bocca\"; \"-stomia\" si riferisce dunque alla realizzazione di un'apertura semi-permanente o permanente nella trachea, oppure all'apertura stessa. \nAlcune fonti offrono definizioni diverse dei due termini succitati. Quest'ambiguit\u00e0 \u00e8 dovuta all'incertezza della permanenza prevista dello stoma al momento della creazione.\nProcedure.\nTracheotomia chirurgica.\nIl paziente viene preparato facendolo posizionare sul lettino chirurgico in modo da iperestendere il collo, anche grazie a un cuscino gonfiabile sotto le spalle, viene depilata e disinfettata la superficie in cui verr\u00e0 posizionata la cannula, approssimativamente ad 1 cm al di sotto della Cricoide; una volta recisa la cute viene eseguita una sezione e sutura dell'Istmo tiroideo, segue l'incisione del secondo e terzo anello tracheale, che pu\u00f2 essere: Orizzontale, Verticale, A cerniera inferiore (Bjork), a H ed a H rovesciata, creando di fatto lo stoma per la cannula.\nTracheotomia percutanea.\n\u00c8 una moderna variante della tecnica chirurgica classica praticata in rianimazione direttamente al letto del paziente, che ha gradualmente sostituito, in terapia intensiva, la tecnica chirurgica. Utilizza un approccio dilatativo e poco invasivo per creare lo stoma (apertura). \u00c8 una procedura reversibile ed \u00e8 impiegata nei pazienti che necessitano di una prolungata assistenza respiratoria artificiale. Diverse tecniche di tracheotomia percutanea sono state proposte negli anni e molte di queste si rifanno a quella originale di Ciaglia. I differenti sistemi impiegati variano per il tipo di strumento usato per dilatare la trachea e creare lo stoma. I principali metodi sono:\nLa nuova via respiratoria creata con la tracheotomia \u00e8 destinata ad essere provvisoria. L'indicazione per una tracheotomia percutanea \u00e8 essenzialmente la necessit\u00e0 di prolungare la respirazione artificiale nel paziente ricoverato in rianimazione.\nTracheotomia translaringea TLT secondo Fantoni\nLa tracheostomia translaringea \u00e8 una tecnica percutanea caratterizzata da una modalit\u00e0 esclusiva di creazione dello stoma. Un cono di plastica flessibile saldato alla cannula tracheostomica, viene fatto passare in trachea attraverso le corde vocali e successivamente estratto all'esterno del collo attraverso i tessuti pretracheali. Il cono viene poi separato dalla cannula che si trova ad essere posizionata in trachea senza ulteriori forzature. La manovra di dilatazione si compie quindi con una direzione In/Out, completamente opposta a quella Out/In di tutti gli altri metodi percutanei.\nIl metodo offre alcuni importanti vantaggi, in particolare l'abolizione del rischio di lesione della parete posteriore, il punto debole delle tecniche Out/In, ed il pi\u00f9 basso trauma locale ottenuto sia dalla mancanza di lacerazioni tissutali, sia dal fatto che viene evitato un'addizionale trauma da inserzione della cannula.\nL'utilizzo di un catetere di ventilazione durante tutto il tempo della procedura consente il pieno controllo delle vie aeree e di estendere le indicazioni della tecnica anche a pazienti grave insufficienza respiratoria.()\nTracheotomia mediante dilatatore a palloncino.\n\u00c8 la metodica percutanea pi\u00f9 recente: si tratta di un dispositivo concettualmente rivoluzionario, ideato per eseguire in sicurezza e facilmente la tracheotomia percutanea dilatativa al letto del paziente. Essa combina l'azione espansiva di un palloncino oblungo e l'inserimento della cannula tracheotomica in un solo passaggio (\u00e8 chiamata Blue Dolphin per la somiglianza del palloncino ad un delfino).\nI tradizionali metodi hanno evidenziato qualche complicanza intraoperatoria, consistente principalmente in fratture di anelli tracheali o lesioni della parete posteriore della trachea, dovute essenzialmente alla pressione di tipo angolare esercitata dallo strumento dilatatore.\nL'azione dilatativa del palloncino viene prodotta da forze che si muovono su un piano parallelo all'asse del cilindro tracheale e che si estrinsecano radialmente a 360\u00b0. \nIl pallone dilatatore elimina quindi la pressione angolare sulla parete anteriore necessaria a forare la trachea, azione tipica dalle altre tecniche (Percutwist, Griggs, ecc.) e fornisce una dilatazione radiale controllata. Il palloncino \u00e8 lungo 5,4 cm quando \u00e8 gonfio ed ha un diametro esterno di 16 mm; la sua massima pressione di gonfiaggio \u00e8 di 11 atmosfere. \u00c8 sufficientemente solido e resistente per dilatare anche i tessuti tracheali meno cedevoli.\nProcedura.\nLa preparazione \u00e8 identica a tutte le procedure di tracheotomia percutanea. L'intervento deve essere sempre eseguita sotto visione videobroncoscopica. \u00c8 assolutamente preferibile l'impiego della maschera laringea rispetto al tubo endotracheale, per la gestione delle vie aeree. \nSi pratica un'incisione cutanea longitudinale di 2 cm a livello tra 1\u00b0 e 2\u00b0 oppure tra 2\u00b0 e 3\u00b0 anello cartilagineo tracheale. Il punto attraverso cui introdurre il dilatatore viene ricercato mediante la manovra di Sucre: si fa pressione con il pollice sul punto prescelto (interspazio tra 2\u00b0 e 3\u00b0 anello tracheale) e contemporaneamente si osserva dall'interno della trachea, mediante visione videoscopica, la pressione esercitata dal dito e quindi l'esattezza del repere.\nAttraverso l'incisione si accede alla trachea con la tecnica di Seldinger usando un ago ed il filo-guida flessibile; intorno alla guida si cala quindi un piccolo dilatatore preliminare. Si rimuove il dilatatore mantenendo in posizione la guida flessibile. Si precarica una cannula tracheostomica sul catetere a palloncino Blue Dolphin lubrificato. Con il palloncino completamente sgonfio si avanza, intorno al filo-guida, il gruppo composto dal catetere a palloncino e dalla cannula tracheostomica. Si collega l'apposito gonfietto carico di 20 ml di soluzione fisiologica al raccordo del catetere a palloncino. Si porta il palloncino per met\u00e0 all'interno della trachea e si procede al gonfiaggio fino a 11 atmosfere e per 20 secondi.\nOperata la dilatazione si sgonfia rapidamente il palloncino e si avanzano i componenti (catetere a palloncino + cannula tracheostomica + guida-Seldinger) come una singola unit\u00e0 nella trachea, fino a portare la cannula tracheostomica entro il lume tracheale.\nSi rimuove il catetere a palloncino e la guida-Seldinger. Infine si gonfia la cuffia della cannula tracheostomica e si collega la cannula al ventilatore automatico.\nVantaggi.\nLa cannula tracheotomica viene premontata direttamente intorno al dilatatore, per cui non esiste intervallo di tempo libero tra la rimozione del dilatatore e l'introduzione della cannula: tutto avviene in un solo passaggio. Il dispositivo quindi riduce al minimo la dissezione dei tessuti molli ed in generale l'invasivit\u00e0. La stomia (apertura) creata risulta netta, senza slabbrature e si contrae bene attorno alla cannula tracheostomia, grazie alla \"memoria elastica\" del tessuto, una volta completata la procedura, sigillando, tamponando l'area e prevenendo il sanguinamento.\nTipologie di cannule.\nLe cannule da tracheotomia sono molto differenti tra loro, sia per materiale, dimensione e caratteristiche.\nI materiali attualmente utilizzati sono di natura plastica (polivinilcloruro o silicone), mentre in passato erano in metallo (argento o acciaio inossidabile).\nSi distinguono principalmente per fenestrate, non fenestrate, cuffiate e non cuffiate, le cannule fenestrate e/o non cuffiate permettono la fonazione (parlare), inoltre esistono anche versioni con la flangia regolabile al posto della flangia tradizionale fissa (disuso) e fissa orientabile, la flangia fissa era utilizzata per i primi modelli metallici, la flangia orientabile invece permette di adattare la cannula ai movimenti del paziente, riducendo i traumatismi, frizioni e traumi alla trachea, mentre la flangia regolabile, a discapito dell'orientabilit\u00e0 (compensata da materiali pi\u00f9 morbidi per la cannula) permette di regolare la profondit\u00e0 con cui \u00e8 possibile posizionare la cannula.\nLe cannule sono disponibili in varie misure, su ogni di essa viene riportato il diametro interno ed esterno e la lunghezza della cannula, queste misure sono importanti sia per la scelta del presidio a seconda del paziente, sia per le controcannule, che vanno inserite internamente alla cannula e permettono con la loro sostituzione o pulizia di mantenere il condotto della tracheotomia pulito.\nComplicazioni possibili.\nComplicanza frequente del metodo PercuTwist \u00e8 la frattura degli anelli tracheali; mentre la desaturazione (riduzione dell'ossigeno nel sangue) si pu\u00f2 verificare in corso della metodica di Fantoni, a causa della sua complessit\u00e0 operativa."}
{"id": "716023", "revid": "709565", "url": "https://it.wikipedia.org/wiki?curid=716023", "title": "Vipera incredibilmente letale", "text": ""}
{"id": "716025", "revid": "1226", "url": "https://it.wikipedia.org/wiki?curid=716025", "title": "Distribuzione elettrica", "text": ""}
{"id": "716026", "revid": "291370", "url": "https://it.wikipedia.org/wiki?curid=716026", "title": "Gaetano Pappagone", "text": "Gaetano Pappagone, o semplicemente Pappagone, \u00e8 un personaggio immaginario televisivo ideato e interpretato da Peppino De Filippo, che lo considerava il suo alter ego con cui ironizzava su se stesso. Pappagone fu il protagonista di sketch televisivi, radiofonici, di Caroselli e di un fumetto omonimo, disegnato da Luciano Bernasconi.\nCaratteristiche.\nPappagone \u00e8 un \"aiutante\" del Commendator de Filippo (o, come lui si definisce, \"Lavoratore di Cammerra del Cummantatore Pupino Di Filippo\") che, alle sue dipendenze, ne combina di cotte e di crude.\nStoria.\nPappagone nasce nel 1966, all'interno del programma televisivo \"Scala reale\". , De Filippo aveva preso spunto dal cuoco della commedia \"I casi sono due\" di Armando Curcio, che si chiamava \"Gaetano Esposito\"; personaggio che comparve anche in uno sketch di Studio Uno con Mina nell'ottava puntata di \"Studio Uno\" del 1965. Quindi bastarono il cambio del cognome, qualche ritocco ed era nato il goffo, ignorante, ma comico, personaggio-fenomeno.\nPeppino De Filippo rivel\u00f2, durante una puntata di \"Scala Reale\", che il nome \"Pappagone\" deriva da un tipo di prugne napoletane.\nNato come personaggio da intrattenimento, \nQuindi appare nel celeberrimo Carosello, e la Gallo Rosso Editore decide di dedicargli una serie omonima di fumetti.\nTra l'ottobre del 1969 e il gennaio del 1970 apparve anche alla radio, in un ciclo (il 14\u00b0) della trasmissione \"Gran variet\u00e0\", diretto da Silvio Gigli e condotto da Walter Chiari, che in sede di presentazione delle scenette defin\u00ec il personaggio \"la nuova maschera del teatro italiano\".\nSketch radiofonici.\nTra parentesi \u00e8 indicata la data di trasmissione a \"Gran variet\u00e0\". Lo sfasamento nel ciclo trimestrale \u00e8 dovuto al fatto che il 2 novembre 1969 (giorno dei defunti) il programma non and\u00f2 in onda mentre la puntata del 14 dicembre 1969 non venne anch'essa trasmessa per il lutto nazionale decretato a seguito della strage di piazza Fontana a Milano; in seguito le due puntate non trasmesse vennero mandate in onda nelle domeniche immediatamente successive.\nFumetti.\nIl 21 gennaio 1967, esce nelle edicole (al prezzo di 100 lire), come avevano annunciato gi\u00e0 da tempo i mass-media, il fumetto dedicato alla vita di Pappagone.\nIn questi fumetti, Pappagone vive, con il Commendator de Filippo, varie avventure, spostandosi dal Festival di Sanremo a Disneyland, trasformandosi da pompiere a sceicco e combinando, comunque, sempre molti danni. L'unica cosa che rimane invariata \u00e8 il suo abbigliamento: camicia a righe verticali e ciuffo di capelli perfettamente dritto.\nLa sceneggiatura del fumetto \u00e8 di Peppino De Filippo, mentre i disegni interni sono di Luciano Bernasconi e la copertina \u00e8 disegnata da Manfredo.\nDopo la fine della pubblicazione del fumetto, dietro varie richieste dei lettori, la \"Gallo Rosso Editore\" pubblic\u00f2 nell'aprile del 1968 il libro sulla vita di Pappagone, \"Pappagone ecque qua...\"."}
{"id": "716027", "revid": "599013", "url": "https://it.wikipedia.org/wiki?curid=716027", "title": "Tamburo (disambigua)", "text": "Tamburo indica un oggetto dalla forma cilindrica."}
{"id": "716030", "revid": "1226", "url": "https://it.wikipedia.org/wiki?curid=716030", "title": "Terza Rivoluzione Industriale", "text": ""}
{"id": "716032", "revid": "1305772", "url": "https://it.wikipedia.org/wiki?curid=716032", "title": "Amigos dos Amigos", "text": "Amigos dos Amigos (ADA, Amici degli amici) \u00e8 un'organizzazione criminale brasiliana che opera a Rio de Janeiro. Il gruppo ha pi\u00f9 di 300 affiliati.\n\u00c8 sorta dal conflitto tra Comando Vermelho e Terceiro Comando, altre due bande della citt\u00e0 che sono ora le sue principali rivali.\nADA controlla molti punti di vendita della droga nella zona nord e ovest della citt\u00e0 e Rocinha, la pi\u00f9 grande favela di Rio de Janeiro insieme ad altre pi\u00f9 piccole.\nCon l'uccisione del capo della banda Bem-Te-Vi (di cui il soprannome significa \"ti ho visto bene\") nel 2005 da parte della polizia, \u00e8 rinata una nuova ondata di violenza per controllare le favelas controllate dall'organizzazione."}
{"id": "716033", "revid": "599013", "url": "https://it.wikipedia.org/wiki?curid=716033", "title": "Pappagone", "text": ""}
{"id": "716034", "revid": "125231641", "url": "https://it.wikipedia.org/wiki?curid=716034", "title": "Radio (mass media)", "text": "La radio \u00e8 il mezzo con cui avviene la trasmissione di contenuti sonori forniti in tempo reale da pi\u00f9 utenti situati in una o pi\u00f9 aree geografiche (predisposte da apposite reti di telecomunicazione) e dotati di specifici apparecchi elettronici ed, eventualmente, specifici impianti di telecomunicazione.\nDa un punto di vista sociologico la radio \u00e8 uno dei mezzi di comunicazione di massa tra i pi\u00f9 diffusi. Da un punto di vista tecnico \u00e8 invece un'applicazione delle telecomunicazioni.\nTecnica.\nSeguendo l'evoluzione tecnologica, la radio ha adottato diverse forme tecniche nel corso della sua pluridecennale storia:\nStoria.\nLa nascita della radio.\nL'invenzione della radio \u00e8 frutto di una serie di esperimenti tenuti alla fine dell'Ottocento che dimostravano la possibilit\u00e0 di trasmettere informazioni tramite le onde elettromagnetiche.\nPrima nel 1860 James Maxwell studi\u00f2 il carattere ondulatorio della luce, dell'elettricit\u00e0 e del magnetismo; in seguito, Heinrich Hertz riusc\u00ec a produrre le onde elettromagnetiche. Fu grazie a queste onde hertziane che Guglielmo Marconi riusc\u00ec ad elaborare il sistema di trasmissione senza fili garantendo la trasmissione di informazioni a grandi distanze, riuscendo, per la prima volta nel 1901, a trasmettere la lettera /s/ attraverso l'Atlantico.\nSecondo una sentenza della corte statunitense, non riconosciuta in ambito internazionale, il primo a riuscirci fu Nikola Tesla nel 1893 in una conferenza pubblica a St. Louis, Missouri. Secondo la corte, l'apparato che Tesla us\u00f2 conteneva tutti gli elementi che erano incorporati nei sistemi radio prima dello sviluppo della \u201cvalvola termoionica\u201d. Da precisare che comunque, il presunto apparato costruito da Tesla, non \u00e8 riuscito a trasmettere n\u00e9 a ricevere segnali e la sentenza \u00e8 stata emessa dagli U.S.A. e non viene riconosciuta da nessun altro stato non U.S.A.\nLa radiodiffusione circolare.\nNegli anni '20 inizia a concretizzarsi l'idea di diffondere contenuti sonori alle masse: nasce la radio come mezzo di comunicazione di massa. Il termine tecnico per una tale diffusione \u00e8 broadcasting, tale termine sta infatti ad indicare una comunicazione unidirezionale da uno verso molti.\nIn Gran Bretagna nel 1919 il Post Office concesse una temporanea autorizzazione alla stazione Marconi di Chelmsford in Cornovaglia, che il 23 febbraio 1920 trasmise il primo regolare servizio radiofonico della storia, per due ore consecutive al giorno, per un periodo di due settimane. \nDopo aver ottenuto il 16 ottobre 1920 una licenza di trasmissione ufficiale, la Westinghouse di Pittsburgh entr\u00f2 in servizio a partire dal 2 novembre 1920, trasmettendo con il nome di KDKA da uno stabilimento industriale di Washington. In breve tempo, la radio si diffonde in maniera cos\u00ec rapida che negli Stati Uniti gi\u00e0 nel 1922 si contano ben 187 stazioni, un pubblico in grande crescita ed un numero di ricevitori funzionanti che alla fine di quell'anno toccher\u00e0 quota 750.000.\nNel 1922 viene fondata, in Gran Bretagna la pi\u00f9 antica radio del mondo tuttora esistente: la BBC.\n\u00c8 la prima radicale innovazione nelle comunicazioni di massa dopo l'invenzione della stampa e conosce subito un grandissimo successo, soprattutto in America e in Europa. Come sempre accade, la tecnologia, una volta messa a punto, genera nuovi contenuti, linguaggi, immaginari, ed anche produttori e prodotti, consumi e consumatori. Nei primi decenni di vita le trasmissioni avvengono in modulazione di ampiezza (AM).\nLa radio inizialmente si diffonde nel mondo secondo due modelli: un modello completamente libero affidato all'iniziativa privata e che si finanzia con la pubblicit\u00e0, e un modello monopolistico affidato allo Stato e gestito come servizio pubblico. Il primo modello si diffonde negli Stati Uniti e sar\u00e0 preso d'esempio in America settentrionale, il secondo modello si diffonde nel Regno Unito e sar\u00e0 preso d'esempio in Europa.\nStoria della radio in Italia.\nLa radiodiffusione circolare in Italia.\nIn Italia, che sul piano tecnologico era di fatto la patria della radio, il nuovo strumento conobbe maggiori difficolt\u00e0 ad imporsi. Il radiotelegrafo era stato impiegato in operazioni militari durante la Prima guerra mondiale e una legge del 1910 ne proibiva l'uso ai civili.\nNel giugno del 1923 iniziarono le trasmissioni sperimentali della prima emittente italiana, il Radio Araldo di Roma, gestito dall'ingegner Ranieri, che nel successivo agosto ottenne una concessione provvisoria per trasmissioni radiofoniche sperimentali, grazie ai buoni rapporti con il Ministro delle Poste Giovanni Antonio Colonna di Cesar\u00f2.\nTuttavia, all'inizio del 1924 Di Cesar\u00f2 si dimise dal governo e il suo posto fu preso da Costanzo Ciano, che avrebbe preferito dare la concessione a Marconi.\nSi deve a Costanzo Ciano, ministro delle poste nel primo governo Mussolini, il quale, intuendo l'enorme potenzialit\u00e0 della radio, la favor\u00ec con diversi provvedimenti legislativi, l'assegnazione della concessione definitiva all'Unione Radiofonica Italiana, che esord\u00ec il 6 ottobre 1924, in una sala in Via Maria Cristina a Roma, nelle vicinanze di Piazza del Popolo.\nIn un modesto appartamento dell'ammezzato, con le pareti e il soffitto coperti di pesanti tende per attutire i rumori, la sera del 6 ottobre Maria Luisa Boncompagni aveva dato il primo annuncio: Alle 21, davanti ad un enorme microfono, detto a \"catafalco\", aveva semplicemente detto: \"Unione Radiofonica Italiana, stazione di Roma Uno, trasmissione del concerto inaugurale\". Era seguita l'esecuzione di un quartetto d'archi: Opera 7 di Franz Joseph Haydn. Fu poi trasmessa della musica scelta e infine, la prima trasmissione si concluse con il bollettino meteorologico, la borsa e le notizie lette da Ines Donarelli, componente del quartetto d'archi, annunciatrice improvvisata. Il tutto dur\u00f2 soltanto un'ora e mezza. Alle 22.30 le trasmissioni venivano sospese per \"far riposare le esauste valvole\"\nUn decreto regio del 1925 stabil\u00ec, per evitare la nascita di emittenti private, il monopolio assoluto dello Stato sulle comunicazioni senza fili e le preesistenti imprese furono incorporate nell'URI. Nel gennaio 1925 nasce il Radiorario, settimanale ufficiale dell'URI che pubblica i programmi con l'intento di propagandare il nuovo mezzo e nel contempo di conoscere meglio i gusti e le opinioni di un pubblico ancora da formare. Il 27 novembre, l'URI iniziava le sue comunicazioni regolari giornaliere. Tuttavia l'alto costo degli apparecchi (nell'Italia degli anni venti, uno costava circa 3.000 lire e il reddito medio annuo non superava le 1.000 lire) ne limitava l'uso alle famiglie pi\u00f9 abbienti. \nNel 1926 entrarono in funzione le due nuove stazioni di Napoli e Milano. A un anno dalla prima trasmissione, si contavano in tutto il territorio nazionale, 26.855 utenti. La ricezione incontrava ancora notevoli difficolt\u00e0 e spesso accompagnavano l'ascolto boati, scoppiettii, sibili. Nel 1930 la costruzione del nuovo impianto di trasmissione di Roma-Santa Palomba port\u00f2 un netto miglioramento. Intanto erano state inaugurate le stazioni di Bolzano, Genova e Torino.\nGli anni '30: i primi successi.\nNel gennaio 1928 l'URI divenne EIAR (\"Ente Italiano Audizioni Radiofoniche\"). Con un decreto il fascismo stabil\u00ec che l'informazione fosse gestita dall'agenzia Stefani, l'organo di stampa ufficiale del regime. Intanto l'EIAR conobbe una grande diffusione popolare; similmente a quanto avverr\u00e0 poi per la televisione, la gente, non potendo permettersi una radio nella propria casa, si recava ad ascoltarla nei bar e nei locali pubblici, e la propaganda fascista favor\u00ec la diffusione di altoparlanti che collegati agli apparecchi trasmettevano i discorsi del Duce nelle piazze di tutto il Paese. Con il grande progetto \"Radiorurale\", nel 1933 la radio venne diffusa in tutte le scuole d'Italia e permise a molti studenti di approfondire la conoscenza della lingua italiana che a settant'anni dall'Unit\u00e0 d'Italia era ancora sconosciuta alla maggioranza degli italiani.\nNel 1930, con la creazione della concessionaria Sipra inizi\u00f2 la trasmissione dei primi spot pubblicitari. Il successo della radio intanto continuava a crescere, grazie alla trasmissione di programmi innovativi e di grande gradimento popolare: nel 1931 viene diffusa la prima radiocronaca dell'incontro di calcio fra Italia e Ungheria, all'autunno del 1934 risale il primo trionfo della radio grazie alla rivista \"I quattro moschettieri\" (prima puntata 13 ottobre), su testi di Nizza e Morbelli. Abbinata a un concorso della casa Perugina, il programma scaten\u00f2 la caccia alle figurine quotate per i premi. Nel 1934 si contavano 900.000 ascoltatori ma in realt\u00e0 i \u201cradioamatori\u201d erano pi\u00f9 di otto milioni.\nNel 1935, in occasione dell'invasione italiana dell'Etiopia, si diffuse il genere della radiocronaca, ovvero della cronaca in diretta dai luoghi di battaglia e sull'andamento della guerra. Nel 1936 da Roma-Prato Smeraldo fu avviato il primo trasmettitore a onde corte per l'estero. Nel 1938 il numero degli abbonati raggiunse il milione. Nel resto del mondo, la radio si afferma definitivamente e nel 1931 viene fondata, su impulso di Papa Pio XI, Radio Vaticana. Le elezioni presidenziali americane del 1932, si caratterizzano proprio per la presenza della radio che trasmette e diffonde nelle case americane i programmi dei candidati dalla loro viva voce.\nAl 1939 risale il progetto di un Museo della Radio a Torino, il quale poi diventer\u00e0 il Museo della Radio e della Televisione.\nLa seconda guerra mondiale.\nLo scoppio della seconda guerra mondiale e l'ingresso dell'Italia il 10 giugno 1940, favoriscono il lancio definitivo della radio che era all'epoca il mezzo pi\u00f9 potente e pi\u00f9 veloce, soprattutto per le comunicazioni belliche. Le difficolt\u00e0 della guerra e i bombardamenti alleati rendono difficili le comunicazioni dell'EIAR e dopo l'8 settembre 1943, il paese \u00e8 spaccato in due. L'EIAR si trasferisce a Milano e da qui diventa la radio ufficiale della Repubblica Sociale Italiana mentre nell'Italia meridionale, al seguito all'avanzata delle truppe alleate, il Psychological Warfare Branch impianta nuove emittenti: Radio Palermo, Radio Bari, Radio Sardegna, Radio Napoli, Radio Roma. \nNei territori della Repubblica Sociale, invece si diffonde, nonostante i tentativi di interferenza da parte dei tedeschi, l'ascolto clandestino delle radio nemiche: Radio Monteceneri, Radio Mosca, Radio Vaticana e soprattutto Radio Londra che, sebbene fossero proibite per legge e punite anche con la morte, erano l'unica fonte per conoscere la verit\u00e0 sull'andamento della guerra.\nGli anni '50: il periodo d'oro della radio italiana.\nPassata la guerra, vengono ricostruiti gli impianti di diffusione e la radio che nel 1949 assume il nome di RAI (Radio Audizioni Italiane) inizia il suo periodo d'oro: il prezzo degli apparecchi scende vertiginosamente e la radio entra nelle case della maggioranza degli italiani. Nel 1951 viene trasmessa in diretta la prima edizione del \"Festival di Sanremo\".\nNel 1951 la riforma del sistema radiofonico stabilisce la creazione di tre reti: Nazionale, Secondo e Terzo e viene regolarizzato il radio-giornale che secondo la legge deve essere imparziale e a tal proposito viene istituita la commissione parlamentare di vigilanza.\nNel 1954 l'avvento della televisione spinge la radio a cercare nuove strategie per reggere la concorrenza del nuovo strumento. La radio avvia la sua programmazione giornaliera e notturna. L'invenzione dell'autoradio e del transistor, trasformano la radio in un oggetto trasportabile ovunque e, negli anni del boom economico essa diventa la colonna sonora del nuovo senso di libert\u00e0 che si diffonde soprattutto fra i giovani.\nNonostante il successo strepitoso della TV, la radio riesce a reggere la concorrenza, grazie alla specializzazione dei programmi e al suo radicamento nel costume popolare.\nFra le trasmissioni pi\u00f9 popolari dell'epoca c'erano i \"giochi a premi\" (odierni \"quiz\") come \"Il motivo in maschera\" con Mike Bongiorno e Lelio Luttazzi, \"Rosso e nero\" con Corrado e \"Botta e risposta\" con Silvio Gigli. Fra i programmi culturali ebbe particolare successo \"L'approdo\".\nNel 1959 nasce \"Tutto il calcio minuto per minuto\", una delle trasmissioni pi\u00f9 popolari della radio italiana, tuttora in onda.\nGli anni '60 e il Sessantotto.\nNel 1960 c'\u00e8 la differenziazione in tre canali per accontentare un numero sempre maggiore di utenti: il Nazionale diventa Primo e si dedica all'informazione politica e sociale, il Secondo punta sulla prosa, sulla musica e sul variet\u00e0 mentre il Terzo diventa il canale culturale e totalmente privo di pubblicit\u00e0. Nel 1966 dal Principato di Monaco iniziano le regolari trasmissioni di Radio Montecarlo, la quale pu\u00f2 operare in Italia perch\u00e9 la sua stazione si trova all'estero. Nasce un contenzioso con cui la Rai decide di ricorrere al tribunale che d\u00e0 ragione all'azienda di stato e costringe Radio Montecarlo a interrompere le trasmissioni.\nNel 1965 divenne direttore dei programmi radiofonici Rai Leone Piccioni, il quale reinvent\u00f2 la radio nell'era della televisione. \nSotto la sua direzione il pubblico giovanile ottiene trasmissioni appositamente dedicate, spesso condotte dalla coppia Renzo Arbore-Gianni Boncompagni: trasmissioni come \"Bandiera gialla\", \"Per voi giovani\" e \"Alto gradimento\" cambiano profondamente il linguaggio radiofonico.\nLa \u201cnuova aria\u201d portata dalla contestazione studentesca del 1968 invade anche la radio: cambia il pubblico e si affermano nuovi generi. Un programma manifesto di questo periodo \u00e8 \"Chiamate Roma 3131\", tre ore di trasmissione quotidiana in diretta telefonica con gli ascoltatori su temi di costume e societ\u00e0, che allora stavano cambiando profondamente. Il programma nasce il 7 gennaio 1969 ed \u00e8 un successo strepitoso, che arriva a toccare anche punte di dieci milioni di ascoltatori. Lo conducono Gianni Boncompagni, Franco Moccagatta e Federica Taddei.\nBisogna in ogni modo ricordare che sotto la direzione di Leone Piccioni esordirono anche programmi di grande successo pi\u00f9 tradizionali, come \"Gran variet\u00e0\" e \"La corrida\".\nNel 1970, nella valle del Belice terremotata, per iniziativa del sociologo e attivista Danilo Dolci, sorse la prima \"radio libera\" della storia italiana, \"Radio Sicilia Libera\", che peraltro fu zittita dopo un solo giorno di trasmissione.\nGli anni '70: le radio libere e la crisi della RAI.\nNel 1973 parte il fortunato esperimento delle \"Interviste Impossibili\" in cui i maggiori intellettuali italiani immaginano di incontrare celebri personaggi del passato: uno degli esempi pi\u00f9 celebri \u00e8 l'intervista che Umberto Eco far\u00e0 a un'immaginaria Beatrice.\nNel 1976 il monopolio della RAI (come gi\u00e0 era avvenuto con la televisione nel 1974) sulla radiodiffusione viene infranto dalla sentenza 202 della Corte Costituzionale:\nNel corso della stessa sentenza si d\u00e0 atto che le emittenti gi\u00e0 attive in Italia sono circa 400. Si tratta delle cosiddette \"radio pirata\" che poi saranno chiamate \"radio libere\", un fenomeno tipico degli anni settanta.\nIl numero delle radio libere, anche grazie alla mancanza di leggi al riguardo, negli anni seguenti cresce vertiginosamente, il loro numero passa da circa 150 nel 1975 alle 2800 del 1978.\nLa radio libera \u00e8 una emittente di piccole dimensioni sia in termini di studio radiofonico, antenna di trasmissione, che di costi di gestione, in grado di coprire un'area di pochi chilometri quadrati, spesso interna ad una citt\u00e0. Di solito trasmettono in modulazione di frequenza (FM), una tecnologia fino ad allora poco sfruttata, che garantisce una qualit\u00e0 pi\u00f9 elevata.\nLa radio libera nasce e si sviluppa con intenti diversi: trasmettere musica indipendente e dediche, notiziari locali, programmi demenziali, idee politiche. Trasmettono la musica ribelle degli anni settanta, snobbata dalla Rai e conquistano soprattutto il pubblico giovanile. Le radio libere contribuiscono a rinnovare radicalmente un settore ingessato, grazie anche ad idee nuove, a programmi originali e talvolta anche strampalati. Le prime radio libere hanno tipicamente una connotazione politica di sinistra, ma tante nascono semplicemente dalla voglia di aggregazione e di lanciarsi di molti giovani. Talvolta, molte di queste radio, trasmettevano i programmi in soluzioni economiche di fortuna: la romana RDS, ad esempio, aveva il suo studio in una soffitta, la prima emissione di Radio Gemini One di Torino avvenne da un garage, ma il caso pi\u00f9 eclatante \u00e8 quello della bolognese Radio Alice. Pi\u00f9 tardi nasceranno anche radio a connotazione tipicamente religiosa, come Radio Maria.\nRicordiamo fra le radio che nascono in questi anni: Radio Milano International (poi Radio 101) (1975) destinata a diventare la prima grande rete privata nazionale; Radio International Music (1974) la prima (radio pirata) nata sul lago Maggiore operante a Verbania Pallanza in Via Albertazzi nota per i tanti artisti ospitati in diretta e le fantastiche notti con la presenza e il contributo attivo del famoso poeta Bruno Vilar, classificata al 10\u00ba posto in un concorso nazionale organizzato dal settimanale Grand Hotel. Radio Luino International (1974) molto seguita sul Lago Maggiore, GBR (1975) anch'essa di grande diffusione e a cui si aggiunse una TV; Radio Radicale (1976) molto seguita per il contenuto politico-informativo; Radio Popolare (1976) nata a Milano come radio di informazione; Radio Studio 105 (dal 1993 Radio 105); da Roma Radio Dimensione Suono; da Bologna Radio Lattemiele e Radio Alice.\nA seguito della liberalizzazione la RAI inizia un processo di ristrutturazione interna per adeguarsi alle nuove esigenze del pubblico e per affrontare la concorrenza. Tuttavia il declino degli ascolti \u00e8 davvero pesante. Fra i programmi di questo periodo ancora in onda c'\u00e8 \"Prima pagina\", antesignana della lettura mattutina dei titoli dei giornali.\nGli anni '80: dalle radio libere alle radio private.\nNegli anni ottanta del Novecento aumenta la professionalit\u00e0 dei conduttori radiofonici, la \nqualit\u00e0 dei programmi, le dimensioni degli studi. Ci\u00f2 avviene di pari passo con l'aumento degli introiti pubblicitari, dovuti alla importanza delle radio anche in termini di ascolti.\nSi parla quindi non pi\u00f9 di radio libera ma di radio privata.\nNel 1981 Claudio Cecchetto rileva Radio Music e fonda a Milano Radio Deejay destinata a imporsi sul mercato nazionale come l'emittente pi\u00f9 seguita d'Italia. Nasce anche Radio Italia e Radio Italia Network.\nGi\u00e0 alla fine degli anni settanta diverse radio libere avevano adottato la tecnologia stereofonica. Nel 1982 la Rai lancia due nuovi canali: RaiStereoUno e RaiStereoDue sulle nuove frequenze FM e una riforma strutturale decisa favorisce una modernizzazione degli stili e un adeguamento ai tempi sul modello delle radio private.\nNel 1988 con la riforma del servizio radio-televisivo pubblico, le reti radiofoniche RAI rinunciano ad inseguire la concorrenza privata in termini di ascolto e puntano sulla qualit\u00e0, trasformandosi in programmi d'approfondimento e intrattenimento leggero. Fra i programmi pi\u00f9 longevi di quest'epoca ci sono il talk show \"Radio anch'io\" di Gianni Bisiach e il programma di lirica \"Foyer\" (poi ribattezzato \"La barcaccia\"). Nello stesso anno nasce Audiradio che riunisce la RAI, la Sipra e altre organizzazioni del settore con lo scopo di effettuare indagini periodiche a livello nazionale per la rilevazione dell'ascolto radiofonico.\nGli anni '90: l'entrata in scena dei network nazionali.\nNegli anni novanta si diffonde la formula del \"network\" a cui si adeguano le principali emittenti. Contemporaneamente si assiste alla scomparsa di molte radio minori. Nascono in questi anni Radio Deejay e Radio Capital (1995) e Radio 24 (1999), la prima radio italiana \"all-news\" che \u00e8 inoltre legata ad un quotidiano, il Sole 24 Ore.\nNella prima met\u00e0 degli anni '90 si registra un calo di ascolti per la radio e in molti sostengono che per il pi\u00f9 antico dei mass media sia vicina la fine. In effetti la concorrenza con la televisione si rivela perdente e il pubblico \u00e8 in forte discesa. La diffusione di Internet e la nascita delle web radio alla fine degli anni novanta rilancia per\u00f2 straordinariamente la radio dandole nuova linfa ed una nuova sociologia. Essa \u00e8 infatti il mezzo migliore che si pu\u00f2 collegare con il nuovo strumento e molte emittenti si dotano di un sito Web.\nFra i pi\u00f9 popolari programmi partiti in quegli anni e tuttora in onda bisogna ricordare \"Deejay chiama Italia\" di Linus e Nicola Savino su Radio Deejay del 1991, e le trasmissioni satiriche \"Il ruggito del coniglio\" e \"Caterpillar\" su Radio 2, la prima del 1995 e la seconda del 1997.\nIl nuovo millennio: la radio ritorna all'antico splendore.\nDal 2000 si diffonde, invero senza troppa convinzione, la nuova tecnologia DAB (Digital Audio Broadcasting) che lancia la nuova \"radio del duemila\". Il DAB garantisce una qualit\u00e0 dell'ascolto pari a quella di un CD, prevede l'impiego di trasmettitori terrestri (DAB-T) e satellitari (DAB-S), e semplici antenne non direzionali per la ricezione. Accanto al DAB, che, come detto, non riscuote un grande successo (stante l'assenza di un concreto valore aggiunto per l'utente della modulazione di frequenza), viene diffuso anche il DRM, considerato di qualit\u00e0 migliore e si sperimenta la tecnologia FMeXtra (che prevede la trasmissione simultanea di un pacchetto digitale unitamente a quello analogico in FM). Nel 2012 l'UNESCO dichiara il 13 febbraio Giornata Mondiale della Radio perch\u00e9 in quel giorno, nel 1946, viene effettuata la prima trasmissione radio dalle Nazioni Unite.\nIn Italia.\nNegli anni duemila la radio, anche quella tradizionale, conosce in Italia un interesse crescente, con ascolti elevati concomitante con un calo degli spettatori televisivi, come conferma un sondaggio del 2004, che rivelava che oltre il 45% degli Italiani, dichiara di preferire la radio alla televisione.\nLa radio, soprattutto quella musicale, si dimostra in grado di condizionare i gusti del pubblico, molto pi\u00f9 del previsto, con le proprie programmazioni. Ma anche la radio generalista ritorna ai trionfi del passato.\nLa Rai ottiene un particolare successo con \"Viva Radio 2\" condotta da Fiorello."}
{"id": "716036", "revid": "36426", "url": "https://it.wikipedia.org/wiki?curid=716036", "title": "Patari", "text": ""}
{"id": "716042", "revid": "124580346", "url": "https://it.wikipedia.org/wiki?curid=716042", "title": "Dollaro taiwanese", "text": "Il nuovo dollaro taiwanese \u00e8 la moneta usata nella Repubblica di Cina o Taiwan il suo codice ISO 4217 \u00e8 TWD. Usato dal 1949, originariamente veniva coniato dalla Banca di Taiwan, oggi dalla Banca Centrale della Repubblica di Cina. Fu creato il 15 giugno 1949 per rimpiazzare il vecchio dollaro taiwanese, con un tasso di cambio di 40.000 a 1, per porre fine alla spaventosa inflazione causata dalla guerra civile. Nel corso degli anni il suo tasso di cambio col dollaro statunitense \u00e8 variato da 40 TWD per un dollaro nel 1960 a 25 TWD per un dollaro nel 1992. Il 2 agosto 2015, un dollaro statunitense era cambiato a 31,68 TWD."}
{"id": "716043", "revid": "125446652", "url": "https://it.wikipedia.org/wiki?curid=716043", "title": "Tiresia", "text": "Tiresia () \u00e8 un indovino della mitologia greca, figlio di Evereo, della stirpe degli Sparti, e della ninfa Cariclo. Tiresia ebbe una figlia, Manto, anche lei indovina.\nIl mito.\nTiresia \u00e8 cieco, e sull'origine di questa sua condizione esistono tre tradizioni riportate dallo Pseudo-Apollodoro:\nNel corso dell'attacco degli Epigoni contro Tebe, Tiresia fugg\u00ec dalla citt\u00e0 insieme ai tebani; sfiancato si ripos\u00f2 nei pressi della fonte Telfusa dalla quale bevve dell'acqua gelata e mor\u00ec. In un'altra versione l'indovino, rimasto a Tebe con la figlia Manto, venne fatto prigioniero e mandato a Delfi con la figlia, dove sarebbero stati consacrati al dio Apollo. Tiresia mor\u00ec per la fatica durante il cammino.\nNell\"Odissea\" il suo spettro \u00e8 consultato da Odisseo affinch\u00e9 gli indichi la strada del ritorno. Bench\u00e9 morto e residente nell'Ade, Tiresia conserva, a differenza degli altri spettri, una propria identit\u00e0 e le proprie capacit\u00e0 mentali (\u03c6\u03c1\u03ae\u03bd)\nLa storia di Tiresia \u00e8 narrata tra gli altri da Ovidio nelle \"Metamorfosi\" e da Stazio nella \"Tebaide\".\nDante Alighieri lo cita vicino al suo rivale in divinazione nella guerra di Tebe, Anfiarao, tra gli indovini nella quarta bolgia dell'ottavo cerchio dei fraudolenti nell'Inferno (XX, 40-45). Il poeta fiorentino tuttavia non fa accenno alle sue arti divinatorie ma al solo prodigio del cambio di sesso dovuto all'aver colpito i due serpentelli, azione che rese necessario colpirli di nuovo sette anni dopo. Probabilmente l'intento di Dante \u00e8 limitato a deprecare le attivit\u00e0 dei maghi, i quali talvolta adulterano le cose naturali con il loro intervento. Tiresia \u00e8 condannato a vagare eternamente con la testa ruotata sulle spalle, che lo obbliga a camminare indietro in contrappasso con il suo potere \"preveggente\" avuto in vita. Anche sua figlia Manto si trova nello stesso girone.\nLetteratura classica.\nLa figura di Tiresia appare in molti miti classici;"}
{"id": "716045", "revid": "1573940", "url": "https://it.wikipedia.org/wiki?curid=716045", "title": "Rheae", "text": "I nand\u00f9 (Rheae ) sono un sottordine degli Struthioniformes che comprende una sola famiglia, i Reidi (Rheidae), con 2 generi, 2 specie e 8 sottospecie.\nAllo stato fossile si conoscono altri 2 generi monospecifici. La famiglia Opistodattilidi (\"Opisthodactylidae\"), conosciuta solo allo stato fossile, comprende altri 2 generi e 2 specie ma spesso \u00e8 inclusa nella famiglia Rheidae.\nDescrizione.\nSi tratta dei pi\u00f9 grandi uccelli dell'America Latina non capaci di volare.\nLa struttura fisica \u00e8 composta da un corpo forte e zampe massicce causate dalla vita terrestre. Il piumaggio \u00e8 grigio o bruno con dei riflessi chiari. Il nand\u00f9 pesa 20\u201325\u00a0kg ed \u00e8 alto circa 135\u00a0cm. Non vi sono caratteristiche differenti che contraddistinguono i due sessi della specie.\nNonostante il nand\u00f9 non sia in grado di volare, possiede delle ali piuttosto ampie. Queste possono essere aperte ed utilizzate per allontanare eventuali predatori.\nDistribuzione e habitat.\nQuesto uccello vive nelle praterie del Brasile meridionale e della Patagonia.\nNel 2018 \u00e8 stato segnalato che da tre coppie di nand\u00f9 fuggite qualche anno prima da un allevamento vicino a Lubecca (Germania settentrionale) si \u00e8 originata una popolazione selvatica di 566 nand\u00f9 (secondo il conteggio del Ministero dell\u2019Agricoltura) che ha raggiunto il Meclemburgo e in particolare l'area protetta di Schaalsee, suscitando la protesta dei coltivatori che lamentano la distruzione delle coltivazioni di cereali."}
{"id": "716046", "revid": "109711013", "url": "https://it.wikipedia.org/wiki?curid=716046", "title": "Corynebacterium", "text": "Il Corynebacterium \u00e8 un genere di batteri appartenente alla famiglia delle \"Corynebacteriaceae\" (Attinomiceti).\nComprende una trentina di specie piccole, a forma bastoncellare, diritta o curva.\nSono gram-positivi, cosmopoliti e aerobi. Parassitano piante (soprattutto Solanacee) e animali, uomo compreso.\nSono utilizzati dal punto di vista industriale per la produzione di amminoacidi, come ad esempio il glutammato da \"Corynebacterium glutamicum\"\nDal punto di vista medico sono interessanti molti Corinebatteri in quanto fanno parte della flora commensale.\nAgente patogeno rilevante \u00e8 Corynebacterium diphtheriae agente eziologico della Difterite."}
{"id": "716047", "revid": "124575088", "url": "https://it.wikipedia.org/wiki?curid=716047", "title": "Tessuto nervoso", "text": "Il tessuto nervoso \u00e8 uno dei quattro tipi fondamentali di tessuto che compongono il corpo degli animali. La sua funzione fondamentale \u00e8 di ricevere, trasmettere ed elaborare gli stimoli interni ed esterni del corpo, permettendo in definitiva a un organismo di relazionarsi con il proprio ambiente. Il tessuto nervoso \u00e8 inoltre responsabile, tramite meccanismi ancora non del tutto chiari, delle funzioni psichiche e intellettive degli esseri umani, come la memoria, la conoscenza, la coscienza. \nIl tessuto nervoso, negli organismi superiori, forma una struttura di maggiore complessit\u00e0 chiamata sistema nervoso.\nLe cellule nervose si associano tra loro da un punto di vista morfologico e funzionale: i neuroni, infatti, associandosi tra loro costituiscono delle fibre nervose intercomunicanti. Si pu\u00f2 affermare allora che il tessuto nervoso rappresenta un vero e proprio sincizio funzionale: i neuroni possono scambiarsi messaggi grazie a due caratteristiche loro proprie: l\"'eccitabilit\u00e0\" e la \"conducibilit\u00e0\".\nEccitabilit\u00e0 significa che la cellula nervosa pu\u00f2 reagire a degli stimoli esterni (fisici e chimici) di varia natura che vengono convertiti in impulso nervoso. Conducibilit\u00e0 significa che l'impulso nervoso insorto su una cellula nervosa pu\u00f2 essere trasmesso alle altre cellule sotto forma di piccola corrente elettrica e in corrispondenza di particolari giunzioni cellulari che sono le \"sinapsi\".\nCellule del sistema nervoso.\nIl sistema nervoso \u00e8 composto essenzialmente da due tipi di cellule: i neuroni, veri responsabili della ricezione e della trasmissione degli impulsi nervosi, e le cellule della glia, o nevroglia, che hanno funzioni di supporto strutturale e funzionale rispetto ai neuroni. Vengono poi talvolta impropriamente considerate come parte del tessuto nervoso alcune cellule connettivali di natura fibrosa, che offrono un sostegno strutturale al tessuto nervoso.\nNeuroni.\nI neuroni sono cellule solitamente dotate di lunghi filamenti, caratterizzate dalla capacit\u00e0 di eccitarsi se stimolate da un impulso elettrico. Sono composti da un corpo cellulare, detto soma o, talvolta, pirenoforo, dal quale si diramano due tipi di prolungamenti: i dendriti e gli assoni. \nQuesta descrizione generale, pur valida per la maggior parte dei neuroni, non \u00e8 tuttavia universale: all'interno di un organismo la forma dei neuroni pu\u00f2 variare notevolmente: un esempio sono i cosiddetti neuroni unipolari, che sono privi di dendriti. \u00c8 importante notare come sia i dendriti sia gli assoni siano in realt\u00e0 prolungamenti del corpo cellulare, formati da lunghe evaginazioni della membrana cellulare dei pirenofori; nonostante ci\u00f2, tuttavia, mentre il citoplasma dei dendriti \u00e8 del tutto simile a quello del corpo cellulare, quello degli assoni \u00e8 molto diverso, infatti manca di ribosomi e di vescicole di Golgi ed \u00e8 invece ricco di microfilamenti e microtubuli.\nIn realt\u00e0, i neuroni che trasmettono gli impulsi non entrano mai veramente in contatto con quelli che ricevono tali impulsi; nonostante siano molto vicini non entrano mai in contatto, questa separazione \u00e8 detta \"fessura sinaptica\" o pi\u00f9 semplicemente sinapsi.\nAll'interno del terminale assonico, in minuscole vescicole, \u00e8 immagazzinato un neurotrasmettitore di origine chimica rilasciato nella sinapsi nel momento in cui giunge un impulso nervoso elettrico; questo neurotrasmettitore passa l'impulso al neurone immediatamente successivo legandosi ai recettori presenti sulla sua membrana.\nCellule gliali.\nLe cellule della glia, o nevroglia, sono cellule di varia forma e funzione, non direttamente coinvolte nei processi di trasmissione degli impulsi nervosi, ma che costituiscono un sostegno strutturale ai neuroni, assicurando loro nutrimento, protezione dalle lesioni, e svolgendo altri compiti fisiologici quali l'isolamento elettrico degli assoni. Esempi di cellule della glia sono: "}
{"id": "716048", "revid": "46291", "url": "https://it.wikipedia.org/wiki?curid=716048", "title": "Tecoma (botanica)", "text": "Tecoma \u00e8 un genere di piante della famiglia delle Bignoniacee, comprendente piante arbustive che vivono nelle regioni calde dell'America e in Africa.\nDescrizione.\nHanno foglie opposte, i fiori sono grandi, gialli, in grappoli apicali o in pannocchie, i frutti sono a capsula.\nSpecie.\n Fra le pi\u00f9 note ci sono \"Tecoma capensis\" e \"Tecoma stans\"."}
{"id": "716050", "revid": "1318658", "url": "https://it.wikipedia.org/wiki?curid=716050", "title": "Margherita I di Borgogna", "text": "Origine.\nCome riportato dalla \"Continuatio Chronici Guillelmi de Nangiaco\", Margherita era la figlia secondogenita del re di Francia e Re di Navarra, Filippo V il Lungo, e della Signora di Salins, contessa di Borgogna, Contessa di Chalon e Contessa d'Artois, Giovanna II, che, come ricordato dalla madre nel proprio testamento del 1328, Giovanna II era la figlia femmina primogenita del Signore di Salins, Conte di Chalon e Conte di Borgogna, Ottone IV e dalla futura contessa regnante d'Artois, Matilde di Artois, che secondo le \"Gesta Philippi Tertii Francorum Regis\", era la figlia primogenita del conte d'Artois, Roberto II il Nobile (1250-1302) e della signora di Conches Amici di Courtenay figlia di Pietro di Courtenay (1218 - \u2020 1250), signore di Conches e di Mehun, e di Petronilla di Joigny, come ci conferma la \"Histoire g\u00e9n\u00e9alogique de la Maison royale de Courtenay\".&lt;br&gt;Filippo V il Lungo era il figlio maschio secondogenito del re di Francia, Filippo IV il Bello, e della regina regnante di Navarra, contessa di Champagne e Brie, Giovanna I, come ci viene confermato dal \"Continuatio Chronici Guillelmi de Nangiaco\".\nBiografia.\nAll'inizio del 1314, il re di Francia, Filippo IV il Bello, fece arrestare le sue tre nuore: sua madre, Margherita di Borgogna, figlia del Duca di Borgogna e re titolare di Tessalonica, Roberto II e della moglie, Agnese di Francia, moglie del figlio primogenito, Luigi X l'Attaccabrighe e sua zia, la sorella di sua madre, Bianca, moglie del terzogenito Carlo il Bello), con l'accusa di adulterio, come riportato dalla \"Continuatio Chronici Guillelmi de Nangiaco\".&lt;br&gt;La consorte dell'erede al trono di Francia, Margherita era sospettata di aver commesso l'adulterio con il cavaliere normanno Philippe d'Aunay, mentre il fratello, Gauthier, aveva commesso adultero con sua zia, Bianca, e per questo, entrambe erano state ripudiate, mentre sua madre, Giovanna fu assolta dall'accusa di adulterio, ma condannata, per complicit\u00e0 con la sorella e la cognata.&lt;br&gt;Dopo che i loro amanti, Philippe e Gauthier, sotto tortura, ebbero confessato anche Bianca e Margherita ammisero l'adulterio e, dalla corte giudicante, che le riteneva colpevoli di flagrante adulterio, furono condannata ad essere rinchiusa in fortezza.&lt;br&gt; Sua madre, Giovanna, condannata per complicit\u00e0, venne relegata nel castello di Dourdan, e, nel 1315, mentre era ancora rinchiusa nel castello di Dourdan, suo zio, il fratello di sua madre, Roberto, conte di Borgogna e di Chalon, mor\u00ec a Parigi, e sua madre, Giovanna, gli succedette, divenendo la contessa di Borgogna, Giovanna II, ma la contea venne amministrata da Matilde di Artois (madre di Giovanna II) e da Filippo il Lungo (marito di Giovanna II), fratello di Luigi X, detto \"l'Attaccabrighe\", re di Francia dal 1314.\nIl 5 giugno 1316, alla morte dello zio, il re di Francia Luigi X, detto \"l'Attaccabrighe\", suo padre, Filippo il Lungo, conte di Poitiers, fu nominato reggente in attesa, per la fine dell'autunno, della nascita dell'erede al trono (al momento della morte di Luigi X l'Attaccabrighe, la sua seconda moglie, Clemenza d'Ungheria, era in attesa del suo primogenito). A novembre nacque un maschio, Giovanni detto \"il Postumo\", re di Francia, e suo padre, Filippo il Lungo, fu confermato reggente. Ma il neonato visse solo cinque giorni. Dopo la morte del bambino, suo padre fu proclamato re Filippo V, sostituendo nel diritto al trono Giovanna, la figlia primogenita di suo fratello Luigi X e di Margherita di Borgogna, la sorella del duca di Borgogna, Oddone o Eudes IV.In difesa dei diritti di sua nipote Giovanna si schier\u00f2 lo zio, il duca di Borgogna, Oddone o Eudes IV, che alla fine dovette cedere, garantendo in compenso per\u00f2 alla nipote una rendita di 15.000 \"livres tiurnois\", il matrimonio con il cugino del re, il conte d'\u00c9vreux, Filippo e la promessa delle contee di Champagne e di Brie, se Filippo V fosse morto senza discendenti maschi e, ad Oddone, il fidanzamento con sua sorella, la primogenita, Giovanna di Francia o di Borgogna; il contratto di matrimonio venne siglato a Nogent-sur-Seine, il 29 settembre 1316. Dopo che suo padre era divenuto re, sua madre, Giovanna II di Borgogna riottenne la libert\u00e0 e, il 9 gennaio del 1317, fu incoronata regina di Francia, assiema al marito, il re di Francia, Filippo V il Lungo; all'incoronazione assistettero solo sua madre, Mahaut, e lo zio di Filippo, Carlo di Valois. Nel mese di febbraio, poi, una commissione di prelati, cittadini autorevoli, feudatari e dottori dell'universit\u00e0 enunciarono il principio che \"una donna non pu\u00f2 accedere al trono di Francia\".\nNel 1320 spos\u00f2 l'erede delle contee delle Fiandre, di Nevers, e di Rethel, Luigi I di Cr\u00e9cy (1304-1346), figlio del conte di Nevers, Luigi I (figlio del conte delle Fiandre, Roberto di Dampierre) (come ci conferma il \"Iohannis de Thilrode Chronicon\") e della contessa di Rethel, Giovanna; il matrimonio era stato concordato tra suo padre, Filippo V il Lungo ed il nonno di Luigi, Roberto di Dampierre, dopo che gli aveva reso omaggio, nel maggio di quello stesso anno, mettendo fine ai loro contrasti; il contratto fu stipulato a giugno ed il matrimonio fu celebrato nel mese di luglio.\nNel 1322, alla morte di suo padre, sua sorella, la primogenita, Giovanna fu esclusa dalla successione al trono di Francia, come sei anni prima era stata esclusa sua cugina Giovanna, per il principio che \"una donna non pu\u00f2 accedere al trono di Francia\". Cosicch\u00e9 a suo padre succedette lo zio, Carlo IV Martello il Bello.Nello stesso anno, nell'arco di due mesi morirono in successione, prima il suocero, il conte di Nevers, anche lui di nome Luigi e poi il nonno paterno del marito, il conte delle Fiandre, Roberto di Dampierre, per cui il marito eredit\u00f2 le contee di Nevers e delle Fiandre; il marito allora si riavvicin\u00f2 al nuovo re di Francia Carlo IV il Bello e dovette far fronte a delle ribellioni dei Fiamminghi.\nNel 1325, mor\u00ec la suocera di Margherita, Giovanna di Rethel, per cui il marito divenne anche conte di Rethel.\nNel 1328, alla morte di Carlo il Bello, re di Francia e di Navarra, senza eredi maschi, in attesa che Giovanna d'\u00c9vreux la regina vedova portasse a termine la gravidanza, fu nominato reggente, un cognato, il marito di Giovanna di Borgogna, una sorella di Oddone IV, Filippo di Valois, capetingio di linea maschile, figlio di Carlo di Valois, fratello del re di Francia, Filippo IV il Bello, e dopo la nascita di un'altra femmina, Filippo di Valois, fu eletto re di Francia con il nome di Filippo VI, divenendo il primo re della casa Valois.\nNel 1329, alla morte della nonna, Mahaut, come espressamente indicato nel suo testamento, redatto nel 1328, sua madre, Giovanna II divenne Contessa d'Artois, dove si rec\u00f2 e dove mor\u00ec, a Roye, il 21 gennaio del 1330, all'et\u00e0 di 39 anni. Fu tumulata nella Chiesa dei Cordiglieri, a Parigi.Sua sorella, Giovanna succedette alla madre come Giovanna III, sia contessa di Borgogna che Contessa d'Artois, come indicato nel testamento della nonna.\nNel 1346, nel corso della guerra dei cent'anni, sia il marito che il figlio, anche lui di nome Luigi, presero parte alla battaglia di Cr\u00e9cy, dove, il marito perse la vita ed il figlio rimase gravemente ferito. Per cui Margherita rimase vedova e il figlio eredit\u00f2 le contee paterne, per il governo delle quali, per alcuni anni, ebbe il sostegno della madre.\nSua sorella, Giovanna III mor\u00ec nel (1347), e fu tumulata nell'Abbazia di Fontenay. Alla sua morte nei titoli di conte di Borgogna e di Artois, gli succedette, sotto la tutela di suo marito, Oddone IV, il nipote, di circa un anno, Filippo di Rouvres, il figlio di suo figlio, Filippo di Borgogna, morto l'anno precedente.\nNel 1361, alla morte del pronipote, nipote di sua sorella, Giovanna III, Filippo di Rouvres (Filippo di Rouvres era anche nipote acquisito di Margherita, in quanto, nel 1357, aveva sposato la giovane (sette anni) nipote di Margherita, anche lei di nome Margherita, detta di M\u00e2le, dal nome del castello di famiglia, per cui Margherita di M\u00e2le era stata contessa consorte di Borgogna e di Artois, per quattro anni), per il fatto di essere la parente pi\u00f9 prossima, eredit\u00f2 i titoli, divenendo contessa di Borgogna e Artois; titoli che, alla sua morte, nel 1382, passarono al figlio, Luigi detto di M\u00e2le, dal nome del castello in cui era nato.Margherita di Francia, in quanto figlia di re, fu inumata nella Basilica di Saint-Denis.\nDiscendenza.\nMargherita e Luigi I di Fiandra ebbero un unico figlio:"}
{"id": "716052", "revid": "2014155", "url": "https://it.wikipedia.org/wiki?curid=716052", "title": "Margherita di Francia (1279-1318)", "text": "Origine.\nMargherita era la figlia ultimogenita del re di Francia Filippo III e Maria di Brabante (1254 - 1321), figlia del duca di Brabante, Enrico III (1231 \u2013 1261), e di Adelaide o Alice di Borgogna (1233 - 1273), figlia del Duca di Borgogna e re titolare di Tessalonica, Ugo IV (1212\u00a0\u2013 1272). Era la sorellastra del re di Francia, Filippo IV il Bello e di Carlo di Valois, capostipite della casa di Valois.\nBiografia.\nIl re di Francia, Filippo IV il Bello, nel 1294, aveva convocato il suo vassallo, il duca di Guienna (che era anche re d'Inghilterra), Edoardo I, davanti al parlamento di Parigi; Edoardo invi\u00f2 il fratello, Edmondo pare con la proposta di un matrimonio tra Edoardo e la sorellastra di Filippo IV, Bianca di Francia, che per\u00f2 era gi\u00e0 stata promessa a Rodolfo III, duca d'Austria e futuro re di Boemia (Rodolfo I). Edmondo rifiut\u00f2 la proposta francese di un matrimonio di Edoardo con la sorella pi\u00f9 giovane, Margherita, e raggiunse un accordo amichevole: per i quaranta giorni, che sarebbe durata l'inchiesta, per l'accertamento delle responsabilit\u00e0 delle scaramucce tra marinai inglesi e francesi, le pi\u00f9 importanti fortezze della Guascogna sarebbero passate in mano francese. Dato che allo scadere del termine previsto le fortezze non erano state restituite, Edoardo fu costretto a fare guerra alla Francia. Dopo tre anni di guerra, nell'ottobre del 1297, fu proclamata una tregua, a Vyve-Saint-Bavon, e iniziarono le trattative di pace, che portarono, nel 1298, a combinare i matrimoni di Edoardo con Margherita (con una dote di 15.000 sterline), mentre la figlia di Filippo IV il Bello, Isabella di Francia avrebbe sposato il figlio ed erede di Edoardo I, Edoardo (il futuro Edoardo II); nel 1299, l'8 settembre, a Canterbury ci fu il matrimonio tra Edoardo I e Margherita e finalmente la pace definitiva, che restitu\u00ec a Edoardo le fortezze che erano state passate ai francesi nel 1294, fu firmata a Parigi, nel 1303.\nSubito dopo il matrimonio, Edoardo dovette tornare al nord per occuparsi del problema scozzese e alcuni mesi dopo Margherita lo raggiunse, dividendo con lui l'aspra vita sulla frontiera scozzese. Margherita, anche per questo, fu definita \"a pearl of great price\" (una perla di grande valore).\nDopo la morte di Edoardo, nel 1307, Margherita non si rispos\u00f2 e, non ancora trentenne, si ritir\u00f2 a vivere nel castello di Marlborough, dove pass\u00f2 il resto della sua vita e dove mor\u00ec, nel 1318. Fu tumulata a Greenwich, nella chiesa dei frati Grigi (\"Greyfriar's Church\"), nelle vicinanze della Cattedrale di Saint Paul.\nFigli.\nMargherita ad Edoardo diede tre figli:"}
{"id": "716058", "revid": "46291", "url": "https://it.wikipedia.org/wiki?curid=716058", "title": "Gavia arctica viridigularis", "text": ""}
{"id": "716059", "revid": "287204", "url": "https://it.wikipedia.org/wiki?curid=716059", "title": "Lisimetro", "text": "Il lisimetro \u00e8 un dispositivo usato per studiare la dinamica dell'acqua o di altre sostanze nel terreno. Questo strumento \u00e8 stato concepito per la misura diretta dell'evapotraspirazione.\nEsistono vari tipi di lisimetri, in grado di effettuare una misura pi\u00f9 o meno precisa. Tra i lisimetri di precisione si annovera il lisimetro a pesata. L'unit\u00e0 base consiste in un cilindro in metallo (o in plastica o altro materiale) di 1-2 metri d'altezza, contenente un campione rappresentativo di terreno e incassato nel terreno in un locale sotterraneo che permette l'accesso per l'ispezione dei dispositivi di rilevamento e per le operazioni di servizio.\nIl cilindro \u00e8 sostenuto da un sistema di pesata a bascula. Il fondo ha un dispositivo di drenaggio che raccoglie l'acqua di percolazione. Intorno al cilindro \u00e8 applicato un dispositivo di recupero dell'acqua che ristagna o fluisce in superficie (acqua di ruscellamento). L'impianto \u00e8 completato da strumenti di misura di parametri climatici e geoclimatici (pioggia, temperatura dell'aria e del terreno, umidit\u00e0 atmosferica, ecc.).\nIl sistema permette la misura degli apporti idrici e delle perdite per percolazione profonda e ruscellamento. La registrazione del peso del cilindro permette di rilevare le variazioni di peso e, per differenza, la quantit\u00e0 d'acqua persa per evapotraspirazione. Il terreno del cilindro e quello circostante sono coltivati in genere con una coltura di riferimento (prato di \"Festuca\"), con lo scopo di rilevare l'evapotraspirazione potenziale.\nI lisimetri di precisione sono impianti complessi e costosi, in genere costituiti da pi\u00f9 dispositivi modulari per consentire rilevamenti comparati. Sono impiegati solo in centri avanzati di ricerca, in generale per tarare modelli semplificati di lisimetri oppure per tarare metodi di stima dell'evapotraspirazione."}
{"id": "716064", "revid": "1305772", "url": "https://it.wikipedia.org/wiki?curid=716064", "title": "Vecchio dollaro taiwanese", "text": "Il vecchio dollaro taiwanese (\u820a\u81fa\u5e63 or \u820a\u53f0\u5e63), talvolta chiamato vecchio yuan taiwanese) fu la valuta usata a Taiwan, Repubblica di Cina (i territori controllati dai nazionalisti cinesi) dal 1946 al 1949. Era emesso dalla Bank of Taiwan.\nStoria del vecchio dollaro taiwanese.\nPrima del 1945 Taiwan era sotto la colonizzazione giapponese, come conseguenza del trattato di Shimonoseki del 1895. In questo periodo Taiwan usava lo Yen taiwanese.\nNel 1945, dopo la sconfitta del Giappone nella seconda guerra mondiale, Taiwan torn\u00f2 alla Cina che in quel periodo era sotto il governo della Repubblica di Cina (RdC) (vedi status di Taiwan). In quell'anno il governo della Repubblica di Cina prese in carico il controllo della valuta dalla Bank of Taiwan ed emise il dollaro di Taiwan (noto anche come Taiwan Nationalist yuan) come sostituto \"provvisorio\" dello yen taiwanese con un cambio alla pari. Le nuove banconote furono inizialmente stampate a Shanghai e da l\u00ec spedite a Taipei. Negli anni successivi furono stampate direttamente a Taipei.\nA causa dello scoppio della guerra civile cinese Taiwan, come anche la Cina continentale, soffr\u00ec di una fortissima inflazione alla fine degli anni 1940. Con il peggioramento dell'inflazione il governo emise tagli di valore sempre maggiore fino ad un milione di dollari. Poich\u00e9 l'inflazione del vecchio dollaro taiwanese era un effetto collaterale dell'inflazione dello yuan d'oro e d'argento nella Cina continentale, di fatto la perdita di valore fu pi\u00f9 lenta che nel continente.\nPer porre un freno all'inflazione si decise di sostituirlo a partire dal 15 giugno 1949 con il nuovo dollaro taiwanese dal valore 40.000 volte superiore. Nello stesso anno i Nazionalisti della Repubblica di Cina furono sconfitti dai comunisti e si dovettero ritirare a Taiwan. In seguito l'inflazione si stabilizz\u00f2.\nMonete.\nNon furono coniate monete.\nBanconote.\nLe banconote del vecchio dollaro di Taiwan furono:"}
{"id": "716070", "revid": "110236", "url": "https://it.wikipedia.org/wiki?curid=716070", "title": "Corrino", "text": ""}
{"id": "716071", "revid": "21880", "url": "https://it.wikipedia.org/wiki?curid=716071", "title": "Rhea americana araneipes", "text": ""}
{"id": "716074", "revid": "2210568", "url": "https://it.wikipedia.org/wiki?curid=716074", "title": "Attributi araldici di forma geometrica", "text": "Gli attributi araldici di forma geometrica sono quelli che definiscono la forma geometrica assunta da una pezza o da una figura che compare in uno stemma.\nA.\nA chiave.\nIl termine indica una figura le cui estremit\u00e0 hanno la forma di una chiave antica, cio\u00e8 contemporaneamente patente e appuntita, che forma quindi tre angoli in tutto. \nUna pezza a chiave \u00e8 necessariamente scorciata, dal momento che le sue estremit\u00e0 devono essere visibili. \nIl caso pi\u00f9 noto di \"croce a chiave\" \u00e8 quella della croce di Linguadoca \u00abdi rosso, alla croce a chiave, vuota e pomata d'oro\u00bb. Le dodici punte pomate della croce di Tolosa possono essere distribuite uniformemente in cerchio, come i punti orari di un orologio, ma questa disposizione non \u00e8 obbligatoria.\nA ferro da mulino.\nIl termine indica una pezza le cui estremit\u00e0 hanno la forma di un ferro da mulino.\nA spina di pesce.\nA spina di pesce \u00e8 un termine utilizzato in araldica per indicare una linea di contorno con angoli rientranti e taglienti a lunghi lati.\nMolti araldisti utilizzano il termine \"increspato\". Quando i denti sono pi\u00f9 piccoli si preferisce il termine \"dentato\".\nAccoppiato.\nAccoppiato \u00e8 un termine utilizzato in araldica per indicare animali legati a due a due, specialmente nel caso di cani da caccia. \u00c8 usato anche per due cose diverse legate insieme \nAguzzato.\nAguzzato \u00e8 un termine utilizzato in araldica quando ad una figura, o pezza si fanno, contro sua natura, una o pi\u00f9 estremit\u00e0 acute.\nIl termine si riferisce quasi esclusivamente alle pezze lunghe, come pali o croci, le cui estremit\u00e0 sono tagliate a punta \u00abd'argento, alla fascia aguzzata di rosso\u00bb.\nPer le pezze verticali aguzzate nella sola parte inferiore si preferisce il termine \"fitto\".\nAncorato.\nAncorato \u00e8 un termine utilizzato in araldica come qualificativo di disposizione quando le pezze scorciate terminano a foggia di ancora.\nL'elemento che costituisce l'estremit\u00e0 delle pezze \"ancorate\" \u00e8 detto anche \"graffio\" (fr: \"grappin\"). \u00abtroncato d'oro e d'azzurro, alla croce ancorata d'argento\u00bb (Principato di Gradisca).\nAnsato.\nIl termine indica una pezza, tipicamente una croce, con le braccia che terminano in forma di ankh.\nB.\nBiforcata.\nBiforcata \u00e8 un termine utilizzato in araldica per indicare la croce patente i cui bracci terminano con due punte allungate; sono \"biforcate\" le croci di Malta e di Santo Stefano.\nBocciolato.\nModifica di una croce o di una pezza allungata che consiste nel terminarla con un bocciolo di fiore. \nSi usa anche per indicare una cotissa o una pezza allungata bordata da una serie di boccioli di fiori.\nQuando i boccioli sono all'interno si parla di controbocciolato. Quando il fiore \u00e8 allargato, la stessa disposizione genera il \"fiordalisato\".\nBordato.\nBordato \u00e8 un termine utilizzato in araldica quando le pezze hanno un bordo, di smalto diverso, che gira tutto attorno.\nSpesso il termine viene impiegato anche per indicare lo scudo circondato da un bordo di smalto diverso, ma si tratta di un uso improprio, perch\u00e9 per lo scudo si dovrebbe blasonare \"\u00abdi ---, alla bordura di ---\u00bb\", riservando il termine \"bordato\" alle sole pezze o, al massimo, ad altre figure di minore rilevanza, quali, ad esempio, i collari. Talora si usa il termine \"filettato\" quando la pezza \u00e8 bordata da un filetto.\nAlcuni araldisti utilizzano il termine \"sarchiato\" per definire le pezze e le croci caricate con un filetto di smalto diverso che segue il bordo della figura principale.\nNell'araldica straniera si possono trovare termini diversi quando il bordo si riferisce ad una pezza o ad un'altra figura.\nC.\nCannellato.\nCannellato \u00e8 un termine utilizzato in araldica: sarebbe il \"controscanalato\" cio\u00e8 la linea di contorno fatta a semicerchi toccantisi e convessi. Dai cannelli o scannelli architettonici.\nIl termine si usa per pezze i cui bordi presentano dei crescenti con le punte rivolte verso l'interno. Se le punte sono rivolte all'esterno, si parla di \"scanalato\".\nConcavo.\nConcavo \u00e8 un termine utilizzato in araldica per indicare una pezza o figura, diritta per sua specie e natura, piegata in arco col centro verso il capo.\nTaluni araldisti utilizzano anche il termine \"curvo rovesciato\".\nContrinnestato.\nContrinnestato \u00e8 un termine utilizzato in araldica per indicare una pezza col doppio contorno, e le onde contrarianti.\n\u00c8 interessante notare che il \"contrinnestato\" si differenzia dal \"doppioinnestato\" per avere le anse di un lato corrispondenti ai vuoti sul lato opposto, il che le rende molto simile all'ondato, mentre nell'altro alle anse di un lato corrispondono quelle del lato opposto.\nContro...-.\nPosto a prefisso, davanti ad una modifica di bordura (spinata, merlata, ..), indica che i due lati di una pezza presentano la stessa bordura, ma con gli elementi posti alternativamente su un lato e sull'altro, e non simmetricamente.\nQuesto prefisso si applica solo ai motivi di limitata ampiezza, o che non possono compenetrarsi. In caso contrario, la posizione prevede che i motivi siano alternati da una parte e dall'altra, come se la stessa pezza prendesse la forma corrispondente.\nControcannellato.\nControcannellato \u00e8 un termine che indica una pezza in cui le cannellature sui due lati opposti sono alternate, cio\u00e8 in cui le punte di un lato sono contrapposte alle rientranze sull'altro.\nContromerlato.\nContromerlato \u00e8 un termine utilizzato in araldica per indicare una pezza merlata dalle due parti e coi merli scambiati.\nContronoderoso.\nContronoderoso \u00e8 un termine utilizzato in araldica per indicare una pezza noderosa da due parti ma coi nodi scambiati.\nControspinato.\nVedi \"scanalato\".\nConvesso.\nConvesso \u00e8 un termine utilizzato in araldica per indicare una pezza o figura arcuata con il centro verso la punta.\nTaluni araldisti preferiscono il termine \"curvo\".\nCoricato.\nCoricato \u00e8 un termine utilizzato in araldica: se di animali, quando \"sdraiati\" a giacere per riposo; se di pezze a punta, come scaglioni, quando disposti colla punta verso destra; o di figure che normalmente stanno diritte: chiavi, frecce, alberi, spade, gigli ecc. e si dispongono in fascia verso destra.\nPer gli scaglioni con la punta rivolta a sinistra si usa il termine \"coricato rivoltato\". Un arco \u00e8 \"coricato\" quando \u00e8 posto orizzontalmente con la corda verso il basso, \"coricato rovesciato\" quando la corda si presenta in alto.\nCramponato.\nCon le braccia terminanti in cramponi. La croce cramponata \u00e8 simmetrica della croce \"gammata\".\nCuneato.\nCuneato \u00e8 un termine utilizzato in araldica per indicare una linea di partizione a lunghi denti, a somiglianza di cunei.\nIl cuneato normale \u00e8 in fascia, di due denti verso l'alto e un dente e due met\u00e0 verso il basso, e non si blasona. Deve invece essere blasonato se ha un numero diverso di punte o segue una partizione diversa: \u00ab Cuneato di due pezzi e due met\u00e0 di rosso su tre d'argento\u00bb (che \u00e8 di Franconia).\nAbitualmente il cuneato non attraversa tutto lo scudo, ma limita la sua ampiezza a un terzo di quella disponibile. In caso contrario si parla di \"cuneato da parte a parte\" o \"da un bordo all'altro\", o da \"un fianco all'altro\". Se una pezza onorevole lunga (la cui larghezza \u00e8 gi\u00e0 pari a un terzo dello scudo) \u00e8 cuneata, la larghezza dei denti \u00e8 uguale a quella della pezza. \u00ab Cuneato ondato in palo da un bordo all'altro di tre pezzi d'oro e di rosso \u00bb (compare nel blasone di Valladolid)\nCurvato.\nCurvato \u00e8 un termine utilizzato in araldica per indicare pezze e talune figure, come la scimitarra e lo scettro che sono piegate ad arco.\nIl termine indica le figure curvate ad arco con la concavit\u00e0 rivolta verso il basso. Se la concavit\u00e0 si rivolge invece verso l'alto si usa il termine \"curvato rovesciato\". Se la pezza \u00e8 verticale si blasona \"curvato a destra\", per la concavit\u00e0 rivolta a sinistra, o \"curvato a sinistra\", per la concavit\u00e0 rivolta a destra.\nSi incontrano anche pezze o figure curve solo su uno dei lati e in tal caso si pu\u00f2 blasonare il lato curvo. Ad esempio \"fascia curva verso la punta\".\nD.\nDentato.\nDentato \u00e8 un termine utilizzato in araldica per indicare una linea di contorno fatta a denti.\nQuando ci si riferisce ad una pezza con due linee di partizione (come la fascia, il palo, la banda, la sbarra, etc.) deve essere blasonata la posizione della linea a dente di sega (\"superiore\", \"inferiore\", \"destra\", \"sinistra\"). Se invece la dentatura \u00e8 presente su entrambe le linee, si blasona \"doppio dentato\". \nQuando i denti sono di grandi dimensioni si usa il termine \"increspato\" o \"a spina di pesce\". Quando sono molto appuntiti si dice \"cuneato\".\nNel caso particolare della dentatura presente nella parte inferiore della fascia si usa il termine foglia di sega. Va blasonata l'eventuale posizione dei denti sulla parte superiore. L'araldica francese ammette che la foglia di sega possa essere anche posta in banda o in sbarra.\nDenticolato.\nIntende lo scudo in cui i bordi sono circondati da piccoli merli, soprattutto lungo il perimetro (salvo specificazione contraria). Teoricamente, il tratto dentato si comporrebbe canonicamente di quattordici pezzi, ma questa regola sembra non essere mai stata strettamente rispettata. \u00ab\"D'argent denticul\u00e9 de gueules\" (\"D'argento denticolato di rosso\")\u00bb.\nDi otto punte (detto della croce).\nIndica le croci le cui braccia terminano con incavi triangolari a formare due punte per ogni braccio: \u00abd'argento, alla croce di otto punte di rosso\u00bb. \nNell'araldica francese si usa il termine \"fourch\u00e9e\", che si riferisce in genere a tutte le pezze allungate, che le fanno assomigliare ad una forchetta per lumache. Nell'araldica inglese, lo stesso termine \"fourche\" indica invece la croce con le braccia che terminano a forma di V.\nDiminuito.\nDiminuito \u00e8 un termine utilizzato in araldica per le pezze onorevoli, diminuite in larghezza e, generalmente, accresciute in numero.\n\u00c8 superfluo, per il blasone italiano, cercare di tradurre i nomi speciali francesi delle diminuzioni della fascia (\"devise\", \"burelle\", \"trangle\"), palo (\"vergette\"), banda (\"cotice\"), scaglione (\"etaie\"), capo (\"comble\"), campagna (\"plaine\"); tutte disposizioni di fatto, necessarie, pi\u00f9 che intenzionali.\nDisgiunto.\nDisgiunto \u00e8 un termine utilizzato in araldica per le pezze delimitate da due linee parallele (palo, fascia, banda, sbarra) quando sono costituite da due rettangoli separati che si toccano per un vertice e presentano due lati contrapposti allineati sulla stessa retta.\nDoppioinnestato.\nVedi \"innestato\".\nDoppiomerlato.\nDoppiomerlato \u00e8 un termine utilizzato in araldica per indicare una pezza merlata dalle due parti, coi merli opposti.\nE.\n\u00c9clop\u00e9.\nSi dice di un tratto piegato due volte ad angolo retto.\nF.\nFiammeggiante.\nFiammeggiante \u00e8 un termine utilizzato in araldica per indicare pezze e figure che escono in fiamme ondate ed aguzzate.\nSi riferisce a pezze o figure appuntite (pila, spada, punta, raggio), quando hanno i bordi ondati a forma di fiamma.\nFilettato.\nVedi \"bordato\".\nFioronato.\nDetto delle figure che terminano a forma di fiorone, quindi ornata con fioroni. Perci\u00f2, una croce fioronata \u00e8 una croce che ha ogni braccio terminante con un fiorone.\nFiordalisato.\nDetto delle pezze, o figure, con le estremit\u00e0 a forma di gigli, o bordate di gigli. Quando i gigli compaiono anche nella parte interna si usa il termine \"controfiordalisata\". \nMolti araldisti preferiscono i termini \"fiorito di gigli\" e \"contrafiorito di gigli\". \nL'esempio pi\u00f9 noto della bordura fiordalisata e controfiordalisata \u00e8 presente nello stemma reale di Scozia.\nFitto.\nIn araldica il termine fitto indica il palo, la croce o la pezza verticale la cui parte inferiore \u00e8 resa aguzza come se dovesse essere piantato per terra: \u00ab d'azzurro, alla croce patente e fitta d'oro \u00bb (che \u00e8 di Aragona antica). Una croce fitta \u00e8 necessariamente scorciata.\nG.\nGammata.\nPezza (normalmente una croce) con le braccia terminanti con la forma della lettera greca gamma, cio\u00e8 con un segmento diretto verso destra: \u00ab d'argento, alla croce gammata di rosso \u00bb. \nLa croce gammata \u00e8, molto raramente, chiamata \"gammadion\". \u00c8 una figura indiana, in questo senso detta \"svastica\", e definita \"sausvastica\" quando la rotazione \u00e8 in senso opposto.\nL'emblema del Partito Nazionalsocialista dei Lavoratori Tedeschi non \u00e8 una croce, ma pi\u00f9 esattamente \u00ab di rosso, al bisante d'argento caricato di un decusse gammato di nero \u00bb.\nI.\nInchiavato.\nVedi \"cuneato\".\nTaluni araldisti stimano l\"inchiavato\" un termine generico da equiparare all\"innestato\".\nIncrespato.\nVedi \"a spina di pesce\".\nIndentato.\nVedi \"dentato\".\nInnestato.\nInnestato \u00e8 un termine utilizzato in araldica per indicare una linea di contorno piegata a onde grosse; che quando \u00e8 depressa nel sommo diventa \"nebulosa.\"\nAlcuni araldisti preferiscono considerare \"innestato\" come un termine generico che si riferisce a qualunque linea di contorno non rettilinea che separa due campi. Secondo questa interpretazione le partizioni innestate possono essere quindi \"merlate\", \"cuneate\", \"nebulose\" ecc. \nIn qualche caso le rientranze hanno la base pi\u00f9 stretta della sommit\u00e0 per cui, se si trattasse di corpi solidi, non li si potrebbe separare per semplice trazione. Un esempio di tali linee sono gli innesti a coda di rondine utilizzati dai falegnami per saldare tra loro due legni. L'araldica francese, nel caso di base pi\u00f9 stretta della sommit\u00e0, usa il termine \"nebul\u00e9\" che assume quindi un valore diverso dall'italiano \"nebuloso\"; preferisce invece il termine \"ent\u00e9\" o \"ond\u00e9\" quando le ondulazioni non sono superate, cio\u00e8 quando la larghezza delle basi \u00e8 superiore a quella delle sommit\u00e0. In quest'ultimo caso esiste corrispondenza con l'araldica italiana che preferisce il termine \"ondato\" se l'ampiezza delle onde \u00e8 piccola.\nSe le anse si trovano su un solo lato di una fascia (o palo, o banda, o sbarra) si ha l\"innestato semplice\"; se le anse compaiono su entrambi i lati e si corrispondono, si ha il \"doppioinnestato\"; se infine le anse di un lato corrispondono al vuoto sull'altro si ha in \"contrinnestato\".\nM.\nMancante.\nPezza di cui manca la met\u00e0 destra o sinistra.\nIl termine \u00e8 usato anche per indicare uno scaglione in cui uno dei bracci presenta un'interruzione.\nMerlato.\nMerlato \u00e8 un termine utilizzato in araldica per indicare una linea di contorno a merlature; edificio con merli.\nLa posizione ordinaria dei merli \u00e8 sul lato superiore della pezza o figura; la posizione inferiore deve essere blasonata col termine \"merlato rovesciato\". Quando i merli sono inclinati si trovano le varianti \"merlato a sbarra\" e \"merlato a banda\".\nMerlato alla ghibellina.\nMerlato alla ghibellina \u00e8 un termine utilizzato in araldica per indicare le merlature tagliate a coda di rondine.\nMerlato alla guelfa.\nAlla guelfa \u00e8 un termine utilizzato in araldica quando un edificio ha le merlature quadre.\nMerlato rovesciato.\nMerlato rovesciato \u00e8 un termine utilizzato in araldica per indicare una pezza merlata solo sul lato inferiore. La pezza con i merli sul lato superiore \u00e8 detta \"merlata\". Quella con i merli su entrambi i lati \u00e8 detta \"doppiomerlata\" o \"contromerlata\" .\nN.\nNebuloso.\nNebuloso \u00e8 un termine utilizzato in araldica per indicare il contorno dell'innestato colle curve convesse ripiegate in concavo, a foggia di nuvole.\nNoderoso.\nNoderoso \u00e8 un termine utilizzato in araldica per indicare il tronco o ramo, coi rami o ramoscelli tagliati dalle due parti. Linee di contorno per le pezze.\nDetto delle pezze con il bordo modificato in forma di merli obliqui, o denti di sega, in forma simile ai rami tagliati di un tronco. Quando i merli sono alternati si usa \"contronoderoso\".\nO.\nOndato.\nOndato \u00e8 un termine utilizzato in araldica per indicare una linea di contorno con onde basse.\nIl termine qualifica una pezza i cui bordi sono costituiti da sinuosit\u00e0 concave e convesse, che ricordano delle onde: \u00ab d'oro, a tre fasce ondate d'azzurro \u00bb (che \u00e8 di Agde). L'ampiezza delle onde deve essere inferiore alla larghezza della fascia, altrimenti si parla di \"innestato\". Una punta ondata d'argento e d'azzurro rappresenta frequentemente l'acqua, come nell'arma di Lisbona.\nP.\nPalizzato.\nPalizzato \u00e8 un termine utilizzato in araldica per indicare una linea di contorno merlata in cui i singoli merli hanno una sommit\u00e0 triangolare invece che piana. Taluni araldisti preferiscono il termine palificato.\nPatente.\nPatente \u00e8 un termine utilizzato in araldica per la croce, con le braccia che si allargano.\nIl termine \u00e8 riferibile anche ad altre pezze, come il palo, la fascia, ed altre. La pezza che presenta pi\u00f9 frequentemente questa modifica \u00e8 per\u00f2 la croce: \"d'argento, alla croce patente di rosso\" (che \u00e8 della Contea di Comminges). In qualche caso la croce a \"zampe d'elefante\" di Comminges \u00e8 stata impropriamente disegnata con le zampe sproporzionate che si toccano, in modo tale che il fondo compare sotto forma di quattro figure a forma di mandorla, dette per l'occasione \"otelles\" o, in italiano \"mandorle pelate\". \nNell'araldica napoleonica, gli arcivescovi portano un quartier franco (d'azzurro per i conti, di rosso per i baroni) caricato da una croce patente d'oro.\nUna croce patente non \u00e8 necessariamente scorciata, ma spesso questa modifica \u00e8 sottintesa: \"di rosso, alla croce patente d'argento\" (che \u00e8 di Vladimir).\nPiegato.\nAttributo del mantellato quando \u00e8 delimitato da due linee curve rivolte verso il basso. Il termine trova applicazione anche per il cappato, per lo scaglione, ecc.\nPotenziato.\nIn araldica il termine potenziato indica una pezza, o figura, che termina in forma di T greco. La figura elementare, a forma di T, \u00e8 detta \"potenza\". \nUno degli esempi principali \u00e8 quello della croce potenziata. La croce potenziata \u00e8 detta \"croce di Gerusalemme\", per il suo uso sulle armi del regno di Gerusalemme.\nQuando ognuno dei bracci della croce potenziata \u00e8 a sua volta potenziato alle due estremit\u00e0, si parla di \"croce ripotenziata\".\nEsiste anche una forma particolare di vaio, detta \"vaio potenziato\", in cui le classiche campanelle argento e azzurre sono sostituite da figure a forma di T.\nR.\nRicrociato.\nRicrociato \u00e8 un termine utilizzato in araldica per la croce le cui braccia terminano con altre croci.\nRipotenziato.\nVedi \"potenziato\".\nRisarchiato.\nModifica di una pezza bordata da un filetto dello stesso smalto: \"d'argento, alla croce risarchiata di rosso\". Il termine viene usato quando tra la pezza ed il filetto che la borda, si vede il colore del fondo. Qualora il colore dello spazio tra la pezza ed il bordo sia diverso dal fondo, \u00e8 pi\u00f9 appropriato il termine \"sarchiato\".\nRotto.\nRotto \u00e8 un termine utilizzato in araldica per indicare lo scaglione spezzato al vertice e con i due bracci che si toccano solo in un punto.\nRovesciato.\nRovesciato \u00e8 un termine utilizzato in araldica per indicare una figura voltata sossopra.\nIl termine si riferisce alle figure la cui posizione \u00e8 alterata lungo la direzione verticale e non deve essere quindi confuso con il termine \"rivoltato\" che si utilizza, invece, per le figure voltate verso sinistra. Taluni utilizzano anche il termine \"riversato\", direttamente derivato dall'originale francese.\nS.\nSarchiato.\nIndica la pezza la cui bordura, a differenza del \"bordato\", non ne tocca il bordo: \u00ab croce d'argento sarchiata di rosso \u00bb. Il termine trova applicazione quando lo smalto del fondo \u00e8 diverso da quello della bordura, altrimenti \u00e8 da preferirsi \"risarchiato\".\nScanalato.\nScanalato \u00e8 un termine utilizzato in araldica per indicare una linea di contorno a semicerchi concavi ed appressati.\nGran parte degli araldisti moderni preferisce, a \"scanalato\", il termine \"spinato\", che esiste anche nella variante \"spinato allargato\". Il termine \u00e8 impiegato quando le punte sono rivolte verso l'esterno della figura, mentre se le punte sono rivolte all'interno va impiegato il termine \"cannellato\". Il termine pu\u00f2 riferirsi anche ad una linea di partizione\nIl termine \"controspinato\" si usa per la pezza spinata su entrambi i lati.\nScoppiato.\nVedi \"spaccato\".\nScorciato.\nScorciato \u00e8 un termine utilizzato in araldica per le pezze che dovrebbero toccare i lembi dello scudo e si fanno pi\u00f9 corte.\nIl termine \u00e8 usato:\nSpaccato.\nSpaccato \u00e8 un termine utilizzato in araldica per indicare un monte, bomba, granata, scoppiati; melagrana, popone, aperti.\nAlcuni araldisti preferiscono il termine \"scoppiato\". Molti altri utilizzano il termine \"spaccato\" in luogo di \"troncato\", per indicare la partizione che divide uno scudo in due parti uguali con una linea orizzontale.\nSpinato.\nVedi \"scanalato\".\nT.\nTrifogliato.\nTrifogliato \u00e8 un termine utilizzato in araldica per indicare una linea di contorno a trifogli.\nTroncato.\nIl termine, quando riferito ad una pezza, ne indica la sommit\u00e0 tagliata."}
{"id": "716081", "revid": "124973738", "url": "https://it.wikipedia.org/wiki?curid=716081", "title": "Luca Notara", "text": "Biografia.\nLuca Notara era il fianco destro di Demetrio Paleologo, che era a capo dei synaxis, ossia un religioso di culto ortodosso, contrario ai patti stabiliti tra le due chiese cristiane nel concilio di Firenze. A questo proposito, \u00e8 universalmente nota la frase con cui Notara condann\u00f2 la riunificazione della chiesa di Costantinopoli con la chiesa di Roma nel 1452:\nCi\u00f2 \u00e8 confermato dal fatto che, mentre l'Imperatore Costantino XI si adoperava per assicurarsi l'aiuto occidentale, chiedendo sussidio e truppe ai latini, il Notara invece soffiava sul fuoco, incitando gli ortodossi contro l'intervento degli occidentali. Sembra che Luca Notara esponesse le sue idee anche nei suoi discorsi politici, spesso con riferimenti ambigui, provocando per questo molti contrasti nella gerarchia imperiale bizantina. L'amico pi\u00f9 stretto di Costantino XI, nonch\u00e9 suo segretario personale, Giorgio Sfranze, spese raramente una parola in difesa del Notara, e si dice che egli avesse una grande antipatia verso di lui.\nDurante l'assedio di Costantinopoli, Costantino XI affid\u00f2 a Notara la zona della porta Basilica (o Imperiale), era al comando con 100 cavalieri bizantini e alcuni latini. Secondo alcuni soldati che combatterono a Costantinopoli, egli lasci\u00f2 una porticina aperta sulle mura in modo che gli ottomani potessero entrare, essendo stato corrotto dal sultano Mehmed II. Infatti dopo poco tempo dall'inizio dell'assedio, la bandiera turca fu innalzata sulla torretta sopra la porta di Kerko, difesa dagli uomini del Notara. Questa voce, tuttavia, non fu mai confermata e potrebbe essere anche una calunnia. Bisogna comunque sottolineare che durante l'ultima battaglia si verific\u00f2 un alterco tra Giovanni Giustiniani Longo e Luca Notara, per il fatto che quest'ultimo non riusciva a procurare la promessa polvere da sparo per l'uso dei cannoni; Giovanni estrasse il coltello e lo punt\u00f2 minacciosamente verso Luca Notara accusandolo di essere un traditore. Altra cosa che d\u00e0 sospetto \u00e8 il fatto che Luca Notara comandava la parte delle mura che per prime furono sconfitte dalla marina ottomana.\nNotara, sua moglie Paleologina e i suoi figli furono catturati dagli ottomani e inizialmente fu loro concessa clemenza in nome del ristabilimento dell'ordine in citt\u00e0. Ci\u00f2 nonostante, dopo poco fu giustiziato insieme ai suoi figli e il genero che faceva parte della famiglia dei Cantacuzeni (penultima famiglia imperiale bizantina). Questo fatto pu\u00f2 semplicemente essere accaduto perch\u00e9 il sultano riconsider\u00f2 l'opportunit\u00e0 di mantenere in vita un nobile che aveva rapporti con il Vaticano e con Venezia, come pensa Gibbon. Per\u00f2 il racconto pi\u00f9 diffuso sulla morte di Luca Notara \u00e8 quello dello storico Steven Runciman:\nC'\u00e8 anche un'altra versione della morte di Luca Notara, scritta da un componente della famiglia dei Ducas.\nLa moglie mor\u00ec schiava sulla strada per Adrianopoli, nella citt\u00e0 di Messene. Due membri della sua famiglia figurano tra i passeggeri di una nave genovese che sfugg\u00ec alla caduta della citt\u00e0. La figlia Anna divenne con la zia il punto focale della comunit\u00e0 bizantina espatriata a Venezia.\nUna collezione di lettere del Lucas Notaras in latino \u00e8 stata pubblicata in Grecia con il titolo \"Epistulae\". I titoli delle lettere sono: \"Ad Theodorum Carystenum\", \"Scholario\", \"Eidem\", \"Ad eundem &amp; Sancto magistro Gennadio Scholario\". Notara figura come personaggio nel libro \"Johannes Angelos\" dall'autore finlandese Mika Waltari."}
{"id": "716082", "revid": "14691", "url": "https://it.wikipedia.org/wiki?curid=716082", "title": "Rumo e i Prodigi nell'oscurit\u00e0", "text": ""}
{"id": "716084", "revid": "1573940", "url": "https://it.wikipedia.org/wiki?curid=716084", "title": "Tinaminae", "text": "I Tinamini (Tinaminae) sono una sottofamiglia di uccelli della famiglia dei Tinamidi.\nSistematica.\nLa sottofamiglia Tinaminae comprende 3 generi e 29 specie:"}
{"id": "716087", "revid": "80598", "url": "https://it.wikipedia.org/wiki?curid=716087", "title": "Produttori Associati", "text": "La Produttori Associati \u00e8 una casa discografica italiana fondata da Antonio Casetta e attiva tra il 1970 e il 1977 in Italia.\nDal 2015 Simone Casetta ne riutilizza il marchio per caratterizzare produzioni multi-mediali e per ripubblicare le matrici musicali rimaste di propriet\u00e0.\nStoria della Produttori Associati.\nLa Produttori Associati fu un'etichetta creata nel 1970 da Antonio Casetta, e fu un frutto della trasformazione delle precedenti Bluebell e Belldisc e dell'acquisizione di alcune etichette minori.\nPer quel che riguarda la distribuzione fu firmato un accordo con la Ricordi che, al momento del fallimento della Produttori Associati, ne rilev\u00f2 il catalogo.\nTra i collaboratori che Casetta chiam\u00f2 a collaborare ci fu Roberto Dan\u00e9 con cui aveva gi\u00e0 lavorato alla Bluebell, il suo assistente di produzione era allora Luca Rossi che ha ricostituito con Simone Casetta (figlio di Antonio) la Produttori Associati nel 2015.\nNell'ultimo periodo della sua vita la Produttori Associati ha pubblicato alcuni dischi di jazz, in particolare la serie \"Meets\", costituita dalla registrazione di incontri tra grandi jazzisti come Gerry Mulligan, Enrico Intra, Jean-Luc Ponty, Lee Konitz, Manuel De Sica, Warne Marsh e Giorgio Gaslini, la serie era curata da Franco Fayenz e le copertine erano ideate e realizzate da Caesar Monti (nome d'arte di Cesare Montalbetti, il fratello di Pietruccio dei Dik Dik) e da sua moglie Wanda.\nDa notare nella sua produzione i dischi dei gruppi progressive Duello Madre e Maxophone, oltre a numerosi dischi di Fabrizio De Andr\u00e9 ed altri artisti come Pino Donaggio, gli Alunni del Sole e Massimo Bubola.\nPer alcuni anni, la casa ha avuto una sussidiaria negli Stati Uniti, la \"Produttori Associati USA\", o semplicemente \"PAUSA\".\nIl pi\u00f9 notevole successo di vendita della Produttori Associati, per quello che riguarda i 45 giri, fu senza dubbio \"Feelings\", cantata dal brasiliano Morris Albert, che comunque non riusc\u00ec a salvare la casa discografica dalla crisi finanziaria, dovuta al fatto che Ricordi oper\u00f2 un'azione di aggiotaggio ai danni della Produttori Associati, non versando alle date stabilite il denaro dovuto per contratto come garantito per il catalogo distribuito, e successivamente comunicando ad artisti e fornitori in via confidenziale che Produttori Associati sarebbe stata insolvente.\nQuesto avveniva proprio nel momento in cui Casetta aveva investito molto denaro per la costruzione degli Stone Castle Studios di Carimate (Como), studio di registrazione all'avanguardia situato all'interno del castello di Carimate e che fu inaugurato nel 1977, poco prima del fallimento della casa discografica, avvenuto in dicembre.\nTra i numerosi dischi pubblicati sicuramente quello che desta pi\u00f9 curiosit\u00e0 \u00e8 l'album del trio di chitarristi Franchi-Giorgetti-Talamo \"Il vento ha cantato per ore tra i rami dei versi d'amore\", non per la musica, che \u00e8 un progressive acustico comunque piacevole, ma per la copertina del disco, progettata da Gianni Greguoli, che sulla facciata conteneva in rilievo quattro bustine trasparenti contenenti bulloni, terra e un peperoncino.\nIl marchio Produttori Associati dal 2015 \u00e8 stato di nuovo utilizzato da Simone Casetta, figlio del fondatore Antonio, per caratterizzare produzioni multi-mediali. I brani e gli album che costituiscono i cataloghi musicali non ceduti allora alla Dischi Ricordi verranno nel tempo ripubblicati e distribuiti sul mercato: il grande jazz di Gerry Mulligan, Jean-Luc Ponty, Giorgio Gaslini, Enrico Intra, Guido Manusardi, Red Mitchell, Thad Jones, Mel Lewis e Manuel De Sica, insieme ad altri inediti di grandi autori saranno di nuovo disponibili.\nI dischi pubblicati.\nPer la datazione ci si basa a quanto sull'etichetta del disco, o sul vinile o, infine, sulla copertina, qualora nessuno di questi elementi avesse una datazione, ci si basa sulla numerazione del catalogo, se esistenti, di riportano oltre all'anno il mese e il giorno (quest'ultimo dato si trova, a volte, stampato sul vinile).\nL'album degli Alunni del Sole \"Dove era lei a quell'ora\", pur avendo un numero di catalogo inferiore a \"Non al denaro non all'amore n\u00e9 al cielo\" di De Andr\u00e9, fu pubblicato sei mesi dopo: questo perch\u00e9 la sua uscita fu bloccata dalla casa discografica.\nIl disco, infatti, era stato registrato con gli arrangiamenti del jazzista Giorgio Gaslini che, per\u00f2, vennero giudicati poco commerciali, per cui il gruppo fu costretto a ritornare in sala d'incisione e a reincidere nuovamente le canzoni del concept album, il numero di catalogo previsto, per\u00f2, non venne cambiato."}
{"id": "716091", "revid": "383359", "url": "https://it.wikipedia.org/wiki?curid=716091", "title": "Nuevo Sol peruviano", "text": "Il Nuevo Sol \u00e8 una moneta peruviana. \u00c8 suddivisa in 100 c\u00e9ntimo e il suo codice ISO 4217 \u00e8 PEN.\nStoria.\n\u00c8 stato introdotto il 1\u00ba luglio 1991 per sostituire l'incredibilmente inflazionato Inti, con un tasso di cambio di 1.000.000 a 1. Le prime monete furono coniate il 1\u00ba ottobre 1991 e le prime banconote il 13 novembre 1991. Le monete in circolazione sono da 1, 5, 10, 20 e 50 c\u00e9ntimo e 1, 2, 5 sol; le banconote esistono in tagli da 10, 20, 50, 100 e 200 sol.\nA seguito di una norma approvata dal Congresso peruviano (Congreso de la Rep\u00fablica) per \"agevolare le transazioni economiche e adeguarle alla realt\u00e0 economica peruviana\", il Nuevo Sol cambier\u00e0 denominazione e si chiamer\u00e0 semplicemente Sol. La legge \u00e8 entrata in vigore il 15 dicembre 2015."}
{"id": "716094", "revid": "2161861", "url": "https://it.wikipedia.org/wiki?curid=716094", "title": "Gabi (citt\u00e0 antica)", "text": "Gabi (in lingua latina Gabii) fu una citt\u00e0 del \"Latium vetus\", posta al XII miglio della via Prenestina, che collegava Roma a \"Pr\u00e6neste\", e che secondo Dionigi di Alicarnasso faceva parte della Lega Latina. Oggi \u00e8 un sito archeologico nella citt\u00e0 metropolitana di Roma Capitale. Le sue cave fornivano un'eccellente pietra da costruzione, il \"lapis gabinus\" per la vicina Roma.\nLocalizzazione.\nLa citt\u00e0 di Gabi si trovava nei pressi di un lago vulcanico, ora prosciugato, chiamato lago di Castiglione, e in precedenza noto come \"lacus Buranus\" o \"lacus Sanctae Praxedis\", a circa 20 chilometri di distanza da Roma, lungo il percorso della via Prenestina antica, che in precedenza si chiamava via Gabina, a met\u00e0 strada tra Roma e Preneste.\nStoria.\nOrigini.\nSecondo la tradizione romana fu fondata dai Latini di Alba Longa Per una tradizione minore, Gabii (come per altre antiche citt\u00e0 laziali) sarebbe stata fondata dai Siculi, e per la precisione da due fratelli, \"Galatus\" e \"Bins\", da cui il nome della citt\u00e0.\nSempre secondo la tradizione fu il luogo dove Romolo e Remo sarebbero stati educati e sarebbe stata loro insegnata la scrittura..\nGuerra contro Roma.\nLo scontro con Roma nacque quando questa, sconfitta Alba Longa, pretese di assumerne la funzione all'interno della Lega Latina, ma Gabii si rifiut\u00f2 di riconoscere tale pretesa.\nLa guerra andava avanti tra alterne vicende senza che nessuno dei due contendenti avesse il sopravvento sull'altro. Cos\u00ec Tarquinio il Superbo e il figlio Sesto Tarquinio architettarono un piano per prendere il nemico con l'inganno: Sesto si sarebbe finto un ribelle di Roma, e avrebbe chiesto asilo ed aiuto a Gabii. Fu cos\u00ec che la citt\u00e0 venne conquistata con l'inganno. \nIl trattato di pace fra Roma e Gabi, il \"Foedus Gabinum\" che concedeva uguali diritti agli abitanti delle due citt\u00e0, per la tradizione romana fu scritto da Tarquinio il Superbo in latino con caratteri greci su una pelle di bue, sacrificato per l'occasione, quindi appesa nel tempio di Sanco sul Quirinale distesa su uno scudo di legno \nQuando Tarquinio il Superbo fu cacciato da Roma, Sesto invece di seguire il padre, si rifugi\u00f2 a Gabi, dove fu ucciso dagli abitanti, memori dell'inganno da lui ordito.\nEt\u00e0 repubblicana.\nNel 221 a.C. la citt\u00e0 vide le truppe di Annibale in marcia verso Roma, nel tentativo, fallito, di prendere per sorpresa la citt\u00e0. \nA Gabi, nel 54 a.C., nacque da una famiglia equestre molto ricca Albio Tibullo, poeta del I secolo a.C., tra i maggiori esponenti dell'elegia erotica. Comunque la citt\u00e0 doveva vivere un periodo di decadenza, tant'\u00e8 che Silla ne colonizz\u00f2 il territorio, che fu assegnato ai veterani, e Cicerone la descrive come semplice municipio.\nLo storico Dionigi d'Alicarnasso, vissuto tra il 60 a.C. (circa) e il 7 a.C., descrivendo la guerra tra Roma sotto Tarquinio il Superbo e Gabii, la descrive come una citt\u00e0 abitata solo in prossimit\u00e0 della via Prenestina, dove si vedono numerose rovine e con ampie zone ormai disabitate.\nNel 41 a.C. avrebbe dovuto ospitare un incontro tra Ottaviano e Lucio Antonio per appianare i contrasti sorti per la distribuzione delle terre ai soldati del fratello di Marco Antonio. L'incontro per\u00f2 non ebbe luogo, per il timore di Lucio, che l'incontro fosse stato architettato per tendergli una trappola.\nEt\u00e0 imperiale.\nIl poeta Marco Anneo Lucano nei suoi Pharsalia, ambientati all'epoca della guerra civile tra Cesare e Pompeo, ricorda le rovine polverose di Gabii, Veio, Cora e Laurentum. .\nNel II secolo Gabi diede i natali a Getulio, martirizzato per la sua fede Cristiana, e per questo fatto poi Santo.\nL'esistenza di una diocesi di Gabi, attestata ancora nel tardo IX secolo, che presupponeva un nucleo abitato necessariamente di una certa entit\u00e0, \u00e8 indice della prosecuzione della vita nell'antico centro. A partire dall'XI secolo il sito \u00e8 stato abbandonato e destinato ad uso agricolo.\nSito.\nIl sito si trova al km 2 della via Prenestina Nuova. e la visita deve essere concordata con la Soprintendenza.\nSono visibili l'antica via Prenestina, nel tratto che attraversava la citt\u00e0, formando l'asse viario principale e parte dell'abitato. A ovest dell'insediamento, si trova il santuario di Giunone Gabina, mentre a est, entro l'area muraria, \u00e8 stato individuato il cosiddetto \"Santuario orientale\", attivo tra il VII e II secolo a.C. e probabilmente dedicato au una divinit\u00e0 femminile protettrice delle nascite, e subito fuori dall'abitato, ci sono i resti di una chiesa medievale. Nei pressi del Santuario di Giunone, \u00e8 stato poi trovato un edificio, identificato grazie alla dedica dei due finanziatori, come un sacello dedicato a Domizia Longina, moglie dell'imperatore Domiziano.\nDel foro, oggi interrato, restano le poche descrizioni fatte da Gavin Hamilton, quando riporto alla luce Gabi nel 1791. Una piazza rettangolare, dove per tre lati correva un porticato, mentre l'altro lato corto si apriva direttamente sulla via Prenestina.\nSono noti anche il sito dell'acropoli antica e di lunghi tratti delle mura, in opera quadrata di tufo dell'Aniene. Recentemente \u00e8 stato riportato alla luce un edificio, di et\u00e0 arcaica, che si crede possa essere stato abitato dai re della citt\u00e0 Latina.\nNel XVIII secolo Pierluigi Galletti credette erroneamente di individuare la citt\u00e0, citata nelle fonti, tra i terrazzi fluviali del Tevere e del Farfa, \"ove \u00e8 ora Torri ovvero le Grotte di Torri\".\nEt\u00e0 preistorica.\nNell'area archeologica di Gabi sono stati ritrovati reperti, tutti concentrati in un'unica zona tra il lago scomparso e il ciglio del cratere, che testimoniano la presenza di un insediamento preistorico riferibile all'et\u00e0 del Bronzo. Si ipotizza che fosse legato alla pratica della transumanza, lungo un percorso che dagli Appennini arrivi alle coste laziali, nei pressi di Lavinium ed Ardea.\nPi\u00f9 numerosi i ritrovamenti che attestano la presenza di insediamenti durante l'et\u00e0 del ferro, di cui se ne hanno tracce anche nella futura acropoli, anche se di qualit\u00e0 e numerosit\u00e0 inferiore alle altre. In generale, gli insediamenti riferibili a questo periodo, si concentrano sulle rive del lago, sul ciglio de cratere, e a fondovalle, in prossimit\u00e0 del fosso di San Giuliano, dove si trovava una fonte minerale d'acqua fredda, e da dove si dipartiva la strada d'accesso al colle.\nI reperti di questo periodo trovati lungo il lago e a fondovalle, tutti riferibili alla prima et\u00e0 del ferro, hanno portato all'ipotesi che gi\u00e0 in epoca preistorica si sia sviluppato un fenomeno di agglomerazione degli abitanti, in favore della parte pi\u00f9 elevata della zona, probabilmente per ragioni difensive.\nEt\u00e0 storica.\nDella prima et\u00e0 storica arcaica, i ritrovamenti delle diverse campagne di scavo, hanno reso possibile individuare e delimitare con certezza l'estensione (notevole per l'epoca a conferma dell'importanza della citt\u00e0 per i Latini) della parte principale dell'insediamento, che copre l'area compresa tra i resti della cinta muraria a est e sud, il fossato a ovest, e il ciglio del cratere a nord. Il notevole sfruttamento del sito, non ha per\u00f2 permesso determinare, se la citt\u00e0 arcaica si sviluppasse anche nella zona delle cave, come pure ipotizzato da alcuni studiosi. A questo periodo \u00e8 stato attribuito il \"Santuario orientale\" cui sono associati diversi bronzetti votivi.\nLa posizione e la quantit\u00e0 di reperti riferibili all'et\u00e0 repubblicana, oltre a confermare l'estensione della citt\u00e0, suggeriscono che in et\u00e0 repubblicana avanzata si sia verificata una concentrazione dell'abitato nella zona pi\u00f9 vicina alla via Prenestina, con rarefazione dell'abitato in prossimit\u00e0 delle mura orientali, attestato anche dall'abbandono del \"Santuario orientale\" a partire dal II secolo a.C. A questo risale il \"Santuario di Giunone Gabina\".\nIn et\u00e0 imperiale si assistette ad un ulteriore concentrazione dell'abitato intorno alla via Prenestina e al Santuario di Giunone, che fanno pensare che la citt\u00e0 si fosse ridotta ad sorta di Statio, per il controllo della viabilit\u00e0. Alcuni reperti, marmi e tessere di mosaico, attestano comunque la notevole qualit\u00e0 di alcuni edifici, che probabilmente avevano funzione pubblica.\nGli scavi.\nI primi scavi a Gabi si devono a Gavin Hamilton, uno scultore ed archeologo dilettante, che li inizi\u00f2 nel 1791 dopo aver ottenuto dal proprietario, il principe Marcantonio Borghese, il permesso a condurre l'esplorazione archeologica.\nGli scavi ebbero un insperato successo dato che, oltre alle tracce del foro cittadino e degli edifici contigui, furono ritrovate numerose statue, molte delle quali per\u00f2 in pessimo stato di conservazione, tanto che se ne poterono restaurare solo 49 delle oltre 200 scavate. Tutte queste furono poi esposte dal principe Borghese, che riacquist\u00f2 anche quelle dovute all'Hamilton, all'interno della \"Casina dell'Orologio\", che divenne un museo all'interno di Villa Borghese a Roma, con il nome di \"Casino di Gabi\". Il museo fu smantellato nel 1807 e il materiale che vi era esposto, fu venduto a Napoleone, ed ora \u00e8 esposto al Museo del Louvre di Parigi.\nLa necropoli di Osteria dell'Osa.\nAlla fine degli anni settanta, sul lato nord della via Polense , \u00e8 stato aperto lo scavo della necropoli protostorica dell\"'Osteria dell'Osa\", pubblicato nel 1992. Il sito \u00e8 legato alla citt\u00e0 di Gabi e fu usato per pi\u00f9 di tre secoli, dal IX al VI secolo a.C., costituito da circa 600-700 sepolture sia a inumazione che (in minor numero) a incinerazione. I suoi corredi e l'organizzazione delle tombe hanno fornito importanti notizie sull'organizzazione delle popolazioni preromane dell'antico Lazio.\nReperti del sito sono esposti nella nuova sezione \"Protostoria\" del Museo nazionale romano alle Terme di Diocleziano. Tra questi, due iscrizione arcaiche tra le pi\u00f9 antiche mai ritrovate al mondo, una in lingua greca datata all'VIII secolo a.C. (di difficile interpretazione, forse \"EUOIN\" come grido delle baccanti o \"EULIN\" nel senso di \"ben levigato\") e una in lingua latina datata al VII secolo a.C. (probabilmente \"SALVETOD TITA\", ossia \"ti saluto, o Tita\")."}
{"id": "716095", "revid": "28406", "url": "https://it.wikipedia.org/wiki?curid=716095", "title": "Luca Notora", "text": ""}
{"id": "716096", "revid": "1543377", "url": "https://it.wikipedia.org/wiki?curid=716096", "title": "Gabi (Niger)", "text": "Gabi \u00e8 un comune rurale del Niger facente parte del dipartimento di Madarounfa nella regione di Maradi."}
{"id": "716100", "revid": "1573940", "url": "https://it.wikipedia.org/wiki?curid=716100", "title": "Tinamus osgoodi", "text": "Il tinamo nero (Tinamus osgoodi ) \u00e8 un uccello della famiglia dei Tinamidi, diffuso in Sud America.\nCaratteristiche.\nIl tinamo \u00e8 alto circa 40-46 centimetri con le femmine leggermente pi\u00f9 grandi dei maschi. Ogni parte del corpo \u00e8 di colore nero tranne la pancia di colore marrone e la porzione sottocoda rossastro. Ha una voce lamentosa con un fischio tremulo che dura circa un secondo.\nDistribuzione e habitat.\nSi trova nelle zone pedemontane della foresta umida andina di Per\u00f9, Bolivia, Ecuador e Colombia, tra i 1500 e i 2000 metri di altitudine.\nSistematica.\nSono state descritte due sottospecie:\nConservazione.\nLa \"IUCN Red List\" classifica \"T. osgoodi\" come specie vulnerabile.\nLa specie \u00e8 minacciata dalla continua deforestazione provocata dall'espansione umana alla ricerca di nuovi territori da coltivare , dalla creazione di nuove strade e per le esplorazioni alla ricerca di petrolio in Per\u00f9. Viene inoltre cacciato per nutrimento.\nLa specie \u00e8 protetta nall'interno del Parco nazionale di Manu in Per\u00f9 e nella Cueva de los Gu\u00e1charos in Colombia, nella regione di Huila."}
{"id": "716106", "revid": "1573940", "url": "https://it.wikipedia.org/wiki?curid=716106", "title": "Tinamus solitarius", "text": "Il tinamo solitario (Tinamus solitarius ()) \u00e8 un uccello della famiglia dei Tinamidi diffuso in Brasile, Paraguay e Argentina.\nDescrizione.\nGrandezza: 42,5\u201348\u00a0cm. Peso: 1.014-1.500\u00a0g (maschio), 1.710-1.900\u00a0g (femmina).\nSistematica.\nComprende due sottospecie: "}
{"id": "716107", "revid": "287204", "url": "https://it.wikipedia.org/wiki?curid=716107", "title": "Polimorfismo ricostruttivo", "text": "Il Polimorfismo ricostruttivo \u00e8 una reazione mineralogica polimorfa. In tale reazione si verifica la riorganizzazione praticamente completa della struttura cristallina.\nQuesto tipo di trasformazione implica la rottura dei legami chimici e la riorganizzazione delle unit\u00e0 strutturali secondo differenti disposizioni e richiede una grande quantit\u00e0 di energia, non \u00e8 facilmente reversibile ed \u00e8 piuttosto lento.\nAlcuni esempi.\nUn esempio di questo tipo di reazione polimorfa \u00e8 la trasformazione di tridimite o cristobalite in quarzo-. Tutte e tre queste fasi sono polimorfe del biossido di silicio o SiO2.\nLa tridimite e la cristobalite si formano ad alte temperature ed a pressioni relativamente basse, ad esempio in rocce vulcaniche acide (ricche in SiO2), o per devetrificazione di vetri vulcanici, ad esempio ossidiana.\nNella tabella in basso possiamo notare per entrambi i polimorfi un peso specifico di 2,20; sono questi i valori pi\u00f9 bassi fra tutti i polimorfi di SiO2 elencati.\nPer trasformare il reticolo della cristobalite (o della tridimite) in quello del quarzo- \u00e8 richiesta una notevole energia di attivazione.\nTridimite e cristobalite sono metastabili in condizioni ordinarie; entrambi i minerali sono comunque presenti in rocce vulcaniche terrestri molto antiche e anche in lave lunari precambriane. \nLa persistenza di questi minerali metastabili testimonia l'elevata energia necessaria per attivare una trasformazione polimorfa ricostruttiva.\nLa coesite e la stishovite sono invece fasi della SiO2 stabili nelle regioni di alta ed altissima pressione del loro diagramma di stabilit\u00e0. Entrambe queste fasi si trovano in crateri di meteoriti, come prodotto appunto del loro impatto con la Terra.\nLa coesite si trova anche nelle kimberliti, che sono rocce originatesi ad alta pressione nel mantello superiore e sono le rocce in cui si trova il diamante.\nNella tabella in basso \u00e8 possibile osservare il peso specifico molto elevato di queste due fasi rispetto a quello degli altri polimorfi della silice.\nLa stishovite ha un impaccamento atomico insolitamente alto per un silicato. Nella sua struttura, il silicio \u00e8 circondato da sei atomi di ossigeno vicini in coordinazione ottaedrica, mentre in tutti gli altri polimorfi di SiO2 il silicio \u00e8 in coordinazione solo con 4 atomi di ossigeno.\nInfine, le differenze fra i polimorfi del C, del FeS2 e del CaCO3, come si evince dalla tabella, sono tali che le trasformazioni richiedono una ricostruzione della struttura: ognuno di questi sistemi \u00e8 quindi un esempio di polimorfismo ricostruttivo."}
{"id": "716109", "revid": "1573940", "url": "https://it.wikipedia.org/wiki?curid=716109", "title": "Tinamus guttatus", "text": "Il tinamo gola bianca (Tinamus guttatus ) \u00e8 un uccello della famiglia Tinamidae, diffuso a nord dalla Colombia sud-orientale e dal Venezuela meridionale verso sud fino alla Bolivia settentrionale e verso est fino al Brasile nord-orientale.\nDescrizione.\nLunghezza: 32\u201336\u00a0cm.\nPeso: 623-652\u00a0g (maschio), 680-800\u00a0g (femmina).\nGola occasionalmente di colore camoscio, dorso cioccolato-bruno da chiaro a scuro; qualche volta \u00e8 presenta una leggera barratura nera sulla parte posteriore del dorso, sul groppone e sulle remiganti interne.\nSulle copritrici delle ali e sulle remiganti interne si riscontrano, in numero variabile, una serie di punti bianchi o camoscio.\nBiologia.\nAlimentazione.\nPoco conosciuta; il contenuto di due stomaci di animali brasiliani hanno evidenziato qualche centinaio di formiche, qualche seme e della sabbia fine.\nRiproduzione.\nIl periodo riproduttivo va da marzo ad aprile. Vengono deposte 5-6 uova di colore turchese.\nDistribuzione e habitat.\nForesta pluviale primaria, fino ad un'altitudine di 850 m (raramente arriva fino a 1.100 m); tipico della \"tierrafirme\".\nConservazione.\nLa revisione del 2012 ha ridefinito lo status della specie, che viene ora classificata come prossima alla minaccia.&lt;br&gt;\nIl pericolo maggiore deriva dalla distruzione del suo habitat con la deforestazione dell'Amazzonia."}
{"id": "716113", "revid": "1538224", "url": "https://it.wikipedia.org/wiki?curid=716113", "title": "Bluebell Records", "text": "La Bluebell Records \u00e8 stata una casa discografica attiva dal 1959 al 1970.\nStoria.\nLa Bluebell Records \u00e8 stata fondata a Milano nel 1959 da Antonio Casetta. Faceva parte, insieme ad altre etichette come la Mini Records e la Belldisc, del gruppo Belldisc Italiana S.p.A., che aveva sede in Via Turati 28.\nNel 1970 questi marchi furono accorpati in un'unica etichetta che prese il nome di Produttori Associati. Nel 2019 l'utilizzo del marchio \u00e8 stato riattivato con la nascita della nuova etichetta Bluebelldisc.\nTra gli artisti che produssero dischi con la Bluebell vanno ricordati Piero Ciampi, Carmen Villani, i New Dada, I Corvi, I Barrittas, Claudio Lippi, Rocco Granata, Bruno De Filippi e il suo complesso, Federico Monti Arduini (Il Guardiano del Faro) e molti altri.\nInoltre ha distribuito in Italia la casa discografica statunitense Chancellor.\nI dischi pubblicati.\nPer la datazione, ci si attiene all'etichetta del disco o della copertina.\nQualora nessuno di questi elementi avesse una datazione, ci si basa sulla numerazione del catalogo.\nSe esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile).\nVa segnalata comunque un'incongruenza cronologica nella numerazione dei 33 giri: infatti dopo il disco \"Volume I\" di Fabrizio De Andr\u00e9, numerato come 39, il disco successivo, quello della Messa \"beat\", \u00e8 numerato come 30, e i successivi continuano questa numerazione (anche quelli del cantautore genovese, tant'\u00e8 che \"Tutti morimmo a stento\" \u00e8 il numero 32). Evidentemente, per motivi poco chiari, la Bluebell aveva deciso di rinnovare la numerazione (causando, evidentemente, problemi per la ricostruzione cronologica delle emissioni, nei casi in cui manca la data sul supporto).\nPer quel che riguarda i 45 giri, \u00e8 da notare che sono usciti due singoli dei New Dada con lo stesso numero di catalogo, e cio\u00e8 BB 03151, perch\u00e9 la casa discografica decise di \"promuovere\" il brano sul lato B, Batti i pugni, a lato A, usando una canzone nuova come retro, cambiando la copertina, ma lasciando lo stesso numero di catalogo.\n33 giri - serie OFF.\nQuesta collana dell'etichetta era gestita da Roberto Dan\u00e9"}
{"id": "716114", "revid": "1573940", "url": "https://it.wikipedia.org/wiki?curid=716114", "title": "Tinamus tao", "text": "Il tinamo grigio (Tinamus tao ) \u00e8 un uccello della famiglia dei Tinamidi, diffuso in Sud America.\nDescrizione.\nDimensioni: 42,5\u201349\u00a0cm. Peso: 1325-1863 g (maschio), 1430-2080 g (femmina).\nDistribuzione e habitat.\nLa specie \u00e8 diffusa sul versante orientale delle Ande, dalla Colombia alla Bolivia, in Venezuela e Guyana, e nella parte centro-settentrionale del Brasile.\nSi adatta a differenti habitat, dalla foresta pluviale andina al \"cerrado\" brasiliano, dal livello del mare sino a 1.900\u00a0m di altitudine.\nTassonomia.\nSono state descritte 4 sottospecie:"}
{"id": "716115", "revid": "5758570", "url": "https://it.wikipedia.org/wiki?curid=716115", "title": "Bluebell", "text": ""}
{"id": "716120", "revid": "1573940", "url": "https://it.wikipedia.org/wiki?curid=716120", "title": "Tinamus", "text": "Tinamus . 1783 \u00e8 un genere di uccelli appartenente alla famiglia Tinamidae.\nSistematica.\nComprende 5 specie con 20 sottospecie:"}
{"id": "716124", "revid": "80598", "url": "https://it.wikipedia.org/wiki?curid=716124", "title": "Belldisc", "text": "La Belldisc Italiana S.p.A. fu una casa discografica milanese attiva dal 1967 al 1970.\nStoria.\nLa Belldisc Italiana fu una casa di produzione e distribuzione discografica milanese nata il 23 maggio 1967, fondata da Antonio Casetta (amministratore unico) e Federico Monti Arduini, Il Guardiano del Faro, (direttore artistico).\nDistribuiva brand discografici italiani come la Bluebell e la Mini Records e rappresentava anche diversi marchi di etichette straniere, come la Blue Note, la Canadian American, la Esp Disk, la Europa, la Hanna Barbera Records, la Hockey, la Liberty e la Somerset.\nAveva sede in via Turati 28 a Milano (mentre la sede legale era in via San Vittore 45).\nNel 1970 questi marchi furono accorpati in un'unica etichetta che prese il nome di Produttori Associati. Nel 2019 l'utilizzo del marchio \u00e8 stato riattivato con la nascita della nuova etichetta Bluebelldisc.\nTra gli artisti che incisero per la Belldisc ricordiamo i Salis &amp; Salis, Pino Presti, Brenton Wood, i Bat Bat, Ghigo Agosti, Fiammetta e Antonella Bottazzi.\nGli storici dischi pubblicati.\nPer la datazione, ci si attiene all'etichetta del disco o della copertina.\nQualora nessuno di questi elementi avesse una datazione, ci si basa sulla numerazione del catalogo.\nSe esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "716126", "revid": "944090", "url": "https://it.wikipedia.org/wiki?curid=716126", "title": "Dagen H", "text": "Il Dagen H (\"Giorno H\", in italiano), anche chiamato H\u00f6gertrafikoml\u00e4ggningen, \u00e8 il nome di un'operazione concordata dal governo svedese che venne effettuata il 3 settembre 1967, ovvero il giorno in cui la circolazione stradale in Svezia cambi\u00f2 senso di marcia; la \"H\" sta per \"H\u00f6gertrafik\", che in svedese significa \"circolazione a destra\".\nIl cambio di circolazione dalla \"guida a sinistra\" alla \"guida a destra\" avvenne, come stabilito, alle ore 6:00 di domenica 3 settembre in modo da ridurre al minimo i problemi riguardanti il traffico.\nStoria.\nLa decisione di adeguarsi al senso di marcia della maggior parte dei paesi dell'Europa e soprattutto dei paesi direttamente confinanti come Norvegia e Finlandia, che gi\u00e0 adottavano il senso di marcia a destra, avvenne in seguito a un crescente numero di incidenti dovuti per la maggior parte ad automobilisti che conducevano veicoli con la guida a sinistra in prossimit\u00e0 dei confini. \nInoltre pur avendo la guida a sinistra, circa il 90 per cento delle automobili svedesi avevano gi\u00e0 il volante a sinistra; questo fatto faceva s\u00ec che vi fossero molte collisioni frontali in strade strette a doppio senso di circolazione (che erano molto comuni in Svezia a causa della sua ridotta densit\u00e0 di circolazione) a causa della maggiore difficolt\u00e0 di apprezzare la distanza con veicoli provenienti in direzione opposta.\nInoltre anche l'Islanda, anch'esso paese scandinavo, stava per adeguarsi allo standard mediante l'attuazione del progetto \"H dagurinn\" completato il 26 maggio 1968; anche se la scelta non aveva importanza pratica come quella dei paesi confinanti (l'Islanda \u00e8 un'isola, e per di pi\u00f9 lontana dal continente) l'influenza fu quanto meno psicologica perch\u00e9 la Svezia sarebbe rimasto l'unico paese scandinavo con guida a sinistra.\nLa decisione di introdurre tale cambiamento fu molto impopolare. Gi\u00e0 nel 1955 si tenne un referendum consultivo i cui risultati fecero emergere un evidente rifiuto al cambiamento di senso di marcia; circa l'84% degli elettori vot\u00f2 per mantenere la guida a sinistra, tuttavia nel 1963 il \"Riksdag\" approv\u00f2 la modifica e stabil\u00ec la \"Statens H\u00f6gertrafikkomission (HTK)\" per sorvegliare l'intera operazione e per coordinare un nuovo programma di educazione stradale della durata di quattro anni, avvalendosi anche del supporto di psicologi.\nDurante il \"Dagen H\" furono registrati 157 sinistri in tutta la Svezia, di cui soltanto 32 con feriti lievi e pochissimi gravi. Come venne anticipato da alcuni esperti che sostennero che il cambiamento del senso di marcia avrebbe garantito una migliore visibilit\u00e0 della strada, gli incidenti tra gli autoveicoli e tra autoveicolo e pedone ebbero un iniziale decremento significativo, registrando un totale di 125 gi\u00e0 all'indomani del \"Dagen H\", a fronte di 198 del luned\u00ec precedente. Probabilmente tale flessione fu causata da un aumento della percezione del rischio con un conseguente innalzamento del livello di attenzione e di prudenza portando addirittura \nnelle sei settimane seguenti una flessione del 40% dei danni liquidati dalle assicurazioni automobilistiche. Tuttavia questo miglioramento fu temporaneo e gi\u00e0 nel 1969 il numero di incidenti torn\u00f2 a livelli precedenti il \"Dagen H\".\nUn inevitabile quanto durevole effetto di tale operazione fu certamente che un buon numero di persone, in gran parte anziane, smisero definitivamente di guidare anzich\u00e9 imparare a orientarsi con il nuovo sistema di guida.\nInterventi operativi.\nAll'avvicinarsi del \"Dagen H\", tutti i maggiori incroci e le intersezioni stradali vennero dotati di una nuova segnaletica supplementare riportante una \"H\" gialla su campo nero momentaneamente coperta con plastica nera. La segnaletica orizzontale preesistente, di colore giallo, fu affiancata da nuove strisce bianche, anch'esse temporaneamente coperte di nero.\nNel \"Dagen H\", che coincise con domenica 3 settembre, fu vietato tutto il traffico stradale non essenziale dall'1:00 alle 6:00 del mattino. Ogni veicolo in circolazione durante quel lasso di tempo doveva seguire delle precise regole operative: ogni tipo di automezzo doveva arrestarsi completamente alle 4:50 e, dopo aver atteso cinque minuti, doveva spostarsi sulla destra e fermarsi nuovamente per altri cinque minuti prima di procedere, consentendo cos\u00ec alle varie squadre di operai dislocate sul territorio di riconfigurare gli incroci stradali svelando la nuova segnaletica.&lt;br&gt;\nIn realt\u00e0 nelle maggiori citt\u00e0 il divieto di circolazione fu pi\u00f9 lungo; a Stoccolma e a Malm\u00f6, infatti, il divieto di circolazione dur\u00f2 dalle 10:00 di sabato alle 15:00 di domenica.\nA subire maggiori conseguenze fu il trasporto pubblico. Gran parte delle fermate degli autobus urbani e suburbani presenti nelle strade a senso unico dovettero essere ricollocate sul lato opposto della strada e gli incroci dovettero essere riconfigurati per permettere al traffico di fluirvi.\nI tram a Stoccolma e in altri centri abitati furono ritirati e sostituiti da centinaia di nuovi autobus con accessi sul lato destro, mentre altri 8.000 vecchi autobus vennero modificati per permettere loro di avere porte apribili su entrambi i lati.\nLe uniche citt\u00e0 che mantennero le proprie linee tranviarie, ancora entrambe in funzione, modificando le vetture dei tram furono Norrk\u00f6ping e G\u00f6teborg; quest'ultima esport\u00f2 i suoi vecchi autobus con guida a destra in Pakistan e in Kenya.\nInfine dovettero essere obbligatoriamente modificate tutte le automobili svedesi a uso privato, ovvero anche i vecchi modelli con guida a destra, che dovettero quantomeno correggere la regolazione dei proiettori anteriori in modo da orientare quelli asimmetrici sul lato destro della strada, evitando cos\u00ec di abbagliare gli automobilisti che provenivano in senso opposto."}
{"id": "716130", "revid": "90227", "url": "https://it.wikipedia.org/wiki?curid=716130", "title": "Paramount Home Entertainment", "text": ""}
{"id": "716131", "revid": "121603850", "url": "https://it.wikipedia.org/wiki?curid=716131", "title": "Coupe de la Ligue", "text": "La Coupe de la Ligue (in italiano Coppa di Lega) \u00e8 stata la seconda coppa calcistica francese. Assegnata dalla LFP, la competizione era riservata alle squadre di Ligue 1 e Ligue 2 e aperta alle migliori formazioni del Championnat National.\nIspirata alla Coppa di Lega inglese, la vincitrice della Coupe de la Ligue otteneva un posto di diritto al secondo turno preliminare di Europa League. La manifestazione non va confusa con la Coupe de France, organizzata dalla FFF e pertanto aperta a tutte le squadre calcistiche (professionistiche e non) francesi.\nLa prima edizione di Coupe de la Ligue si \u00e8 svolta nel 1995. Il record di titoli vinti appartiene al che ha conquistato la coppa nove volte, stabilendo anche il primato di cinque affermazioni consecutive tra il 2014 e il 2018 ed \u00e8 stato anche l'ultimo vincitore.\nNel 2019 la LFP ha annunciato la sospensione della competizione al termine dell'edizione 2019-2020, riservandosi comunque la possibilit\u00e0 di ripristinarla in futuro.\nStoria.\nLe origini.\nUna prima Coppa di Lega francese ebbe luogo tra il 1963 e il 1965, quando vennero disputate due edizioni di un torneo molto simile alla Coupe de la Ligue attuale, vinte rispettivamente da e . L'obiettivo era riempire il calendario agonistico, consentendo anche all'allora Division 2 di beneficiare di ulteriori entrate in un periodo finanziario poco florido. Inoltre, il format della Coppa Charles Drago stava perdendo appeal e serviva un nuovo torneo capace di riconquistare interesse.\nUn secondo torneo, chiamato Coupe d'\u00e9t\u00e9 (it. \"Coppa dell'estate\"), fu disputato tra il 1982 e il 1994 a cadenza irregolare. Si trattava appunto di una competizione estiva in cui molti dei club pi\u00f9 blasonati tendevano a schierare giocatori del settore giovanile. Delle sei edizioni di Coupe d'\u00e9t\u00e9 disputate, due sono state vinte dal e una a testa da , , e . Le riforme del calcio francese a met\u00e0 degli anni Novanta, spinte dall'allora presidente della LFP No\u00ebl Le Gra\u00ebt, hanno reso la Coupe d'\u00e9t\u00e9 obsoleta.\nNessuna di queste due manifestazioni, precursori dell'attuale Coupe de la Ligue, \u00e8 riconosciuta ufficialmente dalla LFP.\nAnni Novanta.\nLa prima edizione della Coupe de la Ligue ebbe luogo nella stagione sportiva 1994-1995. A conquistare il trofeo fu il , uscito vincitore dalla finale contro il disputata nel proprio stadio. Il Parco dei Principi fu teatro anche dell'atto conclusivo delle due edizioni seguenti, vinte da e . Dall'edizione 1998 la sede della finale divenne lo Stade de France di Saint-Denis, fresco d'inaugurazione per l'allora Mondiale francese. A vincere in quella stagione fu nuovamente il PSG, seguito l'anno successivo dal .\nAnni Duemila.\nIl terzo millennio si apr\u00ec con l'exploit del che nel 2000, sconfiggendo nell'atto finale il PSG, divent\u00f2 la prima (e finora) unica squadra di seconda divisione a conquistare la coppa. Nel 2002 l'elezione di Fr\u00e9d\u00e9ric Thiriez alla presidenza della LFP comport\u00f2 dei cambiamenti per la Coupe de la Ligue, soprattutto dal punto di vista commerciale. Venne commissionata allo scultore Pablo Reinoso la realizzazione dell'attuale coppa dorata. Nel 2005 lo fu la seconda squadra (dopo il PSG) a raggiungere i due successi, emulato nel 2007 dal . La stagione seguente il PSG ristabil\u00ec la propria leadership nella competizione, mettendo in bacheca la sua terza Coppa di Lega, raggiunto nuovamente dai girondini l'anno successivo.\nAnni Duemiladieci.\nLa decade Duemiladieci inizi\u00f2 con il dominio dell', capace di imporsi per tre edizioni consecutive dal 2010 al 2012. Dopo la parentesi del , nel 2014 prese il via la striscia record del PSG che vinse la coppa ininterrottamente fino al 2018, salendo a otto coppe vinte in totale e cinque di seguito. La sede della finale, rimasta lo Stade de France fino al 2016, fu variata nel triennio 2017-2019, attingendo ai nuovi stadi costruiti per gli Europei 2016. L'atto conclusivo del torneo venne infatti ospitato dal Parc OL di Lione nel 2017, dal Matmut-Atlantique di Bordeaux nel 2018 e dal Pierre Mauroy di Lilla nel 2019.\nNella stagione 2018-2019 la LFP ha stretto un accordo con la \"Balkrishna Industries\". Quindi, nelle ultime due edizioni la manifestazione ha assunto la denominazione di \"Coupe de la Ligue BKT\".\nFormato.\nLa manifestazione \u00e8 costituita da sette turni (compresa la finale) a eliminazione diretta e in gara unica. Viene effettuato un sorteggio per ogni turno, con la prima squadra estratta che gioca l'incontro in casa, senza restrizioni. Dall'edizione 2016-2017 sono stati aboliti i tempi supplementari, dunque in caso di parit\u00e0 al termine dei regolamentari si accede direttamente ai calci di rigore. I supplementari sono rimasti in vigore per la sola finale.\nAi primi due turni eliminatori partecipano le squadre di Ligue 2 e Championnat National. Nel terzo turno avviene l'ingresso delle formazioni di Ligue 1 non teste di serie. Sono considerate teste di serie le squadre che partecipano alle competizioni europee (Champions League e Europa League), le quali entrano in gioco negli ottavi di finale (corrispondenti al quarto turno eliminatorio)."}
{"id": "716132", "revid": "1522738", "url": "https://it.wikipedia.org/wiki?curid=716132", "title": "Vegeta (pianeta immaginario)", "text": ""}
{"id": "716133", "revid": "117961263", "url": "https://it.wikipedia.org/wiki?curid=716133", "title": "Acerrae", "text": "Acerrae fu una fortezza della Gallia Transpadana, appartenente ai Celti insubri e posta sulla riva del fiume Adda lungo la strada che collegava Cremona con \"Laus Pompeia\" (Lodi Vecchio), presso l'odierna Pizzighettone (Cremona) o Meleti nella zona Santa Giulitta-Cascinazza- Montegiusto. Da non confondere con l'altra e antichissima Acerrae che si trova in Campania.\nLa storia.\nNon \u00e8 nota l'epoca della fondazione di \"Acerrae\". Alcune ricostruzioni sostengono - pur senza comprovanti motivazioni - la sua discendenza da un precedente insediamento di origine etrusca. \u00c8 certo, tuttavia, che nel III secolo a.C. esistesse una fortezza di nome \"Acerrae\" appartenente ai Celti insubri e posta non lontano dalla foce dell'Adda nel Po. La sua importanza tattica e strategica era presumibilmente determinata dalla vicinanza con questi due fiumi - e con le paludi che essi formavano - nonch\u00e9 dalla prossimit\u00e0 con il territorio dei Celti Cenomani - che occupavano le terre ad Oriente dell'Oglio e che erano tradizionalmente \"rivali\" degli Insubri - e dal probabile passaggio n\u00e9i suoi pressi della cosiddetta \"Via Gallica\", un tracciato viario che collegava l'attuale Lombardia occidentale con quella orientale superando il corso dell'Adda.\nNel 223 a.C. un'armata romana, comandata dal console Gaio Flaminio Nepote varc\u00f2 il Po per invadere il territorio insubre. Ma le operazioni intraprese fra l'Adda ed il corso del Po furono disturbate da incursioni degli Insubri: le truppe romane furono costrette a rivalicare il Po ed a proseguire la campagna nella Lombardia orientale. Probabilmente, la base d'appoggio da cui furono condotte le azioni di disturbo celtiche era proprio la piazzaforte di \"Acerrae\". Bench\u00e9 la campagna di Flaminio si fosse poi conclusa positivamente, dopo aver inflitto agli Insubri una sconfitta tra i fiumi Chiese ed Oglio, per Roma rimase aperta la \"questione\" di \"Acerrae\". L'anno successivo, il 222, una nuova armata al comando dei consoli Marco Claudio Marcello e Gneo Cornelio Scipione Calvo valic\u00f2 l'Adda e si present\u00f2 davanti alla citt\u00e0. L'eventuale conquista di \"Acerrae\" avrebbe compromesso la sicurezza dell'intero territorio insubre, aprendo all'esercito romano la strada per la capitale \"Mediolanum\" (Milano). Cos\u00ec, un forte contingente di Celti Gesati, alleati con gli Insubri, si spinse verso il presidio fortificato \"Clastidium\" (Casteggio): questo era stato occupato dalle truppe romane l'anno precedente e rappresentava un caposaldo di notevole rilevanza per il controllo del medio corso del Po e per il mantenimento delle recenti conquiste nella Val Padana. I capi Galli contavano sul fatto che per soccorrere \"Clastidium\" i due consoli avrebbero tolto l'assedio ad \"Acerrae\". Costoro, invece, ebbero il coraggio di dividere le proprie forze: Marcello lasci\u00f2 le rive dell'Adda con la cavalleria e parte della fanteria, dirigendosi verso Casteggio. Qui le truppe del console si scontrarono con le orde galliche e la vittoria arrise ai Romani. Marcello riusc\u00ec ad uccidere di propria mano il capo gallico Viridomaro, ottenendo in tal modo il supremo onore delle \"spolia opima\". Contemporaneamente, Scipione riusc\u00ec ad impadronirsi di \"Acerrae\", spalancando le \"porte\" del territorio insubre alle legioni romane. Le trib\u00f9 celtiche preferirono allora capitolare ai pi\u00f9 forti avversar\u00ee, e cos\u00ec l'Insubria pass\u00f2 sotto il controllo di Roma.\nDopo la conquista romana, \"Acerrae\" si trasform\u00f2 in una \"statio\" (stazione di transito) lungo la strada che conduceva da Cremona (colonia romana fondata nel 218 a.C.) a \"Laus Pompeia\" (Lodi Vecchio), dalla quale con tutta probabilit\u00e0 \"Acerrae\" stessa dipendeva. L'insediamento scomparve probabilmente nel periodo tardo-imperiale. Le varie testimonianze pervenute dei secoli seguenti sono semplici citazioni letterarie: apparizioni fuggitive, che non identificano appieno la tipologia dell'insediamento conservatosi sulle sponde dell'Adda.\nLe testimonianze.\nLa mancanza di rinvenimenti archeologici di contestualizzazione impediscono una precisa definizione dell'ubicazione di \"Acerrae\". Sono presenti, invece, numerose testimonianze letterarie dell'insediamento ora scomparso: Polibio, Tito Livio, Strabone. Si aggiunga la \"fondamentale\" \"Tabula Peutingeriana\", sulla quale \"Acerrae\" \u00e8 menzionata. Lo storico lodigiano di inizio Novecento Giovanni Agnelli la identifica invece con la frazione S. Giulitta di Meleti (LO), dove nel 1887 vennero scoperti non solo reperti preistorici come asce e collane, ma anche un cimitero romano di cospicue dimensioni (con monete dell'et\u00e0 di Costantino) e pietre bruciate (compatibili con la distruzione della citt\u00e0 ad opera dei barbari). Ora gli abitanti non si ricordano pi\u00f9 il luogo esatto; il fatto che vi esistesse un cimitero indica che il paese era abitato da un buon numero di coloni.\nL'eredit\u00e0 di \"Acerrae\".\nIl territorio di Pizzighettone \u00e8 segnato storicamente dalla sua rilevanza militare. La piazzaforte gallica di \"Acerrae\", cedette infatti le sue funzioni, secoli pi\u00f9 tardi, a quella medievale e moderna di Pizzighettone."}
{"id": "716135", "revid": "37401", "url": "https://it.wikipedia.org/wiki?curid=716135", "title": "Akshak", "text": "Akshak fu un'antica citt\u00e0 sumerica situata a nord, ai confini di Akkad, a volte identificata con la babilonese Up\u00ee (la greca \u00d2pis). La sua esatta posizione \u00e8 incerta, ma la citt\u00e0 era probabilmente situata vicino Eshnunna, nella valle del fiume Diyala.\nLa lista dei re sumeri menziona Unzi, Undalulu, Urur, Puzur-Nirah, Ishu-Il e Shu-Sin come re di Akshak.\nIl suo nome appare per la prima volta in annotazioni del 2600 a.C. circa. Nel 2500 a.C. era in guerra con Lagash e fu catturata dal re Eannatum. Nel 2350 a.C. circa cadde nelle mani di Lugalzagesi di Umma."}
{"id": "716137", "revid": "123535566", "url": "https://it.wikipedia.org/wiki?curid=716137", "title": "Giovanna III di Borgogna", "text": "Origine.\nCome riportato dalla \"Continuatio Chronici Guillelmi de Nangiaco\", Giovanna era la figlia primogenita del re di Francia e Re di Navarra, Filippo V il Lungo, e della Signora di Salins, contessa di Borgogna, Contessa di Chalon e Contessa d'Artois, Giovanna II, che, come ricordato dalla madre nel proprio testamento del 1328, Giovanna II era la figlia femmina primogenita del Signore di Salins, Conte di Chalon e Conte di Borgogna, Ottone IV e dalla futura contessa regnante d'Artois, Matilde di Artois, che secondo le \"Gesta Philippi Tertii Francorum Regis\", era la figlia primogenita del conte d'Artois, Roberto II il Nobile (1250-1302) e della signora di Conches Amici di Courtenay figlia di Pietro di Courtenay (1218 - \u2020 1250), signore di Conches e di Mehun, e di Petronilla di Joigny, come ci conferma la \"Histoire g\u00e9n\u00e9alogique de la Maison royale de Courtenay\".&lt;br&gt;Filippo V il Lungo era il figlio maschio secondogenito del re di Francia, Filippo IV il Bello, e della regina regnante di Navarra, contessa di Champagne e Brie, Giovanna I, come ci viene confermato dal \"Continuatio Chronici Guillelmi de Nangiaco\".\nBiografia.\nSecondo la \"Histoire g\u00e9n\u00e9alogique des ducs de Bourgogne de la maison de France\", Giovanna, nell'aprile del 1313, fu fidanzata al duca di Borgogna, Ugo V, figlio del Duca di Borgogna e re titolare di Tessalonica, Roberto II e della moglie, Agnese di Francia; il matrimonio non sar\u00e0 mai celebrato, poich\u00e9 Ugo V mor\u00ec circa due anni dopo, il 9 maggio 1315 e fu inumato nell'Abbazia di C\u00eeteaux, accanto ai suoi predecessori.\nAll'inizio del 1314, il re di Francia, Filippo IV il Bello, fece arrestare le sue tre nuore: sua madre, Margherita di Borgogna, figlia del Duca di Borgogna e re titolare di Tessalonica, Roberto II e della moglie, Agnese di Francia, moglie del figlio primogenito, Luigi X l'Attaccabrighe e sua zia, la sorella di sua madre, Bianca, moglie del terzogenito Carlo il Bello), con l'accusa di adulterio, come riportato dalla \"Continuatio Chronici Guillelmi de Nangiaco\".&lt;br&gt;Margherita era sospettata di aver commesso l'adulterio con il cavaliere normanno Philippe d'Aunay, mentre il fratello, Gauthier, aveva commesso adultero con sua zia, Bianca, e per questo, entrambe erano state ripudiate, mentre sua madre, Giovanna fu assolta dall'accusa di adulterio, ma condannata, per complicit\u00e0 con la sorella e la cognata.&lt;br&gt;Dopo che i loro amanti, Philippe e Gauthier, sotto tortura, ebbero confessato anche Bianca e Margherita ammisero l'adulterio e, dalla corte giudicante, che le riteneva colpevoli di flagrante adulterio, furono condannata ad essere rinchiusa in fortezza.&lt;br&gt; Sua madre, Giovanna, condannata per complicit\u00e0, venne relegata nel castello di Dourdan, e, nel 1315, mentre era ancora rinchiusa nel castello di Dourdan, suo zio, il fratello di sua madre, Roberto, conte di Borgogna e di Chalon, mor\u00ec a Parigi, e sua madre, Giovanna, gli succedette, divenendo la contessa di Borgogna, Giovanna II, ma la contea venne amministrata da Matilde di Artois (madre di Giovanna II) e da Filippo il Lungo (marito di Giovanna II), fratello di Luigi X, detto \"l'Attaccabrighe\", re di Francia dal 1314.\nIl 5 giugno 1316, alla morte dello zio, il re di Francia Luigi X, detto \"l'Attaccabrighe\", suo padre, Filippo il Lungo, conte di Poitiers, fu nominato reggente in attesa, per la fine dell'autunno, della nascita dell'erede al trono (al momento della morte di Luigi X l'Attaccabrighe, la sua seconda moglie, Clemenza d'Ungheria, era in attesa del suo primogenito). A novembre nacque un maschio, Giovanni detto \"il Postumo\", re di Francia, che per\u00f2 visse solo 5 giorni; e suo padre, Filippo il Lungo, fu confermato reggente. Ma il neonato visse solo cinque giorni. Dopo la morte del bambino, suo padre fu proclamato re Filippo V, sostituendo nel diritto al trono Giovanna, la figlia primogenita di suo fratello Luigi X e di Margherita di Borgogna, la sorella del duca di Borgogna, Oddone o Eudes IV.In difesa dei diritti di sua nipote Giovanna si schier\u00f2 lo zio, il duca di Borgogna, Oddone o Eudes IV, che alla fine dovette cedere, garantendo in compenso per\u00f2 alla nipote una rendita di 15.000 \"livres tiurnois\", il matrimonio con il cugino del re, il conte d'\u00c9vreux, Filippo e la promessa delle contee di Champagne e di Brie, se Filippo V fosse morto senza discendenti maschi e, ad Oddone, il fidanzamento con Giovanna di Francia o di Borgogna; il contratto di matrimonio venne siglato a Nogent-sur-Seine, il 29 settembre 1316. Dopo che suo padre era divenuto re, sua madre, Giovanna II di Borgogna riottenne la libert\u00e0 e, il 9 gennaio del 1317, fu incoronata regina di Francia, assiema al marito, il re di Francia, Filippo V il Lungo; all'incoronazione assistettero solo sua madre, Mahaut, e lo zio di Filippo, Carlo di Valois. Nel mese di febbraio, poi, una commissione di prelati, cittadini autorevoli, feudatari e dottori dell'universit\u00e0 enunciarono il principio che \"una donna non pu\u00f2 accedere al trono di Francia\".\nDopo aver ottenuto la dispensa papale, per via della consanguineit\u00e0, a Parigi, il 18 giugno del 1318, contemporaneamente al matrimonio di sua cugina Giovanna (di Navarra) col Conte d'\u00c9vreux, Filippo, come ci viene confermato dalla \"Histoire des ducs de Bourgogne de la race cap\u00e9tienne, vol. VII\", Giovanna spos\u00f2 il duca di Borgogna, Oddone o Eudes IV di Borgogna, che, secondo la \"Histoire des ducs de Bourgogne de la race cap\u00e9tienne, vol. VI\", era il figlio maschio terzogenito del Duca di Borgogna e re titolare di Tessalonica, Roberto II e della moglie, Agnese di Francia (1260-1325), che, come ci viene confermato dalla \"Chronique anonyme des rois de France\", era la figlia minore (ultimogenita) del re di Francia, San Luigi IX (1215 \u2013 1270) e di Margherita di Provenza (1221 \u2013 1295), che, come riportato dal \"Vincentii Bellovacensis Memoriale Omnium Temporum\" era la figlia primogenita del conte di Provenza e conte di Forcalquier, Raimondo Berengario IV (1198 \u2013 1245) e della moglie (come risulta dalla cronaca del monaco benedettino inglese, cronista della storia inglese, Matteo Paris (1200 \u2013 1259), quando descrive il matrimonio della figlia Eleonora con il re d'Inghilterra, Enrico III), Beatrice di Savoia (1206 \u2013 1266). &lt;br&gt;Giovanna di Francia aveva da poco compiuto 10 anni. Anche il \"Continuatio Chronici Guillelmi de Nangiaco\" ricorda il matrimonio della primogenita del re Filippo V col duca di Borgogna, prima nel 1317 e poi, nel 1318, nella festa della Trinit\u00e0, ricordando anche il matrimonio di Giovanna, figlia di Luigi X e di Margherita di Borgogna, quindi nipote sia di Filippo V che di Oddone IV, con Filippo, figlio del Conte d'\u00c9vreux, Luigi di Francia; questi due matrimoni, nel giorno della festa della Trinit\u00e0 (18 aprile) sono ricordati anche dalla \"Chronique parisienne anonyme du XIVe si\u00e8cle\".\nNel 1322, alla morte di suo padre, Giovanna fu esclusa dalla successione al trono di Francia, come sei anni prima era stata esclusa sua cugina Giovanna, per il principio che \"una donna non pu\u00f2 accedere al trono di Francia\". Cosicch\u00e9 a suo padre successe lo zio, Carlo IV Martello il Bello.\nNel 1328, alla morte di Carlo il Bello, re di Francia e di Navarra, senza eredi maschi, in attesa che Giovanna d'\u00c9vreux la regina vedova portasse a termine la gravidanza, fu nominato reggente, un cognato, il marito di Giovanna di Borgogna, una sorella di Oddone IV, Filippo di Valois, capetingio di linea maschile, figlio di Carlo di Valois, fratello del re di Francia, Filippo IV il Bello, e dopo la nascita di un'altra femmina, Filippo di Valois, fu eletto re di Francia con il nome di Filippo VI, divenendo il primo re della casa Valois.\nNel 1329, alla morte della nonna, Mahaut, come espressamente indicato nel suo testamento, redatto nel 1328, sua madre, Giovanna II divenne Contessa d'Artois, dove si rec\u00f2 e dove mor\u00ec, a Roye, il 21 gennaio del 1330, all'et\u00e0 di 39 anni. Fu tumulata nella Chiesa dei Cordiglieri, a Parigi.Giovanna succedette alla madre come Giovanna III, sia contessa di Borgogna che Contessa d'Artois, come indicato nel testamento della nonna.\nSuo marito, Oddone IV serv\u00ec lealmente il nuovo re di Francia, suo cognato, Filippo VI e durante la guerra dei cent'anni, a fianco del figlio, Filippo di Borgogna, partecip\u00f2 ai combattimenti in difesa della citt\u00e0 di Saint-Omer nella contea d'Artois, dagli assalti delle truppe di Roberto III d'Artois e dei fiamminghi (la battaglia di Saint-Omer \u00e8 descritta nella \"Histoire des ducs de Bourgogne de la race cap\u00e9tienne, vol. VII\"), alleati di Edoardo III d'Inghilterra. Poi combatt\u00e9 gli inglesi, nel 1346, in Guascogna ed proprio, all'assedio del castello d'Aiguillon, condotto da suo nipote, Giovanni di Francia, il futuro re di Francia, Giovanni il Buono, nel mese di agosto, suo figlio, Filippo, mentre accorreva sul luogo dove avveniva una scaramuccia, sub\u00ec gravi ferite per una caduta del suo cavallo, che lo trascin\u00f2 a terra e lo schiacci\u00f2 sotto il peso del proprio corpo; a seguito delle ferite riportate, Filippo mor\u00ec il 22 settembre di quello stesso anno. Secondo la \"Histoire des ducs de Bourgogne de la race cap\u00e9tienne, vol. VIII\", Filippo mor\u00ec l'11 agosto e, a seguito di questo tragico evento che addolor\u00f2, sia l'erede al trono di Francia, Giovanni il Buono, che il padre di Filippo, Oddone IV, il cadavere fu portato ad Agen e l'assedio fu tolto il 20 agosto.\nGiovanna III mor\u00ec nel (1347), e fu tumulata nell'Abbazia di Fontenay.Alla sua morte nei titoli di conte di Borgogna e di Artois, gli succedette, sotto la tutela di suo marito, Oddone IV, il nipote, di circa un anno, Filippo di Rouvres, il figlio di suo figlio, Filippo di Borgogna, morto l'anno precedente.\nDiscendenza.\nGiovanna III e Eudes IV ebbero 6 figli, quattro dei quali nacquero morti o morirono dopo poche settimane, nel 1322, 1327, 1330 e 1335. Gli unici che vissero furono:"}
{"id": "716140", "revid": "88740", "url": "https://it.wikipedia.org/wiki?curid=716140", "title": "Antonio Casetta", "text": "Biografia.\nDopo alcune esperienze di lavoro dipendente presso una casa discografica milanese, entra come protagonista nel mondo musicale nel 1957, acquistando una quota della Caprice, sezione italiana della Globe. Fonda nel 1959 la casa discografica Bluebell, quindi la Belldisc, poi confluite, nel 1970, nella Produttori Associati, con distribuzione della Dischi Ricordi.\nCome direttore artistico della Bluebell assume un giovane musicista, Federico Monti Arduini, che anni dopo, con lo pseudonimo \"Il Guardiano del Faro\", realizzer\u00e0 alcuni brani strumentali di successo.\nIn parallelo con la Bluebell crea anche una sottoetichetta per progetti pi\u00f9 sperimentali, la \"Off\", che viene diretta da uno dei suoi collaboratori, Roberto Dan\u00e9. Tra i moltissimi artisti seguiti da Casetta vanno ricordati Fabrizio De Andr\u00e9, Piero Ciampi, gli Alunni del Sole, Carmen Villani, Santo &amp; Johnny, Eugenio Finardi, Enzo Avitabile.\nNel 1976 pubblica con la Produttori Associati il disco di jazz (prodotto da Franco Fayenz) \"Gerry Mulligan meets Enrico Intra\", con una formazione \"all-stars\" composta da Gerry Mulligan al sassofono baritono, Enrico Intra al pianoforte, Giancarlo Barigozzi al sassofono tenore e flauto, Pino Presti al basso elettrico, Tullio De Piscopo alla batteria e Sergio Farina alla chitarra.\nNel 1977 Casetta realizza all'interno del \"Castello\" di Carimate (tra Milano e Como) gli Stone Castle Studios, dove registreranno e saranno ospitati diversi grandi nomi del cantautorato italiano, quali Lucio Dalla, Edoardo Bennato, Antonello Venditti, Pino Daniele, Ron e lo stesso De Andr\u00e9: ma l'investimento di denaro nella realizzazione degli studi, unitamente a un'operazione di aggiotaggio operata dai dirigenti della Dischi Ricordi, \u00e8 la causa del fallimento della Produttori Associati, il cui materiale viene subito rilevato dalla Ricordi che distribuiva il catalogo della P. Ai.\nNegli anni '80 fonda una nuova Casa discografica, la Cicogna, per cui ha inciso tra gli altri Eugenio Finardi. Nel 1987, chiusi gli \"Stone Castle Studios\", Casetta si ritira a vita privata.\nIl figlio Simone Casetta, nato a Milano nel 1961 dalla moglie Annamaria, dopo una breve esperienza come tecnico del suono agli Stone Castle Studios, \u00e8 un fotografo ritrattista impegnato in tematiche sociali e progetti d'arte. Dal 2007 insegna fotografia presso l'Istituto Superiore per le Industrie Artistiche; diploma magistrale in Grafica Editoriale dell'ISIA Urbino."}
{"id": "716141", "revid": "1318658", "url": "https://it.wikipedia.org/wiki?curid=716141", "title": "Ischigualasto", "text": "Ischigualasto \u00e8 una formazione geologica, cui \u00e8 associato un omonimo parco naturale, che si trova nella provincia di San Juan, nella parte nord-occidentale dell'Argentina, vicina al confine con il Cile. Il Parco Provinciale Ischigualasto si trova nel nord-est della provincia e al di l\u00e0 del suo confine settentrionale si trova il Parco Nazionale Talampaya, nella provincia di La Rioja (Argentina),: entrambi appartengono alla stessa formazione geologica, ed entrambi sono stati inseriti nell'elenco dei Patrimoni dell'umanit\u00e0 dell'UNESCO.\nIl Parco Provinciale Ischigualasto si estende su di un'area di 603.7 km\u00b2 ad un'altitudine di circa 1.300 metri sul livello del mare. Nel Parco si trova una vegetazione tipica dei paesaggi desertici (arbusti, cactus e rari alberi) che copre il 10-20% dell'area. Il clima \u00e8 molto secco, con piogge concentrate durante l'estate e temperature estreme (minime di -10 e massime di 45 gradi gradi). Qui nel pomeriggio spira un vento costante da sud con velocit\u00e0 tipiche comprese fra i 20 e i 40 chilometri l'ora, a volte accompagnato da un forte vento di f\u00f6hn.\nOrigine del nome.\nIschigualasto \u00e8 un nome di origine quechua che significa il luogo ove tramonta la luna. Alcuni propendono per un'origine proveniente da popolazioni diaghite, altri invece sostengono che Ischigualasto sia di provenienza Huarpe; pur tuttavia, l'ipotesi comunemente accettata \u00e8 la prima.\nImportanza.\nLa formazione geologica Ischigualasto contiene depositi del periodo Carnico, appartenente all'epoca geologica del Triassico (230 milioni di anni fa), con resti dei pi\u00f9 antichi dinosauri conosciuti; questi fossili sono tra i pi\u00f9 importanti del mondo per quanto riguarda numero, qualit\u00e0 ed importanza. Questo \u00e8 l'unico posto nel mondo ove quasi tutto il Triassico \u00e8 rappresentato in una sequenza indisturbata di depositi rocciosi. Questo \u00e8 di grande aiuto per lo studio della transizione fra i dinosauri e gli antichi mammiferi.\nLe terre aride che circondano la formazione Ischigualasto sono conosciute come Valle della Luna a causa del loro aspetto aspro, lunare appunto. Nel Carnico questa era una pianura alluvionale vulcanicamente attiva, dominata da fiumi e con forti piogge stagionali. Tronchi pietrificati di \"Protojuniperoxylon ischigualastianus\" di oltre 40 metri d'altezza testimoniano che in quell'epoca vi era una ricca vegetazione. Sono state inoltre trovate felci fossili.\nI ritrovamenti pi\u00f9 comuni del Parco sono rappresentati da fossili tetrapodi e da cinodonti. Bench\u00e9 i dinosauri rappresentino solo il 6% dei ritrovamenti, nel Parco sono stati trovati antichi esemplari di entrambi i grandi ordini di dinosauri, gli ornitischi e i saurischi. I fossili pi\u00f9 numerosi di questi dinosauri sono rappresentati dagli \"herrerasauri\", arcosauri carnivori.\nAgli inizi degli anni novanta a Ischigualasto \u00e8 stato trovato un importante fossile di un dinosauro con caratteristiche primitive, chiamato \"Eoraptor lunensis\".\nStoria.\nLa prima descrizione paleontologica di Ischigualasto venne fatta nel 1930. Nel 1941 l'area venne studiata pi\u00f9 approfonditamente, il che ha portato al ritrovamento di 70 specie di piante fossili. La regione ricevette per la prima volta il nome \"Valle de la Luna\" nel 1943, in una pubblicazione curata dall'Automobil Club Argentino.\nIl primo cinodonte (un rettile che presenta alcune caratteristiche dei mammiferi) di Ischigualasto venne descritto nel 1946 dal dottor Cabrera dell'Universit\u00e0 di La Plata, dopo che gli furono spediti alcuni campioni da parte di un geologo che stava facendo prospezioni carbonifere per conto della compagnia mineraria argentina.\nI lavori accademici e le prospezioni geologiche procedettero lentamente fino al 1958, quando il dottor Alfred Sherwood Romer (un esperto in antichi mammiferi dell'Universit\u00e0 di Harvard) scopr\u00ec, durante una spedizione, la ricchezza dei giacimenti di fossili. Nel suo diario egli scrisse:\nNel 1970 Ischigualasto venne affidato all'Universit\u00e0 di San Juan; l'anno successivo venne dichiarato Parco Provinciale, mentre nel 2000 venne dichiarato Patrimonio dell'umanit\u00e0 da parte dell'UNESCO, insieme al Parco Nazionale Talampaya."}
{"id": "716143", "revid": "1543377", "url": "https://it.wikipedia.org/wiki?curid=716143", "title": "Congruenza fra matrici", "text": "In matematica, e pi\u00f9 precisamente in algebra lineare, la congruenza fra matrici \u00e8 una relazione di equivalenza tra matrici. Si tratta di una relazione utilizzata in particolare nello studio delle forme bilineari, come ad esempio i prodotti scalari, dal momento che, dato uno spazio vettoriale, due matrici si dicono congruenti se rappresentano la stessa forma bilineare rispetto a due basi diverse dello spazio.\nDefinizione.\nDue matrici quadrate formula_1 e formula_2, a valori in un campo formula_3, sono congruenti se esiste una matrice invertibile formula_4 tale che\ndove formula_6 \u00e8 la matrice trasposta di formula_7.\nProdotti scalari.\nLa relazione di congruenza \u00e8 solitamente studiata fra matrici simmetriche, in quanto due prodotti scalari sono isometrici se e solo se sono rappresentati da matrici congruenti (rispetto a basi qualsiasi).\nPi\u00f9 formalmente, se formula_8 sono prodotti scalari e formula_9 sono due basi qualsiasi, e formula_10 \u00e8 la matrice che rappresenta formula_11 rispetto a formula_12 per ogni formula_13, allora formula_14 e formula_15 sono isometrici se e solo se formula_16 e formula_17 sono congruenti.\nTeorema di Sylvester.\nNel caso in cui il campo formula_3 sia il campo dei numeri reali o complessi, il teorema di Sylvester fornisce un invariante completo che caratterizza completamente le classi di equivalenza di matrici simmetriche congruenti. \nNel caso reale, tale invariante \u00e8 la segnatura, definita nel modo seguente: \u00e8 una terna di numeri formula_19, indicanti rispettivamente il numero di autovalori reali positivi, negativi e nulli della matrice. Per il teorema spettrale, una matrice simmetrica \u00e8 diagonalizzabile e quindi la somma formula_20, pari al numero totale di autovalori, \u00e8 pari al numero di righe della matrice.\nCongruenza per forme hermitiane.\nSe formula_3 \u00e8 il campo dei numeri complessi, \u00e8 possibile definire una nozione di congruenza lievemente differente: secondo questa definizione, due matrici sono congruenti se esiste una formula_4 invertibile con\ndove formula_24 \u00e8 la matrice trasposta coniugata di formula_4. Questa definizione \u00e8 utile per le matrici hermitiane: in questo contesto, due matrici hermitiane rappresentano forme hermitiane rispetto ad alcune basi, e analogamente a quanto visto prima le forme sono isometriche se e solo se le matrici sono congruenti."}
{"id": "716150", "revid": "767487", "url": "https://it.wikipedia.org/wiki?curid=716150", "title": "Gangs of New York", "text": "Gangs of New York \u00e8 un film del 2002 diretto da Martin Scorsese.\nIspirato a \"The Gangs of New York: An Informal History of the Underworld\", un trattato del 1928 sulle varie gang armate che popolavano il quartiere newyorkese dei Five Points nel XIX secolo, il film \u00e8 scritto da Jay Cocks, Kenneth Lonergan e Steven Zaillian. Nel film, ambientato durante lo svolgimento della Guerra Civile Americana, il giovane irlandese Amsterdam Vallon (Leonardo DiCaprio) cerca vendetta contro il gangster William Cutting, detto \"il Macellaio\" (Daniel Day-Lewis), assassino di suo padre. Nel cast anche Cameron Diaz, Jim Broadbent, John C. Reilly, Henry Thomas, Liam Neeson e Brendan Gleeson.\nFrutto di un'idea di Scorsese e Cocks dei primi anni settanta, il progetto \u00e8 rimasto in \"development hell\" per decenni, concretizzandosi solo nel 1999, grazie all'incontro con il produttore Harvey Weinstein. Girato interamente negli studi di Cinecitt\u00e0, a Roma, dove \u00e8 stato allestito un gigantesco set che ricostruiva la New York dell'epoca, il film ha avuto una produzione travagliata per via della sua mole e delle divergenze creative tra Scorsese e Weinstein. Ci\u00f2 ha allungato di anni la realizzazione del progetto e fatto sforare il budget prestabilito, portandolo ad oltre 100 milioni, allora il pi\u00f9 alto di sempre per un film di Scorsese. Il progetto ha subito un'altra battuta di arresto durante la post-produzione, prima per via degli attentati dell'11 settembre 2001 e poi in fase di montaggio, venendo infine distribuito il 20 dicembre 2002, dopo tre anni di lavoro.\n\"Gangs of New York\" ha ricevuto critiche generalmente positive e ne sono stati lodati principalmente la ricostruzione storica e la performance di Daniel Day-Lewis, mentre \u00e8 stata oggetto di alcune critiche la sceneggiatura. \u00c8 stato anche un discreto successo di pubblico, incassando oltre 190 milioni di dollari in tutto il mondo. Tra i vari premi a cui \u00e8 stato candidato figurano 10 candidature agli Oscar (tra cui miglior film, miglior regia e miglior attore a Day-Lewis), senza tuttavia nessuna vittoria.\nTrama.\nNel 1846, il degradato quartiere dei Five Points a New York \u00e8 teatro di violente lotte tra bande criminali che intendono assicurarsi il dominio del territorio: l'ultima di queste vede i discriminati Conigli Morti, irlandesi e cattolici, guidati da \"Prete\" Vallon, opporsi ai Nativi, protestanti e nazionalisti, capeggiati dal temibile William Cutting, detto \"Bill il Macellaio\" a causa della sua professione. Le due bande decidono di affrontarsi a Paradise Square per stabilire una volta per tutte a chi toccher\u00e0 l'egemonia nel quartiere: al culmine della sanguinosa battaglia, Bill riesce a sconfiggere ed uccidere il rivale, ponendo fine alla guerra e sancendo la definitiva supremazia dei Nativi, mentre i Conigli Morti vengono banditi e condannati all'obl\u00eco. In segno di rispetto verso l'odiato ma stimato avversario, Bill decide di risparmiare il figlio di Vallon, ancora bambino, e lo fa mandare in riformatorio.\nNel 1862, raggiunta la maggiore et\u00e0, il giovane Vallon viene rilasciato e fa ritorno ai Five Points, facendosi chiamare con lo pseudonimo di \"Amsterdam\", con l'intenzione di vendicarsi di Bill, diventato capo indiscusso della malavita del quartiere. Qui incontra il suo amico di infanzia Johnny ed altri ex membri dei Conigli Morti, ora impegnati nelle attivit\u00e0 pi\u00f9 disparate (alcuni continuano a vivere di criminalit\u00e0 spicciola, altri hanno cambiato casacca schierandosi coi Nativi, altri ancora sono entrati in polizia), e successivamente viene introdotto da Johnny nella piccola banda di cui egli fa parte insieme, tra gli altri, a Shang e Jimmy Spoils. Non passa troppo tempo che, sempre tramite Johnny, Amsterdam rincontra Bill il Macellaio: i propositi vendicativi del giovane irlandese vengono per\u00f2 di fatto soffocati dall'ammirazione e dal rispetto che, nonostante tutto, la figura del Macellaio riesce a suscitare in lui, mentre dal canto proprio lo stesso Bill, ignorando la vera identit\u00e0 del ragazzo, finisce per prenderlo sotto la sua protezione ergendolo a proprio braccio destro, e poco alla volta sviluppa nei suoi confronti una sorta di affetto paterno. Nel frattempo, Amsterdam intraprende anche una difficile storia d'amore con la giovane borseggiatrice Jenny, una favorita di Bill, da tempo vanamente corteggiata anche dall'amico Johnny.\nUn giorno, Bill e Amsterdam si recano presso il teatro dei Five Points, per assistere alla messa in scena de \"La capanna dello zio Tom\". Durante lo spettacolo scoppiano disordini che sfociano ben presto in una vera e propria rissa, e nella confusione un sicario si avvicina a Bill, sparandogli. Solo l'intervento di Amsterdam, che si oppone al sicario e lo ferisce a morte nel corso della conseguente colluttazione, permette a Bill di non venire ucciso e di cavarsela con una ferita non grave alla spalla. A seguito dell'episodio, che gli fa guadagnare ulteriore riconoscenza da parte del Macellaio, Amsterdam viene raggiunto dietro le quinte del palcoscenico dal rude Walter \"Monk\" McGinn, ex malvivente irlandese che, pur non avendo mai fatto parte dei Conigli Morti, si era battuto al loro fianco 16 anni addietro: McGinn, a muso duro, invita Amsterdam a riflettere su ci\u00f2 che ha appena fatto e su ci\u00f2 che far\u00e0 in futuro, ricordandogli come suo padre amasse il proprio popolo.\nLe parole di Monk inducono Amsterdam a riflettere e a convincerlo a pianificare l'uccisione di Bill in occasione dell'imminente celebrazione della vittoria dei Nativi sui Conigli Morti, in programma presso la pagoda cinese di Sparrow. Poco prima della cerimonia Johnny, geloso della relazione tra Amsterdam e Jenny, svela per ripicca a Bill la vera identit\u00e0 del suo pupillo: il Macellaio dapprima provoca pesantemente Amsterdam, ferendo intenzionalmente di striscio Jenny durante un'esibizione di lancio del coltello, dopodich\u00e9, al culmine della celebrazione, riesce a respingere un attacco a sorpresa del ragazzo, ferendolo a propria volta e facendolo sistemare dai suoi scagnozzi su un tavolo, dove lo massacra di botte davanti a tutti i presenti. Incitato dalla folla a uccidere il suo ormai ex pupillo, Bill decide invece di risparmiare nuovamente Amsterdam, marchiandolo crudelmente in volto per rendere noto a tutti il suo tradimento, affinch\u00e9 egli viva nella vergogna agli occhi dell'intera comunit\u00e0 dei Five Points.\nConvalescente, Amsterdam sembra ormai rassegnato a vivere isolato assieme a Jenny, ma il rasoio appartenuto al padre, restituitogli da McGinn, risveglia definitivamente in lui l'orgoglio sopito. Dopo essersi completamente ristabilito, il ragazzo rifonda insieme a Johnny, Shang e Jimmy Spoils la banda del padre, a cui si uniscono altri immigrati irlandesi, e stringe un'alleanza con l'importante uomo politico William Tweed, numero uno dell'associazione democratica Tammany Hall, anch'egli desideroso di arginare lo strapotere del Macellaio. Quest'ultimo, intuendo la minaccia della rinascita dei Conigli Morti, incarica il poliziotto corrotto \"Happy Jack\" Mulraney, ex uomo di fiducia di Prete Vallon, di uccidere Amsterdam: Mulraney tenta di prendere di sorpresa il giovane Vallon, ma questi, dopo essersi nascosto in chiesa, riesce a sua volta a prenderlo alla sprovvista e ad avere la meglio, uccidendolo e facendone ritrovare il cadavere appeso ad un lampione nel quartiere. Fallito tale tentativo, il Macellaio decide di inviare comunque un avvertimento ad Amsterdam facendo pestare e ferire orribilmente Johnny (bench\u00e9 nel frattempo uscito dalla banda, poich\u00e9 Amsterdam ne aveva scoperto il precedente tradimento), che viene poi lasciato agonizzante al centro di Paradise Squadre. Qui Amsterdam lo raggiunge e decide di ucciderlo per porre fine alle sue sofferenze. Convinto a non ricorrere a mezzi violenti per rivalersi, Amsterdam ottiene da Tweed di far candidare Monk come sceriffo cittadino tra le fila dei democratici, fatto che porrebbe fine ai soprusi nei confronti degli immigrati irlandesi: nonostante episodi di \"cooping\" e scorrettezze da ambo le parti, McGinn batte il candidato sostenuto dai Nativi. Furioso, Bill raggiunge Monk per sfidarlo e, nonostante questi non risponda alle sue provocazioni, lo uccide pubblicamente.\nAmsterdam sfida i Nativi a una nuova battaglia ma, appena prima che lo scontro abbia luogo, scoppiano in citt\u00e0 violenti disordini popolari, causati dall'imposizione della leva obbligatoria e dalla possibilit\u00e0 di esenzione in cambio del versamento di 300 dollari (o di una somma per essere sostituiti da qualcun altro) per sostenere l'esercito nella guerra di Secessione, durante i quali la folla inferocita lincia senza piet\u00e0 varie persone di colore e cittadini di ceto elevato. Essendo la polizia incapace di fronteggiare da sola la situazione, le cannoniere della Marina vengono incaricate di bombardare la citt\u00e0, inclusi i Five Points: a causa di una di queste esplosioni, Bill rimane gravemente ferito da una scheggia di metallo, ma ottiene di morire per mano di Amsterdam, con cui in qualche modo si riconcilia. A seguito dei bombardamenti, la citt\u00e0 viene messa a ferro e fuoco dall'esercito che, per domare la sommossa, non esita a sparare indiscriminatamente sulla folla di rivoltosi. Al termine dei disordini, definitivamente sedati solo dopo quattro giorni e quattro notti di lotta, rimangono sul terreno anche numerosi esponenti delle due bande.\nAmsterdam decide di seguire Jenny, che medita da tempo di emigrare nel West, non prima di aver sepolto le spoglie di Bill accanto a quelle di suo padre, su una collina che d\u00e0 sulle sponde dell'East River. Con il passare dei decenni, le due tombe vengono via via dimenticate e celate dalla vegetazione, mentre l'aspetto della citt\u00e0 muta nel tempo, dalla creazione del Ponte di Brooklyn fino alla Manhattan moderna, con le Torri Gemelle del World Trade Center ancora svettanti.\nProduzione.\nSviluppo.\nMartin Scorsese, crescendo nel quartiere di Little Italy a Manhattan negli anni cinquanta, inizi\u00f2 a notare che alcune parti del quartiere erano notevolmente pi\u00f9 antiche di altre, ad esempio alcune lapidi del 1810 nella St. Patrick's Old Cathedral, acciottolati e fondamenta antiche su cui sorgevano palazzi moderni. \"Gradualmente realizzai che gli italoamericani non erano state le prime persone ad abitare l\u00ec, che altra gente aveva vissuto l\u00ec molto, molto tempo prima di noi. Pi\u00f9 sapevo, pi\u00f9 ne ero affascinato. Iniziai ad immaginare: com'era New York allora? E le persone che l'abitavano? Come camminavano, mangiavano, lavoravano o si vestivano?\".\nNel 1970, Scorsese lesse il saggio di Herbert Asbury \"The Gangs of New York: An Informal History of the Underworld\" (1928), che parlava delle oscure attivit\u00e0 criminali cittadine durante il XIX secolo. Per il regista fu una rivelazione: nella ricostruzione delle gang criminali, Scorsese vide il potenziale per un film epico sulla battaglia per la moderna democrazia americana. Ai tempi, Scorsese era un giovane regista senza n\u00e9 i fondi n\u00e9 l'influenza necessaria per realizzare un simile progetto, ma gi\u00e0 alla fine di quel decennio si era fatto un nome grazie ai successi di \"Mean Streets - Domenica in chiesa, luned\u00ec all'inferno\" e \"Taxi Driver\". Nel 1979, acquis\u00ec i diritti cinematografici del libro di Asbury, ma il progetto fin\u00ec presto in development hell poich\u00e9 riprodurre con quel dettaglio la New York di quegli anni era pressoch\u00e9 impossibile; quasi nulla nella New York odierna assomigliava a quella ottocentesca, e girare all'estero non era un'opzione. Il film non fu realizzato, ma Scorsese e i Clash lavorarono insieme nel 1983 in \"Re per una notte\" (il gruppo rock inglese compare brevemente nella parte di una gang di strada). Infine, nel 1999, Scorsese strinse un accordo col produttore Harvey Weinstein, co-presidente del consiglio d'amministrazione della Miramax Films.\nPre-produzione.\nPer creare la New York che Scorsese voleva, il film fu girato interamente negli studi di Cinecitt\u00e0, a Roma, dove lo scenografo Dante Ferretti ricostru\u00ec oltre un miglio di Manhattan ottocentesca, tra cui le zone di Lower Manhattan e i Five Points, una sezione del lungofiume dell'East River (inclusi un molo e due navi da trasporto a grandezza naturale l\u00ec ormeggiate), una via di trenta abitazioni della Broadway bassa, la villa di una famiglia benestante, una replica di Tammany Hall, una chiesa, un saloon, un teatro ed un casin\u00f2. Per ricreare fedelmente i Five Points, Ferretti si ispir\u00f2 ai dipinti che George Catlin aveva realizzato dell'area.\nCome ulteriore ricostruzione storica, Scorsese ed il \"voice coach\" Tim Monich lavorarono a lungo per ricostruire gli accenti e gli idiomi popolari dell'epoca. Per Amsterdam Vallon, irlandese cresciuto negli Stati Uniti, fu utilizzato un mix degli accenti dei migranti residenti in America, mentre, per ricostruire l'accento perduto dei \"Nativi\", Monich studi\u00f2 antichi poemi, ballate, articoli di giornale che imitavano la parlata popolare dell'epoca come forma di humor ed il \"Rogue's Lexicon\", una raccolta degli idiomi cittadini redatta da un commissario di polizia newyorkese affinch\u00e9 i suoi uomini riuscissero a comprendere i criminali arrestati, molto spesso uomini rozzi che parlavano solo il loro dialetto. Fu molto importante per la ricostruzione una registrazione del 1892 incisa su un cilindro fonografico da Walt Whitman.\nRiprese.\nIl budget iniziale del film fu di circa 97 milioni di dollari. Durante la riprese nacquero dei conflitti tra Scorsese ed Harvey Weinstein: secondo quest'ultimo, \"Gangs of New York\" doveva essere una sorta di \"Via col vento\", con la guerra tra bande rivali per il controllo della citt\u00e0 a fare da sfondo alla storia d'amore tra Amsterdam e Jenny, aspetto narrativo che perci\u00f2 doveva essere sviluppato maggiormente, mentre Scorsese non era d'accordo e cos\u00ec anche i tempi di produzione si dilatarono a dismisura. I costi dovuti ai cambiamenti in corso d'opera portarono ad uno sforamento del budget, mentre attori come Robert De Niro e Willem Dafoe abbandonarono il progetto per via dei ritardi. L'innalzamento del costo di produzione fece s\u00ec che il successo del film divenisse vitale per la sopravvivenza della Miramax.\nDaniel Day-Lewis, in preparazione al ruolo, impar\u00f2 il mestiere del macellaio ed a lanciare coltelli. Durante le riprese, l'attore non usc\u00ec mai dal personaggio, tanto da rifiutare inizialmente i trattamenti medici proposti quando gli venne diagnosticata una Polmonite, in quanto non in linea con il periodo storico in cui il film era ambientato.\nDurante una delle scene di combattimento, Leonardo DiCaprio ruppe il naso a Daniel Day-Lewis, che continu\u00f2 comunque a recitare.\nIl regista appare in un cameo vestito da ricco signore. Nel cast del film sono presenti, seppur in ruoli marginali, numerosi attori e attrici italiani, tra cui Nazzareno Natale, Giovanni Lombardo Radice, Vincenzo Tanassi, Ilaria D'Elia e molti altri.\nPost-produzione.\nNonostante la post-produzione fosse stata gi\u00e0 completata nel 2001, il film rimase in stasi un ulteriore anno. Il motivo ufficiale fu che, in seguito agli attentati dell'11 settembre 2001, alcuni elementi del film (come l'inquadratura finale dello skyline di New York, compreso delle Torri Gemelle ancora integre) avrebbero potuto mettere a disagio gli spettatori. Tuttavia, a detta di Scorsese, il ritardo fu semplicemente uno dei tanti dovuti allo svolgimento di alcune riprese aggiuntive, che si erano protratte fino ad ottobre del 2002.\nWeinstein e Scorsese si scontrarono anche in fase di montaggio del film, con il primo deciso ad accorciare le oltre tre ore di durata. Infine, di comune accordo, venne mantenuta una versione di 2 ore e 40 minuti, che Scorsese considera comunque la sua versione del regista, nonostante preferisca l'originale. \"Marty non crede nella \"director's cut\"\" ha dichiarato la montatrice del film Thelma Schoonmaker \"ritiene di dover mostrare solo ci\u00f2 che approda nelle sale.\"\nColonna sonora.\nLa colonna sonora \u00e8 stata composta da Howard Shore.\nDistribuzione.\nInizialmente, il film sarebbe dovuto uscire il 21 dicembre 2001, appena in tempo per partecipare agli Oscar di quell'anno, ma le riprese si protrassero fino a far saltare la data. Una clip di venti minuti, definita dal regista \"un'anteprima estesa\", venne mostrata durante il Festival di Cannes 2002 al Palais des Festivals et des Congr\u00e8s, in un evento con presenti molte star, tra cui Scorsese, DiCaprio, Diaz e Harvey Weinstein. Weinstein ripieg\u00f2 allora su una nuova data di uscita, il 25 dicembre 2002: tuttavia, questa data lo rendeva concorrente di un altro film con protagonista DiCaprio distribuito nel periodo natalizio, \"Prova a prendermi\", prodotto dalla DreamWorks. Dopo diversi incontri tra le parti, tra cui DiCaprio, Weinstein e Jeffrey Katzenberg della Dreamworks, si giunse ad un accordo: siccome DiCaprio non aveva intenzione di promuovere due film in conflitto tra loro, Katzenberg riusc\u00ec a convincere Weinstein che la violenza e i temi adulti di \"Gangs of New York\" non avrebbero attratto molti spettatori il giorno di Natale.\nIl film fu infine distribuito sul suolo statunitense da Miramax Films il 20 dicembre 2002 (preceduto da un'anteprima newyorkese il 9 dicembre), dopo quasi tre anni di produzione.\nUsc\u00ec nei cinema italiani il 24 gennaio 2003, preceduto da un'anteprima all'Auditorium di Roma l'11 gennaio, con presenti Scorsese, DiCaprio e Day-Lewis.\nAccoglienza.\nIncassi.\n\"Gangs of New York\" ha incassato $ in Canada e negli Stati Uniti. Oltreoceano, gli incassi maggiori sono stati in Giappone ( $) e nel Regno Unito ( $). A livello mondiale, il film ha incassato $.\nCritica.\nLe recensioni successive alla sua uscita nel 2002 furono generalmente positive. Sull'aggregatore di recensioni online \"Rotten Tomatoes\", il film detiene una percentuale del 75% di giudizi positivi, basata su 202 recensioni. Su \"Metacritic\", detiene un punteggio di 72 su 100, indicando pareri generalmente favorevoli.\nIl critico cinematografico Roger Ebert recens\u00ec positivamente il film e Richard Roeper lo defin\u00ec un \"capolavoro\", definendolo un valido concorrente per Oscar al miglior film. Todd McCarthy di \"Variety\", scrive che il film \"non riesce a raggiungere lo status di capolavoro\", ma ne loda la ricostruzione storica e l'aspetto visivo.\nLe principali critiche mosse alla pellicola furono che, rispetto alle aspettative maturate durante la lunga produzione, deludesse su pi\u00f9 fronti, affrontando numerosi temi senza dire nulla di nuovo su di essi e che la sceneggiatura ed i personaggi fossero mal scritti.\nRiconoscimenti.\nIl film ottenne, nel 2003, dieci candidature agli Oscar, non vincendone nessuno. Con dieci candidature a vuoto, \"Gangs of New York\" si piazza al secondo posto dei record negativi (a pari merito con \"Il Grinta\", \"The Irishman\" e \"American Hustle - L'apparenza inganna\"), dopo \"Due vite, una svolta\" e \"Il colore viola\" che ottennero undici nomine ma nessun Oscar, rispettivamente nel 1978 e nel 1986.\nAccuratezza storica.\nGli ambienti, i costumi e la rappresentazione generale della vita nella New York della met\u00e0 Ottocento sono estremamente fedeli alla realt\u00e0, e sono stati elogiati dai critici. In un'intervista della PBS per History News Network, il professore universitario Tyler Anbinder ha lodato la ricostruzione dei Five Points, dichiarando che \"non si sarebbe potuto fare di meglio\". Proseguendo con l'analisi, Anbinder ha apprezzato la rappresentazione del razzismo verso gli immigrati dell'epoca, particolarmente verso gli Irlandesi che, essendo al tempo del film un quarto della popolazione newyorkese (ben 200.000 su 800.000 abitanti totali), erano visti di cattivo occhio dai \"Nativi\".\nIl personaggio di Bill Cutting, interpretato da Daniel Day Lewis, \u00e8 ispirato alla figura realmente esistita del pugile, macellaio e leader politico-criminale William Poole. Tuttavia, a differenza della sua controparte cinematografica, Poole non proveniva dai Five Points, con ogni probabilit\u00e0 non uccise mai nessuno e mor\u00ec tempo prima dei disordini di New York. Anche il personaggio di Maggie l'Arpia, interpretata da Cara Seymour, \u00e8 ispirato a una figura realmente esistita, in questo caso Hell-Cat Maggie, una criminale affiliata ai Conigli Morti. L'abitudine della Maggie cinematografica di affilarsi denti e unghie per usarli come armi \u00e8 ispirata tuttavia alle gesta di altre due criminali dell'epoca, Sadie the Goat e Gallus Mag.\nSono realmente esistite anche le gang dei Bowery Boys, di ispirazione per i Nativi e con a capo William Poole, e dei Conigli Morti. La battaglia iniziale tra Conigli Morti e Nativi \u00e8 finzione, nonostante rimanga storicamente plausibile, mentre uno scontro simile avvenne veramente nei Five Points tra Bowery Boys e Conigli Morti il 4 luglio 1857.\nRisulta accurato anche l'elevato numero di scontri tra le gang, con alcune fonti che riportano oltre 200 guerre tra bande nel decennio 1834-1844, mentre l'estrema violenza mostrata nei combattimenti tra bande e nelle rivolte cittadine viene considerata dagli storici come un'esagerazione, cos\u00ec come gli elevatissimi numeri di morti negli scontri. Ciononostante, i Five Points erano effettivamente una zona malfamata, tanto che nel 1839 l'allora sindaco Philip Hone scrisse: \"questa citt\u00e0 \u00e8 infestata da gang di criminali recidivi\" che \"pattugliano le strade, rendendo pericoloso girare di notte per chiunque non sia in grado di difendersi da solo.\"\nI disordini di New York sono ben rappresentati nelle loro conseguenze, nonostante in realt\u00e0, i linciaggi ed i vandalismi furono compiuti prevalentemente dalle gang irlandesi, le quali temevano che gli schiavi affrancati li avrebbero sostituiti come manodopera a basso costo. L'esercito non bombard\u00f2 mai la citt\u00e0 come invece accade nella scena finale del film, ma ciononostante la rivolta pot\u00e9 essere sedata solo grazie alla violenta repressione delle truppe unioniste. L'antropologo Keith Hart ha notato come la scena finale del film, in cui la tomba di Bill scompare con il passare del tempo, fino ad essere sostituita dall'attuale \"skyline\", suggerisce come \"il capitalismo di oggi sia stato reso possibile dalla violenza statale di allora\".\nAnacronismi.\nPrima della battaglia iniziale, padre Vallon recita la preghiera a San Michele: il film \u00e8 ambientato nel 1846 e nel 1862-1863, mentre la preghiera fu scritta da Papa Leone XIII nel 1888. Inoltre, in alcune scene del film, nel mercato appaiono delle banane, frutto che per\u00f2 arriv\u00f2 negli Stati Uniti solo dopo che la guerra civile era terminata. Nel film, il museo P. T. Barnum viene bruciato durante i disordini cittadini. In realt\u00e0, il Barnum's American Museum verr\u00e0 distrutto dal fuoco due anni pi\u00f9 tardi, il 13 luglio 1865. Il complesso \"Old Brewery\", comparso nel film sia nel 1846 che nel 1862\u20133, \u00e8 stato demolito nel 1852.\nNel film, i cinesi americani sono una forte presenza nella citt\u00e0, tanto da avere una loro comunit\u00e0 e luoghi di ritrovo. Tuttavia, una vera e propria immigrazione cinese a New York non ebbe inizio fino al 1869, anno in cui fu costruita negli Stati Uniti la prima ferrovia transcontinentale. Lo stesso teatro cinese che compare nel film non verr\u00e0 completato prima del 1890."}
{"id": "716151", "revid": "2030656", "url": "https://it.wikipedia.org/wiki?curid=716151", "title": "Nicola De Maria", "text": "Biografia.\nResidente e attivo a Torino, De Maria \u00e8 uno dei cinque artisti della Transavanguardia italiana, teorizzata da Achille Bonito Oliva nel 1978, ma, a differenza degli altri esponenti del gruppo, come Sandro Chia, Francesco Clemente, Enzo Cucchi e Mimmo Paladino, il suo lavoro si \u00e8 principalmente concentrato sull'astrattismo e su un approccio pittorico nel quale i limiti della tela venivano superati per entrare in relazione con lo spazio circostante. De Maria ha esposto alla Biennale di Venezia (1980, 1988, 1990), a \"Documenta 7\" a Kassel in Germania (1982), alla XVI Biennale di San Paolo in Brasile (1981), alla IV \"Biennale\" di Sydney in Australia (1982) ed alla Quadriennale di Roma (2005, 2012).\nRetrospettive del suo lavoro si sono svolte al Museum Haus Lange Krefeld (1983), alla Kunsthalle Basel di Basilea (1983), alla Kunsthaus di Zurigo (1985), al Stedeljik van Abbemuseum di Eindhoven (1985), al Seibu Museum of Modern Art di Tokyo (1988), al Mus\u00e8e des Beaux Arts Nimes (1994), al Kunstverein Ludwigsburg (1994), al Liechtensteinische Staatliche Kunstsammlung, Vaduz (1998), al Museo d'Arte Contemporanea di Roma (2004), al Museo Pecci di Prato (2012) e alla Galleria Civica d'Arte Moderna e Contemporanea di Torino (2013). In merito alla Transavanguardia Italiana, ha inoltre partecipato alle retrospettive al Castello di Rivoli nel 2003 e a Palazzo Reale a Milano nel 2012."}
{"id": "716152", "revid": "74173", "url": "https://it.wikipedia.org/wiki?curid=716152", "title": "Giorno H", "text": ""}
{"id": "716155", "revid": "339392", "url": "https://it.wikipedia.org/wiki?curid=716155", "title": "Brillamento solare", "text": ""}
{"id": "716156", "revid": "1893", "url": "https://it.wikipedia.org/wiki?curid=716156", "title": "Congettura di Erd\u0151s-Strauss", "text": ""}
{"id": "716157", "revid": "2178", "url": "https://it.wikipedia.org/wiki?curid=716157", "title": "Bandiera delle Barbados", "text": ""}
{"id": "716159", "revid": "287204", "url": "https://it.wikipedia.org/wiki?curid=716159", "title": "Diomede Pantaleoni", "text": "Biografia.\nDurante il pontificato di Pio IX (1846 - 1878) fece parte dei gruppi politici moderati che sostenevano programmi riformatori, dissociandosi dalla repubblica del 1849.\nCollabor\u00f2 poi con Cavour intavolando trattative segrete con Napoleone III per risolvere la questione romana.\nEletto deputato del Regno d'Italia venne espulso da Roma; fu nominato senatore il 6 novembre 1873 e scrisse varie opere di natura politica. Nel 1870 fu scelto come commissario degli Ospedali Riuniti di Roma e in tale veste restaur\u00f2 l'Ospedale di San Rocco per le partorienti e le \"celate\".\nFu padre dell'economista Maffeo Pantaleoni, amico di Vilfredo Pareto e propugnatore del marginalismo in Italia."}
{"id": "716161", "revid": "2108263", "url": "https://it.wikipedia.org/wiki?curid=716161", "title": "Re dei Britanni", "text": "I Britanni erano quei popoli di lingua celtica che abitavano le odierne Inghilterra, Galles e Scozia meridionale, la cui identit\u00e0 etnica \u00e8 oggi mantenuta in Galles, Cornovaglia e Bretagna. Il titolo \"re dei Britanni\" fu utilizzato (spesso a posteriori) per indicare il sovrano pi\u00f9 potente tra i Britanni insulari, sia prima che dopo l'occupazione romana della Britannia, fino alla conquista normanna e successivamente . Lo stesso titolo fu utilizzato anche per indicare alcuni dei duchi di Bretagna nel IX secolo, anche se questo titolo fu per lo pi\u00f9 tradotto con quello di \"re dei Bretoni\". Questa pagina riguarda solo coloro che regnarono in Britannia (ad eccezione di Riotamo, che potrebbero aver governato anche su territori dell'Europa continentale.)\nAlmeno venti sovrani tra i Britanni insulari sono stati indicati con il titolo di \"re dei Britanni\", mentre ad altri sono stati dati titoli simili. La tabella seguente contiene anche i supremi governanti gallesi dei periodi normanno e plantageneto - da questo momento solo il Galles (o parti di esso) rimasero sotto il dominio dei britanni e il termine \"britanni\" fu usato come sinonimo di gallesi (Cymri). Questo e il decrescente potere dei governanti gallesi a favore dei sovrani d'Inghilterra si riflette nella graduale evoluzione dei titoli con cui questi governanti erano conosciuti da \"re dei Britanni\" nell'XI secolo per \"principe di Galles\" in XIII secolo .\nSebbene molti dei re dei Britanni ebbero la base del loro potere nel Gwynedd (Galles settentrionale), si trovano anche sovrani di altre aree a partire dal VII secolo dalla Dumnonia (Inghilterra sud-occidentale) allo Strathclyde (Scozia sud-occidentale) ad aver avuto questo titolo."}
{"id": "716162", "revid": "122962210", "url": "https://it.wikipedia.org/wiki?curid=716162", "title": "Lucio Salis", "text": "Biografia.\nDopo l'infanzia trascorsa in Sardegna, si trasferisce a Milano tra il 1968 ed il 1972. Si scopre poi cabarettista e partecipa al famoso programma televisivo \"Drive In\", dove interpreta un sardo. \u00c8 sua la battuta-tormentone \"Capitto mi hai?\".\n1960-1977.\nNel 1966 inizia la carriera musicale scrivendo e producendo tre singoli dei cugini Antonio Salis (Tonietto) e Francesco Salis, all'epoca appena fuoriusciti dai disciolti Barritas, gruppo fondato dallo stesso Lucio, col cugino Francesco e il chitarrista suo compagno di banco Antonio Albano.. I quarantacinque giri in questione sono \"Maribel/Nell'oscurit\u00e0\", \"Manchi solo tu/Il ritorno\" e \"Il tuo ritorno/Maribel\", tutti accreditati ai Salis'n Salis e pubblicati dalla lungimirante Belldisc di Antonio Casetta, gi\u00e0 comunque editrice dei singoli dei Barrittas. Nello stesso periodo per la sede regionale RAI della Sardegna \u00e8 autore di numerose commedie in sardo per la regia di Lino Girau. Nel 1967 scrive, sempre coi cugini Tonietto e Francesco, e produce il primo LP del gruppo: un concept album dal titolo \"SA VIDA ITA EST\" , in cui si racconta in 13 brani la vita di un uomo, dalla nascita alla morte. I Salis'n Salis sono stati ospiti delle trasmissioni giovanili RAI (su tutte \"Settevoci\", condotta da un giovanissimo Pippo Baudo, e \"Per voi giovani\" con Renzo Arbore). Partecipano in seguito anche al Cantagiro, nel 1969 con la canzone \"Il tuo ritorno\". Negli anni '70 \u00e8 nominato Segretario giovanile dell'UNCLA (\"Unione Nazionale Compositori, Librettisti e Autori\") e scrive programmi radiofonici per Radio Capodistria e Radio Monteceneri.\nA Milano, in quegli anni, \u00e8 direttore artistico di tre etichette discografiche: Belldisc, Bluebell/Liberty e Produttori Associati, scoprendo talenti come De Andr\u00e8, Rino Gaetano e Gli alunni del sole, che dal 1971 Lucio Salis metter\u00e0 sotto contratto con la Produttori Associati, etichetta che pubblica anche i lavori di Fabrizio De Andr\u00e9. \nRientra in Sardegna per realizzare il progetto di una casa discografica regionale, la \"Strega Record srl\", che vivr\u00e0 per alcuni anni. Inizia l'esperienza di attore e autore satirico proponendo in diversi locali, negli stadi e nelle piazze della Sardegna il suo cabaret italo-sardo. Alcuni dei suoi monologhi vennero inoltre incisi su disco e . Fonda la prima compagnia italiana di Teatro Cabaret col suo gruppo di attori della compagnia \"Sardegna Viva\", di cui scrive tutti i testi e si occupa della regia. . Fonda e dirige a Cagliari, le prime radio \"libere\" in Italia, e si occupa delle trasmissioni di punta. Cos\u00ec come in altre tra le prime emittenti radiofoniche e televisive nazionali, come Radiolina e Radio 24 ore. Dall'esperienza di Radiolina nascer\u00e0 poi Videolina, una delle prime emittenti televisive \"libere\". Salis fu sempre in prima linea per difendere l'emittenza privata. Decide poi di portare il suo cabaret dai locali nelle piazze con il tour estivo \"\"Sardegna Viva\".\n1978-1990.\nNuovamente a Roma \u00e8 ospite fisso della trasmissione \"\"Radio anch'io\". Nanni Loy lo vuole a \"Cinema democratico\", dove entra in contatto con i grandi nomi del cinema italiano, da Ugo Pirro a Sergio Leone, affinando le sue capacit\u00e0 di sceneggiatore e scrittore. La grande riscoperta del mezzo radiofonico, profondamente rinnovatosi sotto la spinta dell'emittenza privata, lo vede ancora presente in Rai con le 95 puntate di \"Via AsiagoTenda\", \"Permette, cavallo?\"\", \"Ribalta aperta\", \"Sapore di Salis\", \"Il Guastafeste\". Ricopre il ruolo di comico in Radio Uno, per la quale scrive e recita centinaia di monologhi. \nA Milano entra a far parte del fortunato gruppo di Drive In, la trasmissione cult degli anni ottanta. A \"Drive In\" presenta un nuovo personaggio di sardo mite e simpatico, e lancia il suo tormentone \"cappittomihai?\". L'esperienza di \"Drive In\" lo lancia come attore e autore di dimensione nazionale. Sulla scia del successo del programma \u00e8 ospite in trasmissioni quali Odiens, Campione d'Italia della risata, Risate di Capodanno, Buon Compleanno Canale 5, Buon Natale, \"Il gioco del 9\".\nNel 1989 partecipa alla fortunata serie di \"Striscia la notizia\". La trasmissione ricever\u00e0 il prestigioso riconoscimento del Telegatto d\u2019Oro.\n1991-2000.\nLavora in RAI alla preparazione dell'edizione 1991 di \"Uno Pomeriggio\", mentre sulla stampa appaiono recensioni favorevoli del suo personaggio a firma di Beniamino Placido, Oreste del Buono, Umberto Eco. Le sue migliori battute vengono raccolte e consacrate accanto a quelle dei maggiori umoristi del secolo in volumi di successo quali \"Anche le formiche, nel loro piccolo, si incazzano\" e \"Le cicale\". \nDopo l'esperienza con Nanni Loy, sente sempre pi\u00f9 l'attrazione per il cinema. Con Renato Pozzetto gira per la regia di Pasquale Festa Campanile \"\"Porca Vacca\", quindi per Duccio Tessari \"Baciami Strega\" e per Giuliano Montaldo \u00e8 il protagonista del remake tv di \"Un cittadino al di sopra di ogni sospetto\", andato in onda su Rai 3; anche per Bruno Corbucci ha interpretato alcune puntate di Classe di Ferro. \nCon Pupi Avati ha una parte in Magnificat, film che si conquista una nomination al festival di Cannes. \u00c8 l'attore principale in \"Sos Laribiancos \u2013 I dimenticati\" di Piero Livi (menzione d'onore al Festival del Cinema di Palm Springs) e fa un cameo coi Vanzina in Sapore di Mare.\n2000-oggi.\nIl suo nuovo personaggio, presentato in tv da Lucio Salis nel corso di una puntata di Zelig, del tutto simile al vecchio se non per l'et\u00e0 anagrafica di chi lo interpreta, si chiama \"Gavino\"\", proprietario di un ristorante al mare che per\u00f2 sta in montagna. \nNel 2005 conduce numerose puntate di \"A casa di Lucio\", un talk show quotidiano trasmesso in diretta, interamente prodotto in Sardegna e condotto dallo stesso Salis sull'emittente privata \"Nova tv\" di Oristano.\nNote.\n Lucio Salis ha vinto tutti i processi intentati contro di lui, quando poteva presenziare alle udienze. Vinse anche contro questo #Giorgio carta, a Nuoro, battendo lui e il suo avvocato Anedda, pm Dott. Altieri."}
{"id": "716169", "revid": "106908", "url": "https://it.wikipedia.org/wiki?curid=716169", "title": "Capece Minutolo", "text": ""}
{"id": "716176", "revid": "117667459", "url": "https://it.wikipedia.org/wiki?curid=716176", "title": "Fahrenheit (videogioco)", "text": "Fahrenheit (Indigo Prophecy negli Stati Uniti ed in Canada) \u00e8 un videogioco di genere avventura grafica, uscito nel 2005 per PlayStation 2, Xbox e Windows. \u00c8 stato sviluppato dallo studio francese Quantic Dream, e pubblicato da Atari. Il gioco \u00e8 stato scritto e diretto da David Cage, fondatore della stessa Quantic Dream.\nTrama.\nNew York, gennaio 2009. Lucas Kane, un normale cittadino, si risveglia da un trance nei bagni di una tavola calda e scopre di aver appena ucciso un uomo. Egli riesce a fuggire, ma sulle sue tracce si mettono gli ispettori di polizia Carla Valenti e Tyler Miles. Impersonando Lucas, l'obiettivo sar\u00e0 quello di non farsi rintracciare dalla polizia, mentre al contrario, nei panni dei due detective, bisogner\u00e0 indagare sull'accaduto. L'ambiente in cui si svolge il gioco \u00e8 una New York sommersa dalla neve, invasa da un'ondata di freddo glaciale. Il segreto della vicenda \u00e8 nascosto dietro a delle antiche profezie Maya, secondo le quali dovevano essere commessi dei sacrifici umani per entrare in contatto con l'altro mondo. Il tutto sta a trovare una bambina prodigio chiamata \"Bambina Indaco\" prima che la trovi un altro personaggio, che si fa chiamare \"L'Oracolo\", animato da intenti decisamente pi\u00f9 pericolosi.\nModalit\u00e0 di gioco.\nQuesto titolo si presenta come un'avventura che pone un misto di esplorazione e quick time event. Il giocatore controlla alternatamente tre personaggi e la sua partita lo porter\u00e0 ad uno dei tre finali diversi disponibili che varier\u00e0 in base alle scelte fatte durante il gioco. Le scelte si attivano durante i vari dialoghi del gioco, in cui il giocatore decide cosa dire scegliendo le frasi con la direzione abbinata allo stick analogico destro.\nUn fattore che va tenuto in considerazione durante il gioco \u00e8 lo stato d'ansia dei personaggi che pu\u00f2 migliorare o peggiorare a seconda delle scelte fatte e che pu\u00f2 portare alla fine prematura del gioco: in casi diversi a seconda del personaggio.\nDurante il gioco \u00e8 possibile raccogliere punti bonus che permettono di acquistare nell'apposito men\u00f9 i contenuti extra del gioco, come dei video di making of, illustrazioni e tanto altro.\nControlli.\nUna delle cose che ha contraddistinto questo gioco, oltre alla natura di 'film interattivo', \u00e8 stato il sistema di controllo, interamente votato sull'utilizzo degli stick analogici del DualShock. Per la versione Pc si \u00e8 adottato una combinazione di mouse e tastiera, ma il supporto per joypad rende quest'ultimo il sistema di controllo preferibile.\nIl gioco alterna momenti di esplorazione in cui si controlla il personaggio principale e lo si fa interagire con l'ambiente o con altri personaggi a quick time event, ovvero momenti in cui la risoluzione di una situazione si risolve con prove di abilit\u00e0. queste sono divise in due tipologie:\nIl primo caso ripropone la meccanica del vecchio gioco elettronico Simon, ma richiede l'interazione in tempo reale invece che ripetere tutto a memoria in un secondo tempo.\nLa visuale pu\u00f2 essere spostata con lo stick analogico destro (non pu\u00f2 essere controllata durante i quick time event) e si pu\u00f2 riportare dietro le spalle del protagonista controllato con la pressione del tasto R2.\nPersonaggi.\nProtagonisti.\nLucas Kane.\nFiglio di scienziati stanziati presso la base militare di Wishita, Lucas \u00e8 dotato di poteri paranormali e ha spesso delle visioni. Si risveglia da una trance una sera in un ristorante e si riscopre assassino di uno sconosciuto. Inizia cos\u00ec la sua fuga dalla polizia e, con essa, le sue ricerche per scoprire ci\u00f2 che realmente \u00e8 accaduto. Il suo lavoro \u00e8 il responsabile informatico presso la banca Naser &amp; Jones, \u00e8 il fratello di Marcus ed era fidanzato con Tiffany.\nCarla Valenti.\nDetective di New York lavora in coppia con Tyler Miles. Donna dal carattere forte, penalizzata unicamente dal fatto di soffrire di claustrofobia. Sar\u00e0 lei, insieme al suo collega, a dare la caccia all'assassino del ristorante.\nTyler Miles.\n\u00c8 il collega di Carla ed \u00e8 un uomo di colore abbastanza alto. Si divide con Carla le ricerche per scovare degli indizi che gli permettano di risolvere l'efferato delitto. \u00c8 fidanzato con Samantha, si dedica al basket ed \u00e8 appassionato di musica motown.\nMarcus Kane.\nFratello di Lucas, fa il prete. Lui e Lucas nel corso degli anni si sono persi di vista e si ricongiungono nel momento in cui Lucas si trova in difficolt\u00e0. A differenza di Lucas lui non ha alcun potere.\nL'Oracolo.\nFigura misteriosa che si delinea con il proseguire del gioco. Il suo coinvolgimento negli omicidi sembra quasi certo. Non agisce solo per conto proprio, ed \u00e8 l'antagonista del gioco.\nAltri personaggi.\nTiffany Harper.\nEx fidanzata di Lucas, i due si sono separati da circa un mese all'inizio del gioco. Fa l'infermiera.\nSamantha 'Sam' Malone.\nFidanzata di Tyler. Si trova a soffrire di una certa trascuratezza nei suoi confronti per via del lavoro svolto dal proprio fidanzato.\nAgatha.\nDonna anziana, costretta su una sedia a rotelle e per di pi\u00f9 cieca. Viene avvicinata da Lucas su consiglio del fratello Marcus per le sue capacit\u00e0 sensitive allo scopo di aiutarlo a scoprire la verit\u00e0 sull'accaduto. Morir\u00e0 per cause naturali. Viene sostituita da un mostro venuto dalla rete.\nIl Cyborg.\nUn mostro composto da energia elettrica che uccider\u00e0 Agatha per manipolare Lucas. Lavora per conto di una fazione rivale a quella dell'Oracolo.\nJade - Bambina indaco.\nDi questa bambina si sa poco o nulla, si sapr\u00e0 di pi\u00f9 sul suo conto con il procedere del gioco. L'Oracolo \u00e8 alla sua ricerca.\nColonna sonora.\nLa colonna sonora \u00e8 un altro degli aspetti che ha caratterizzato in positivo \"Fahrenheit\", contando su diversi brani su licenza ed un paio di brani orchestrali scritti dal noto Angelo Badalamenti. Qua di seguito i brani:\nCambiamenti nella versione statunitense.\nIl titolo originale \"Fahrenheit\" \u00e8 stato cambiato negli Stati Uniti in \"Indigo Prophecy\". Il cambiamento al nome del gioco \u00e8 stato fatto per evitare confusione con il film di Michael Moore \"Fahrenheit 9/11\". Oltre al cambiamento del nome, \u00e8 importante sottolineare che la versione americana del gioco \u00e8 stata ritoccata. Scene in cui viene rappresentato sesso (una delle quali interattiva) ed altri \"contenuti adulti\" sono stati rimossi, cos\u00ec il gioco ha potuto ottenere un bollino \"Mature\" (17+) invece di un'etichettatura \"Adults Only\" (18+) dall'ESRB Entertainment Software Rating Board. Sia il cambio di nome sia le modifiche al gioco sono state fatte su richiesta del publisher.\nLa causa principale dei cambiamenti apportati al videogioco \u00e8 da riscontrarsi nello \"sciagurato\" \"Hot Coffee\" per \"\", il quale \u00e8 stato oggetto di attenzioni negative da parte dei media e controversie nella met\u00e0 del 2005.\nTuttavia non essendo esplicite le scene di sesso censurate in \"Fahrenheit\", Quantic Dream ha dichiarato che le censure non apportavano modifiche drastiche alla trama del gioco, essendo completamente secondarie allo sviluppo della storia.\nRappresenta un'eccezione la scena di sesso finale tra Lucas e Carla, che non \u00e8 stata completamente eliminata dal gioco vista la sua importante funzione a fini narrativi, ma \u00e8 stata accorciata rimuovendo la maggior parte della nudit\u00e0 presente; tuttavia un'angolazione \u00e8 rimasta nell'edizione censurata, quella che rivela il seno nudo di Carla, anche se i capezzoli sono stati rimossi dal suo modello di gioco, dando l'impressione che gli stessi capezzoli siano quasi completamente oscurati dalla visione evitando ogni allusione alla nudit\u00e0.\nNonostante tutto, il gioco \u00e8 stato successivamente ridistribuito in Canada e USA con il titolo \"Fahrenheit: Indigo Prophecy Director's Cut\". Questa versione, disponibile solo per PC come download, non \u00e8 censurata ed \u00e8 quindi classificata Adults Only (18+). Il gioco non ha incontrato problemi nelle altre parti del mondo; di conseguenza, ogni copia del videogioco intitolata \"Fahrenheit\" non \u00e8 stata modificata in alcun modo.\nAltre edizioni.\nIl 4 dicembre 2007 la versione non censurata \u00e8 stata distribuita in tutto il mondo per Xbox 360, scaricabile tramite Xbox Live.\nIl 29 gennaio 2015 \u00e8 uscita una nuova edizione rimasterizzata e in alta definizione, intitolata \"Fahrenheit: Indigo Prophecy Remastered\", pubblicata in tutto il mondo per Windows, Linux, macOS, Android e iOS. Anche questa versione \u00e8 incensurata.\nIl 10 agosto 2016 \u00e8 stata pubblicata sul PlayStation Store la versione rimasterizzata per PlayStation 4.\nPremi e vendite.\nFahrenheit, pubblicato come \"Indigo Prophecy\" in Nord America, ha \nAltro.\nSecondo GameSpot, Nel 2005 ha ricevuto i premi \"Best Story\" e \"Miglior gioco d'avventura\" da GameSpot, oltre ad essere nominato per quattro premi diversi. "}
{"id": "716177", "revid": "1543377", "url": "https://it.wikipedia.org/wiki?curid=716177", "title": "Erik Everhard", "text": "Biografia.\nNel 1998 si spost\u00f2 a Vancouver per gli studi universitari. In quel periodo entr\u00f2 nel mondo del cinema a \"luci rosse\" e proprio per questo e con l'aiuto finanziario di un amico, nel 1999, si spost\u00f2 a Los Angeles per intraprendere una vera carriera da attore porno.\nLe sue performance sono disponibili in almeno duecento film da lui interpretati, la maggior parte dei quali \u00e8 della Anabolic Video. La sua famiglia ha origini ucraine. Famoso per la misura della circonferenza del pene di 6,5 pollici (16,5\u00a0cm).\nNel 2002 ha dichiarato che la sua carriera nel mondo dell'hard non \u00e8 mai dipesa da ragioni finanziarie, bens\u00ec dal divertimento che prova nel girare i film hard.\n\u00c8 stato fidanzato con le pornoattrici Kayden Kross e Dani Daniels."}
{"id": "716180", "revid": "49022", "url": "https://it.wikipedia.org/wiki?curid=716180", "title": "Geraint di Dumnonia", "text": ""}
{"id": "716181", "revid": "228587", "url": "https://it.wikipedia.org/wiki?curid=716181", "title": "Jean Claude Richard abate di Saint-Non", "text": ""}
{"id": "716182", "revid": "49022", "url": "https://it.wikipedia.org/wiki?curid=716182", "title": "Rhodri Molwynog", "text": ""}
{"id": "716184", "revid": "228587", "url": "https://it.wikipedia.org/wiki?curid=716184", "title": "Jean Claude Richard de Saint-Non", "text": ""}
{"id": "716186", "revid": "125286959", "url": "https://it.wikipedia.org/wiki?curid=716186", "title": "Vicenza (pallacanestro femminile)", "text": "L'Associazione Sportiva Vicenza \u00e8 una societ\u00e0 di pallacanestro femminile di Vicenza che milita in Serie A2.\nGioca al PalaVicenza di via Goldoni e i suoi colori sociali sono il bianco e il rosso.\n\u00c8 tra le squadre di pallacanestro femminile pi\u00f9 titolate avendo vinto 12 scudetti e 5 Coppe dei Campioni.\nStoria.\nFondata nel 1958, gioca i primi anni sul campo all'aperto di Piarda Fanton. Nei primi anni '60, gli amministratori del tempo concedono l'uso di un originale campo al coperto: la Basilica Palladiana.Il primo allenatore \u00e8 stato Antonio Concato e la squadra part\u00ec dalla Serie C, sponsor il Portorico Caff\u00e8 della famiglia Bertoldo e dell'amministratore Nizzero.\nSubito promossa in Serie B, conquista la Serie A nel campionato 1962-63. Il primo scudetto viene vinto l'11 aprile 1965 al Palalido di Milano in uno spareggio per il titolo fra FIAT Torino e Portorico Vicenza.La formazione dello scudetto era: Colla, Persi, Bortolotto, Medin, Faggionato, Verdi, Gentilin, Pausich, Franzon, Rigodanza capitana.\nIl ciclo d'oro comincia nel 1980: 7 scudetti consecutivi dal 1982 al 1988 con i marchi Zolu, Fiorella e Primigi, 14 titoli giovanili vinti: 6 juniores, 1 cadette, 4 allieve, 3 ragazze ma il vero fiore all'occhiello della societ\u00e0 sono le 5 coppe campioni vinte tra il 1983 e il 1988. Tra il 1989 e il 1992, a seguito di un accordo di sponsorizzazione, la squadra assume la denominazione Estel Vicenza.\nNel 2002-03 l'A.S. \u00e8 arrivata tredicesima al termine della stagione regolare ed \u00e8 retrocessa ai play-out. Nel 2004-05 si classifica al secondo posto del Girone A, vince la Coppa Italia di Serie A2 e viene ripescata nella massima serie al posto del Rovereto Basket.\nNel 2005-06 gioca al Centro Sport Palladio Vicenza e arriva 15^ in serie A1. Nel 2006 dalla serie A2 retrocede in B e deve ripartire dalla serie C per problemi societari.\nNel 2007 il vecchio patron Antonio Concato decide di creare una nuova societ\u00e0 a Vicenza, la Pallacanestro Femminile Vicenza. Il 10 novembre inizia l'attivit\u00e0 agonistica che vede l'AS Vicenza ripartire dalla Serie C come quasi 50 anni fa.\nIl 3 luglio 2008 la dirigenza della PF Vicenza e della AS Vicenza decidono di unire nuovamente le forze, andando a ricreare un'unica squadra che dal successivo anno garegger\u00e0 in serie B. Presidente \u00e8 lo storico patron Antonio Concato.\nNel 2012 viene istituita la serie A3 e l'AS Vicenza viene inserita in essa per meriti sportivi. A fine campionato la squadra arriva all'8\u00ba posto e dopo aver disputato i play-off viene promossa in serie A2 classificandosi nella stagione 2013-2014 al quarto posto.\nSu otto giocatrici donne inserite finora nella Hall Of Fame della pallacanestro italiana, ben sette hanno indossato la maglia dell'AS Vicenza: Nidia Pausich, Nicoletta Persi, Lidia Gorlin, Rosetta Bozzolo, Wanda Sandon e Catarina Pollini, Mara Fullin."}
{"id": "716194", "revid": "339392", "url": "https://it.wikipedia.org/wiki?curid=716194", "title": "Llywelyn Fawr", "text": ""}
{"id": "716196", "revid": "93556", "url": "https://it.wikipedia.org/wiki?curid=716196", "title": "Du\u00e9 le Quartz", "text": "I sono stati un gruppo musicale indie visual kei giapponese fondato nel dicembre del 1998, in attivit\u00e0 dal 14 febbraio 1999 al 22 settembre 2002.\nIl nome.\nSecondo il cantante Sakito \"Du\u00e9 le Quartz\" significherebbe in un francese gergale e sgrammaticato \"i due lati del cristallo\", e varrebbe quindi da manifesto programmatico circa la volont\u00e0 di raccontare il dualismo del comportamento umano (in realt\u00e0 in francese l'espressione non ha alcun significato).\nBiografia.\nI Du\u00e9 le Quartz nascono dai due amici Sakito e Ken. Entrambi provenienti da piccole esperienze musicali precedenti, si conoscono nel dicembre del 1998 e subito arruolano il bassista Kikasa, che militava nei Rapture con Kazuki (uno dei batteristi pi\u00f9 attivi del panorama visual); in questa fase iniziale per\u00f2 i Du\u00e9 le Quartz non sono un vero e proprio gruppo, ma pi\u00f9 una session band, cio\u00e8 un gruppo di tre strumentisti che di volta in volta si uniscono ad altri talenti per formare un gruppo completo: per esempio, nel 1999 Sakito e Kikasa partecipano ai Mintaishi col cantante Yoshiyuki Ichimiya, il chitarrista Miyabi (oggi Miyavi) e il batterista Takahal, dando alle stampe un solo singolo con una sola traccia e partecipando ad una compilation.\nIl vero debutto ufficiale dei Du\u00e9 le Quartz avviene con un live il 14 febbraio 1999; gi\u00e0 il 22 marzo si unisce a loro il batterista Kazuki ed infine, il 29 giugno, Miyabi prende il posto di Ken come chitarrista (che aveva abbandonato il gruppo in maggio), completando la formazione definitiva del gruppo.\nDopo una serie di concerti in diverse live house di Tokyo, i quattro vengono notati dalla \"label\" Matina di Kisaki che li mette sotto contratto, e finalmente il gruppo inizia a pubblicare i primi dischi. Il successo arriva in maniera progressiva, ma costante, e gi\u00e0 nel 2000 si inaugura il fanclub ufficiale Baby Merry ed il gruppo passa sotto l'allora neonata etichetta indie PS Company, per la quale ristampano i loro primi due minialbum e produrranno diversi singoli. I Du\u00e9 le Quartz continuano a suonare con sempre maggior seguito fino al 2002, quando il gruppo (ormai prossimo al debutto da \"major\") decide di sciogliersi per permettere ai vari membri di seguire le proprie strade personali.\nProgetti post-Du\u00e9 le quartz.\nSubito dopo la rottura dei Du\u00e9 le Quartz, Miyabi annuncia di proseguire la sua carriera da solista come Miyavi; l'esperienza coi Du\u00e9 le Quartz ha sviscerato tutti i lati pi\u00f9 aspri e duri della sua poetica musicale ed il cantante desiderava esplorare altri terreni musicali. Gli altri tre proseguono con separate esperienze, e nel 2005 hanno creato il nuovo gruppo dei Figure (in cui per\u00f2 Kazuki figura come membro non ufficiale), oggi sciolto, che ha prodotto tre singoli ed un album.\nDopo lo scioglimento dei Figure Sakito si allontana nuovamente dal mondo della musica. Kikasa e Kazuki invece continuano la loro carriera: il primo \u00e8 un musicista free-lance ed amministra la Tuxedo Production, che gestisce giovani gruppi visual kei, ed il secondo continua a passare di gruppo in gruppo. Gi\u00e0 prima ancora dei Figure, inoltre, Kikasa collabora con Y\u016bki Sakurai alla session band Unzu, dove milita attualmente.\nFigure.\nI Figure nascono artisticamente nel dicembre del 2004 dalla riunione del cantante Sakito e del bassista Kikasa. Allontanandosi dalla PS Company, Kikasa fonda per l'occasione una sua etichetta discografica indie, la Tuxedo Production (i cui primi dischi saranno appunto quelli del suo nuovo gruppo) ed al duo si aggrega anche KAZUKI. Dopo inizi promettenti con concerti affollati dal pubblico orfano dei Du\u00e9 le Quartz e quattro uscite discografiche nel giro di sette mesi, ad agosto inaspettatamente Sakito non si presenta ad un concerto, episodio che precede l'abbandono del cantante a settembre dello stesso anno per \u00abmotivi familiari\u00bb mai specificati. Il 22 settembre, la stessa data in cui si sono sciolti i Du\u00e9 le Quartz, i Figure salutano i fan con un concerto d'addio e chiudono ufficialmente la loro esperienza artistica.\nStile.\nI Figure hanno proseguito il discorso musicale dei Du\u00e9 le Quartz, esasperandone i toni con brani molto complessi arrangiati in maniera virtuosistica. Una delle caratteristiche principali dei Du\u00e9 le Quartz, ovvero la secchezza ed, a volte, durezza d'arrangiamento lascia quindi il posto a strumentazioni veloci, molto ricche di arpeggi e fioriture su un sound con poche alterazioni. Contemporaneamente viene mantenuto l'aspetto compositivo ed armonico scomposto e destrutturato che era tipico del precedente gruppo; questa caratteristica viene anzi rafforzata fino a realizzare brani che hanno l'aspetto di un collage di idee melodiche differenti e dissonanti.\nIl \"look\" dei Figure \u00e8 invece molto diverso da quello dei Du\u00e9 le Quartz: abbandonate il \"look\" BDSM, il nuovo gruppo presenta un aspetto pi\u00f9 fresco e leggero tendente all'oshare kei, con outfit caratterizzati da contrasti bianco/nero a contrasto con i capelli colorati tipici del visual.\nDiscografia.\nEventuali note sono indicate dopo il punto e virgola \";\".\nStile.\nI Du\u00e9 le Quartz sono stati un gruppo genuinamente visual kei. Rispettano tutti gli stilemi del genere: vestiti vistosi, trucco pesante e, soprattutto, un'immagine molto forte supportata da un sound dello stesso livello; fusi insieme, musica e \"look\" creano un effetto ricercatamente molto teatrale. Dopo la pausa presa dai Malice Mizer nel 2001, che corrisponde alla fine della seconda fase del visual, i Du\u00e9 le Quartz erano fra i pochissimi gruppi che ancora sfoggiavano costumini femminili aderenti in pelle e un trucco molto coprente che rendeva i tratti del volto dei musicisti il pi\u00f9 femminili possibile.\nAl di l\u00e0 dell'aspetto visivo, comunque, i Du\u00e9 le Quartz non adottavano la barocca complessit\u00e0 di gruppi affermati del loro periodo come i Raphael, ma anzi sono stati al contrario caratterizzati da un'estetica musicale molto scarna, basata solo sull'uso degli strumenti gi\u00e0 in loro possesso e senza membri di supporto. Le ispirazioni musicali principali derivano dal visual classico dei Luna Sea, dei Kuroyume e degli X Japan, e contemporaneamente dal grunge e dall'hard rock americani, fusi dal compositore principale Miyabi in un insieme rumoroso, ma malinconicamente melodico. A ci\u00f2 si aggiunge il fatto che le registrazioni delle canzoni non subivano (o subivano pochissime) alterazioni del suono. L'effetto finale \u00e8 che i loro dischi potrebbero sembrare dei live, senza mixaggi composti degli strumenti n\u00e9 arrangiamenti supplementari. La secchezza della produzione, dovuta anche probabilmente alla mancanza di un forte budget di base, \u00e8 appunto il motivo dell'immediatezza delle canzoni dei Du\u00e9 le Quartz, tutte piuttosto forti e drammatiche, senza risultare pesanti o lente.\nFormazione.\nGli anni di nascita dei componenti non sono confermati, tranne quelli di Kikasa e KEN."}
{"id": "716198", "revid": "1910023", "url": "https://it.wikipedia.org/wiki?curid=716198", "title": "Comunit\u00e0 montana della Valle Brembana", "text": "La Comunit\u00e0 montana della Valle Brembana si trova in provincia di Bergamo.\n\u00c8 stata istituita nel 1973, con legge regionale n. 23 del 16 aprile, ed \u00e8 costituita da 37 comuni. Il fine ultimo della Comunit\u00e0 \u00e8 lo sviluppo sociale, economico e culturale della valle, da ottenersi con la cooperazione dei Comuni che ne fanno parte. Inoltre la Comunit\u00e0 Montana Valle Brembana gestisce in forma associata per i suoi 37 comuni, i servizi sociali, la protezione civile e i sistemi informativi oltre a promuovere diverse iniziative in materia di agricoltura e turismo. \nAttualmente la Comunit\u00e0 Montana ha tre sedi territoriali, quella principale a Piazza Brembana, dove opera tutto il personale amministrativo e politico, una seconda sempre nel centro di Piazza Brembana dove opera tutto il settore sociale e la Protezione Civile e una terza sede a Zogno nell'edificio della Green House, recentemente recuperato e portato a standard di altissima efficienza energetica, dove sono presenti diversi servizi territoriali oltre a un ufficio di rappresentanza e due sale convegni . \nCentri pi\u00f9 importanti.\nDi seguito i comuni con pi\u00f9 di 1000 abitanti e quelli di grande importanza\nComuni membri.\nL'elenco in ordine alfabetico dei 37 comuni costituenti la Comunit\u00e0:"}
{"id": "716200", "revid": "1305772", "url": "https://it.wikipedia.org/wiki?curid=716200", "title": "Mari\u00e1nsk\u00e9 L\u00e1zn\u011b", "text": "Mari\u00e1nsk\u00e9 L\u00e1zn\u011b (in tedesco \"Marienbad\", letteralmente \u201cTerme di Maria\u201d) \u00e8 una citt\u00e0 della Repubblica Ceca facente parte del distretto di Cheb, nella regione di Karlovy Vary, a ridosso del confine con la Germania.\nSi tratta di una storica localit\u00e0 termale, parte delle Grandi citt\u00e0 termali d'Europa, patrimonio dell'umanit\u00e0 dell'UNESCO.\nQua nacque il vescovo Ernst Hammerschmidt.\nIn occasione delle elezioni amministrative del 2014 il Partito Pirata \u00e8 risultato il pi\u00f9 votato nella citt\u00e0."}
{"id": "716201", "revid": "1860791", "url": "https://it.wikipedia.org/wiki?curid=716201", "title": "Child in Time", "text": "Child in Time \u00e8 una canzone della band hard rock dei Deep Purple; raggiunse la decima posizione in Olanda. Fu pubblicata sull'album \"Deep Purple in Rock\" (1970) e fu uno dei cavalli di battaglia del gruppo nelle performance dal vivo del periodo 1970-1973 (quello della cosiddetta formazione mark II). Una versione \u00e8 pubblicata nel doppio album dal vivo \"Made in Japan\" (1972).\nPer ammissione dello stesso Ian Gillan, il riff principale del brano nacque da Jon Lord sentendo suonare il brano \"Bombay Calling\" del gruppo It's a Beautiful Day, da cui si part\u00ec per arrivare con un diverso arrangiamento.\nMusicalmente pu\u00f2 essere considerata una sorta di \"suite\". Parte da un giro di organo Hammond eseguito dal tastierista Jon Lord, si sviluppa sulla melodia cantata in modo sempre pi\u00f9 acuto e aggressivo da Ian Gillan e un testo in chiara opposizione alla guerra; la struttura del brano, \u00e8 un crescendo che viene drammatizzato magistralmente dagli acuti di Gillan che ne fanno una pietra miliare del rock.\nTra le parti cantate, Ritchie Blackmore realizza uno dei suoi assolo pi\u00f9 riusciti; lo sviluppa in un crescendo che si arresta repentinamente alla ripresa della strofa iniziale. Infine sia il suono delle chitarra, sia quello degli altri strumenti, diventano pi\u00f9 cupi e pesanti.\nProposta quasi sempre nei concerti, dal vivo viene suonata anche in versioni estese: sono famose le versioni dall'album \"Made in Japan\" e quella del concerto in Danimarca del 1972, della quale esiste anche la registrazione in video.\nL'ultima versione dal vivo venne inserita nell'album \"Come Hell or High Water\" (1994).\nL'ultima volta in cui venne eseguita dal vivo risale al 17 marzo 2002 durante un concerto in Russia, in seguito non venne mai pi\u00f9 riproposta, presumibilmente per le difficolt\u00e0 di Gillan a ritrovare la voce e la potenza che caratterizzavano la versione in studio; L'ultima formazione ad averla eseguita \u00e8 quella attuale, detta \"Mark VIII\" (Ian Paice, Ian Gillan, Roger Glover, Steve Morse e Don Airey).\nGillan \u00e8 molto affezionato a questa canzone, tanto che ne ha realizzato una versione jazzeggiante nel suo primo lavoro da solista; quando si separ\u00f2 per la prima volta dai Deep Purple, nel 1973, convinse Glenn Hughes (la voce pi\u00f9 acuta del duo formato con David Coverdale) a non riproporla mai dal vivo. La promessa fu sempre mantenuta.\nCuriosit\u00e0.\nL'intro del brano \"Lo Show\", prima traccia dell'album Gli spari sopra, di Vasco Rossi, \u00e8 un chiaro omaggio a questo brano.\nSi racconta che durante il concerto che diede vita a \"Made in Japan\" la voce del cantante Ian Gillan fu misurata in decibel durante i celebri acuti della canzone. Si dice addirittura che al momento dell'acuto pi\u00f9 alto i decibel che gener\u00f2 (insieme all'amplificazione) siano stati paragonati a quelli che avrebbe generato un aereo in partenza.\nIl brano fa parte della colonna sonora del film \"Le onde del destino\" di Lars von Trier e del film \"Denti\" di Gabriele Salvatores; \u00e8 inoltre presente nel film \"La banda Baader Meinhof\" di Uli Edel. Presente inoltre nel film \"Twister\".\n\u00c8 stato utilizzato nel 2015 per lo spot del profumo Flower by Kenzo."}
{"id": "716202", "revid": "114072", "url": "https://it.wikipedia.org/wiki?curid=716202", "title": "Marienbad", "text": ""}
{"id": "716203", "revid": "287204", "url": "https://it.wikipedia.org/wiki?curid=716203", "title": "Toni Ribas", "text": "Biografia.\nHa iniziato la carriera di regista nel 2001, con il film \"Hardcore Innocence 1\", primo episodio si una fortunata serie giunta sino alla nona puntata con \"Hardcore Innocence 9\" nel 2003. Ha lavorato spesso con Ram\u00f3n Nomar.\n\u00c8 stato sposato con l'attrice porno Sophie Evans dalla quale ha divorziato nel 2005; \u00e8 apparso in numerosi film proprio con l'allora moglie, come \"Eternal Ecstasy\", \"Heaven on Earth\" e \"Private Gladiator\".\nVita privata.\nNel 2012 sposa Asa Akira, con la quale aveva recitato su diversi set."}
{"id": "716204", "revid": "287204", "url": "https://it.wikipedia.org/wiki?curid=716204", "title": "Marianske Lazne", "text": ""}
{"id": "716205", "revid": "56818", "url": "https://it.wikipedia.org/wiki?curid=716205", "title": "Fonendoscopio", "text": ""}
{"id": "716207", "revid": "1565034", "url": "https://it.wikipedia.org/wiki?curid=716207", "title": "Francesco Montenegro", "text": "Biografia.\nNasce a Messina, citt\u00e0 capoluogo di provincia e sede arcivescovile, il 22 maggio 1946. Il padre era un graduato della Polizia.\nFormazione e ministero sacerdotale.\nCompie gli studi ginnasiali, liceali, filosofici e teologici presso il Seminario Arcivescovile \"S. Pio X\" di Messina.\nL'8 agosto 1969 \u00e8 ordinato presbitero dall'arcivescovo Francesco Fasola. Dopo l'ordinazione ha continuato gli studi presso l\"'Ignatianum\" di Messina; dal 1969 al 1971 esercita il ministero presso il Villaggio UNRRA; dal 1971 al 1978 \u00e8 segretario particolare degli arcivescovi metropoliti di Messina Francesco Fasola ed Ignazio Cannav\u00f2.\nDal 1978 al 1988 \u00e8 parroco della parrocchia di San Clemente a Messina; dal 1988 direttore della Caritas diocesana, delegato regionale della Caritas e infine rappresentante regionale della Caritas italiana.\n\u00c8 anche docente di religione, assistente diocesano del Centro Sportivo Italiano (CSI), direttore diocesano dell'Apostolato della preghiera, mansionario del capitolo dell'archimandritato, rettore della chiesa-santuario di Santa Rita e padre spirituale del Seminario minore, membro del Consiglio presbiterale.\nPer tre anni, dal 1997 al 2000 \u00e8 provicario generale dell'arcidiocesi di Messina-Lipari-Santa Lucia del Mela e dal 1998 canonico del capitolo protometropolitano della cattedrale di Messina e prelato d'onore di Sua Santit\u00e0.\nMinistero episcopale.\nVescovo ausiliare di Messina-Lipari-Santa Lucia del Mela.\nIl 18 marzo 2000 papa Giovanni Paolo II lo nomina vescovo ausiliare di Messina-Lipari-Santa Lucia del Mela e vescovo titolare di Aurusuliana; riceve l'ordinazione episcopale il 29 aprile successivo, nella cattedrale di Messina, dall'arcivescovo Giovanni Marra, coconsacranti l'arcivescovo Ignazio Cannav\u00f2 ed il vescovo Francesco Sgalambro.\nDal maggio 2003 al maggio 2008 \u00e8 presidente di Caritas italiana.\nArcivescovo metropolita di Agrigento.\nIl 23 febbraio 2008 papa Benedetto XVI lo nomina arcivescovo metropolita di Agrigento; succede a Carmelo Ferraro, dimessosi per raggiunti limiti di et\u00e0. Il 17 maggio successivo prende possesso dell'arcidiocesi.\nDal maggio 2013 \u00e8 presidente della Commissione episcopale per le migrazioni della Conferenza episcopale italiana, a motivo del suo impegno per l'accoglienza dei migranti nell'arcidiocesi agrigentina, improntando il proprio operato sulla comunione, con una particolare attenzione alle varie situazioni di povert\u00e0.\nL'8 luglio 2013 accoglie papa Francesco, durante la visita apostolica a Lampedusa e Linosa.\nNel concistoro del 14 febbraio 2015 papa Francesco lo crea cardinale presbitero dei Santi Andrea e Gregorio al Monte Celio; il 19 aprile prende possesso del titolo.\n\u00c8 stato membro dal 13 aprile 2015 fino al loro scioglimento del Pontificio consiglio della pastorale per i migranti e gli itineranti e del Pontificio consiglio \"Cor Unum\".\nIl 20 maggio 2015 \u00e8 eletto presidente della Commissione episcopale per il servizio della carit\u00e0 e la salute della Conferenza episcopale italiana e, in quanto tale, presidente di Caritas Italiana e della Consulta ecclesiale degli organismi socio-assistenziali; da questi incarichi si \u00e8 dimesso il 3 dicembre 2018.\nNell'ottobre 2015 \u00e8 stato chiamato da papa Francesco a prendere parte alla XIV assemblea generale ordinaria del Sinodo dei vescovi.\nIl 22 maggio 2021 papa Francesco accoglie la sua rinuncia per raggiunti limiti d'et\u00e0; gli succede l'arcivescovo coadiutore Alessandro Damiano. Assume da allora il titolo di arcivescovo emerito di Agrigento. Su desiderio del pontefice prende quindi residenza a Roma stabilendosi nella Casa San Benedetto di Via dell'Erba. \nIl 7 agosto e il 22 ottobre seguenti \u00e8 nominato rispettivamente membro della Congregazione delle cause dei santi e membro del Dicastero per il servizio dello sviluppo umano integrale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nOnorificenze.\nPrelato d'onore di Sua Santit\u00e0\n- 1998"}
{"id": "716211", "revid": "121678480", "url": "https://it.wikipedia.org/wiki?curid=716211", "title": "Kurt Schwitters", "text": " Schwitters, inoltre, pu\u00f2 essere considerato come uno dei maggiori esponenti della cosiddetta arte dei detriti, un'arte basata sull'assemblaggio di materiali di recupero, oggetti ricercati nello scarto della quotidianit\u00e0, e soprattutto rifiuti. Questi oggetti, apparentemente destinati ad una fine, sono rivalutati da Schwitters, che d\u00e0 vita a composizioni del tutto complete e originali, sia da un punto di vista formale, sia per l'innovativo riuso, a discapito di una inutile apparenza.\nSchwitters \u00e8 stato un prolifico scrittore, noto soprattutto per la poesia provocatoria \"An Anna Blume\", \u00e8 autore di liriche, tra cui esempi di poesia concreta, di prose brevi e satiriche, di scritti e manifesti di critica d'arte.\nBiografia.\nNato ad Hannover al N. 2 di Rumannstra\u00dfe, era figlio unico di Edward Schwitters e di sua moglie Henriette (nata Beckemeyer), che erano proprietari di un negozio di abiti da donna. Nel 1898 i genitori vendettero l'attivit\u00e0 per comprare alcuni appartamenti in citt\u00e0 che avrebbero permesso in seguito all'artista di vivere di rendita per il resto della sua vita. Nel 1901 la famiglia si trasfer\u00ec nella Waldstra\u00dfe, che sarebbe in seguito diventata la sede del \"Merzbau\". In quello stesso anno l'artista inizi\u00f2 a soffrire di crisi epilettiche, malattia che lo avrebbe esentato dal servizio militare e quindi dalle prime fasi della prima guerra mondiale fino al momento in cui la coscrizione obbligatoria si espanse ad una porzione pi\u00f9 vasta della popolazione tedesca.\nSchwitters inizi\u00f2 i suoi studi all'accademia di belle arti di Dresda (\"Hochschule f\u00fcr Bildende K\u00fcnste Dresden\"), dove conobbe Otto Dix e George Grosz. Tornato nel suo paese natale, il giovane Schwitters inizi\u00f2 la sua carriera artistica seguendo la corrente post-impressionista. Fortemente influenzato dagli scioccanti sviluppi del primo conflitto mondiale, le sue opere assunsero tinte sempre pi\u00f9 fosche mostrando un forte avvicinamento all'espressionismo, che in quel momento era la corrente artistica pi\u00f9 seguita in Germania, soprattutto grazie al circolo artistico \"Die Br\u00fccke\". Schwitters trascorse gran parte del conflitto come disegnatore tecnico in una fabbrica poco distante da Hannover, quando nel marzo 1917 l'estensione della coscrizione lo costrinse ad essere arruolato nel 73\u00ba Reggimento di Hannover, ma non prest\u00f2 servizio effettivo fino al giugno dello stesso anno.\nSchwitters mantiene contatti, bench\u00e9 a volte contrastanti, con i gruppi dada di Berlino (Raoul Hausmann, John Heartfield, Hannah H\u00f6ch), di Zurigo (Hugo Ball, Tristan Tzara) e di Colonia (Max Ernst), rimanendo tuttavia un protagonista solitario e isolato del dadaismo tedesco.\nOpere.\nLa sua creazione pi\u00f9 nota \u00e8 probabilmente un'installazione intitolata Cattedrale delle Miserie Erotiche, detta anche dallo stesso artista Merzbau, esistita ad Hannover tra il 1923 e il 1944, quando fu distrutta dai bombardamenti. All'interno di questa costruzione, che l'artista espandeva lentamente fino a fonderla con la sua casa, Schwitters dedic\u00f2 ad ognuno dei suoi amici una cappella che custodiva una specie di reliquia, un oggetto appartenuto a quella persona, come, ad esempio, mozziconi di sigaretta, punte di matita, pezzi di unghie. L'opera, volutamente, non si concluse mai; si trattava infatti di un \"work in progress\"; nelle intenzioni dell'artista, quest'opera, non giungendo a un punto fermo, deve sconvolgere e destabilizzare."}
{"id": "716212", "revid": "1272592", "url": "https://it.wikipedia.org/wiki?curid=716212", "title": "Tenda (abitazione)", "text": "La tenda \u00e8 una piccola abitazione dalle pareti in stoffa che si monta e smonta facilmente. Presso alcune popolazioni nomadi \u00e8 o era l'unica o la principale forma abitativa, e poteva essere someggiata su animali dopo averla smontata, o trasportata in pianta stabile su carri.\nEsempi di tende di questo tipo sono il tipi o la iurta, che pu\u00f2 essere considerata un passaggio intermedio tra la tenda dei nomadi e la casa degli stanziali. Presso i popoli stanziali, attualmente, \u00e8 utilizzata prevalentemente per motivi di svago e turismo; nella quasi totalit\u00e0 dei casi si utilizzano tende di fabbricazione industriale.\nDescrizione.\nTenda beduina.\nVenivano costruite nel deserto e venivano tessute a mano dalle donne beduine, fatte di lana di pecora, pelle di capra e di dromedario. Le tende possono essere smantellate per consentire maggiore facilit\u00e0 di spostamento durante il pascolo e hanno aperture flessibili per adattarsi ai cambiamenti di direzione del vento. Hanno una forma pi\u00f9 o meno triangolare una vicina all'altra per tenere caldo.\nTende da campeggio.\nAll'interno \u00e8 costituita generalmente da un'intelaiatura di pali, di solito in alluminio o materiale plastico, che viene poi ricoperta da teli di tessuto impermeabilizzato. La tenda viene poi fissata al terreno con la tensione di cavi legati a dei paletti piantati nel terreno, chiamati picchetti. All'interno di una tenda si dorme solitamente avvolti in sacchi a pelo.\nEssa viene chiamata in vari modi a seconda della forma e della grandezza:"}
{"id": "716214", "revid": "1243", "url": "https://it.wikipedia.org/wiki?curid=716214", "title": "Stazione di Saronno FNM", "text": ""}
{"id": "716215", "revid": "1243", "url": "https://it.wikipedia.org/wiki?curid=716215", "title": "Stazione di Saronno Sud FNM", "text": ""}
{"id": "716216", "revid": "110157", "url": "https://it.wikipedia.org/wiki?curid=716216", "title": "Museo Alvar Aalto", "text": "Il museo Alvar Aalto (\"Alvar Aalto -museo\" in finlandese), situato nella cittadina di Jyv\u00e4skyl\u00e4, \u00e8 il museo dedicato alla catalogazione, conservazione ed esposizione dell'opera dell'architetto e designer finlandese Alvar Aalto (1898-1976).\nProgettato dallo stesso Aalto secondo i principi dell'architettura organica e inaugurato il 27 novembre del 1967, il museo ospita su due piani la collezione completa dei progetti di Aalto, una trentina di modelli delle sue opere architettoniche, una galleria fotografica degli edifici realizzati, e pi\u00f9 di 1500 oggetti di design industriale quali mobili, suppellettili, lampade, buona parte dei quali sono esposti in mostra permanente.\nL'edificio ospita anche una caffetteria (\"Caf\u00e9 Belvedere\") con annessa terrazza, una sala convegni, una biblioteca di 3000 volumi comprendente la vasta bibliografia su Aalto, e la sede della \"Alvar Aalto S\u00e4\u00e4ti\u00f6\" (\"Fondazione Alvar Aalto\"), un ente di ricerca e conservazione, suddiviso in pi\u00f9 istituzioni, che si occupa della promozione dell'opera di Aalto e, in generale, dell'architettura contemporanea."}
{"id": "716217", "revid": "1243", "url": "https://it.wikipedia.org/wiki?curid=716217", "title": "Stazione di Cislago FNM", "text": ""}
{"id": "716218", "revid": "46291", "url": "https://it.wikipedia.org/wiki?curid=716218", "title": "Casuarinaceae", "text": "Casuarinaceae \u00e8 una famiglia di piante angiosperme eudicotiledoni appartenenti all'ordine Fagales.\nDescrizione.\nSono piante sempreverdi che presentano dei rami equisetoidi (cio\u00e8 simili agli equiseti); i fiori sono piccoli e unisessuali. In tutti e 4 i generi della famiglia \u00e8 stata osservata la formazione di actinorrize.\nTassonomia.\nIn precedenza tutte le specie venivano attribuite all'unico genere \"Casuarina\"; oggi questo \u00e8 stato suddiviso in 4 generi:\nIl sistema Cronquist classificava questa famiglia in un ordine a s\u00e9, Casuarinales , nella sottoclasse Hamamelidae.\nUsi.\nAlcune specie sono utilizzate per il legno particolarmente duro, altre per la corteccia, ricca di tannini."}
{"id": "716219", "revid": "26630", "url": "https://it.wikipedia.org/wiki?curid=716219", "title": "Autodromo Nazionale Monza", "text": ""}
{"id": "716222", "revid": "287204", "url": "https://it.wikipedia.org/wiki?curid=716222", "title": "Lauraceae", "text": "Le Lauracee (Lauraceae ) sono una famiglia di angiosperme arboree e arbustive dell'ordine Laurales, diffuse prevalentemente delle regioni tropicali e subtropicali.\nLe specie pi\u00f9 note sono il lauro o alloro (\"Laurus nobilis\"), la canfora (\"Cinnamomum camphora\"), la cannella (\"Cinnamomum zeylanicum\"), il sassofrasso (\"Sassafras albidum\"), l'avocado (\"Persea americana\").\nDescrizione.\nSono piante aromatiche, per lo pi\u00f9 sempreverdi, fatta eccezione per alcuni generi come \"Sassafras\" formato da piante decidue e \"Cassytha\" formato da piante parassite rampicanti.\nI tessuti corticali e fogliari contengono numerose cellule mucipare ed oleifere con oli essenziali eterei. I fiori sono verdi o bianchi, riuniti in infiorescenze. I frutti sono bacche o drupe.\nDistribuzione e habitat.\nLa famiglia \u00e8 ampiamente diffusa nella fascia tropicale del Vecchio e Nuovo Mondo nonch\u00e9 nel bacino del Mediterraneo.\nNelle isole della Macaronesia esiste una tipologia di foresta sempreverde a predominanza di Lauracee nota come laurisilva (\"foresta di lauri\"). \nQueste formazioni sono una preziosa reliquia delle foreste plioceniche subtropicali che originariamente coprivano anche buona parte del bacino del Mediterraneo, quando il clima della regione era pi\u00f9 umido. Due specie tipiche della laurisilva, l'alloro (\"Laurus nobilis\") e l'agrifoglio (\"Ilex aquifolium\"), rimangono molto comuni nella parte meridionale dell'Europa.\nTassonomia.\nLa famiglia comprende i seguenti generi:"}
{"id": "716226", "revid": "767487", "url": "https://it.wikipedia.org/wiki?curid=716226", "title": "Catweasel", "text": "Catweasel \u00e8 una scheda di espansione prodotta dalla ditta tedesca Individual Computers per l'emulazione di vecchi sistemi informatici, che permette di utilizzare i vecchi joystick analogici, le tastiere Amiga, di leggere svariati formati di floppy (inclusi quelli del Commodore 64 e dell'Amiga). Nelle ultime versioni \u00e8 possibile installarci un SID, ovvero il chip audio (o meglio il sintetizzatore) del Commodore 64 per avere alta fedelt\u00e0 del suono originale, altrimenti difficilmente riproducibile senza errori."}
{"id": "716227", "revid": "122985792", "url": "https://it.wikipedia.org/wiki?curid=716227", "title": "Pescia (fiume)", "text": "La Pescia o Pescia Maggiore, nota anche come Pescia di Pescia (burocraticamente chiamata talora \"il Pescia\", con un'arbitraria alterazione del genere grammaticale) \u00e8 un fiume a carattere torrentizio lungo circa 25 chilometri che attraversa la parte occidentale della Valdinievole, in provincia di Pistoia. \nIl nome \"Pescia\" (\"P\u00e9scia\", ), comune ad altri corsi d'acqua della stessa zona, deriva dal longobardo \"pehhia\" (etimologicamente corrispondente al tedesco \"Bach\"), cio\u00e8 \"fiume\"; da qui anche il nome della citt\u00e0 di Pescia.\nDescrizione.\nIl ramo principale della Pescia Maggiore (quello sinistro) nasce a quota 1000 metri sui monti sopra Vellano (la cosiddetta Svizzera Pesciatina), e pi\u00f9 precisamente presso Femminamorta nel comune di Marliana e confluisce nell'area umida del Padule di Fucecchio, da cui il canale Usciana trasporta le acque nell'Arno. Oltre ai comuni di Marliana e Pescia, il fiume attraversa i comuni di Chiesina Uzzanese e Ponte Buggianese (nella foto il cosiddetto Ponte del Duomo, nella citt\u00e0 di Pescia). \nTra i ponti che la attraversano, nel centro della citt\u00e0 di Pescia, ci sono il Ponte di San Francesco e quello del Duomo, entrambi andati distrutti durante la seconda guerra mondiale e poi ricostruiti. Dopo la guerra sono stati realizzati la bella passerella pedonale intitolata ad Alfredo Sforzini e il moderno ponte Europa. A Ponte Buggianese, sempre durante la seconda guerra mondiale, and\u00f2 distrutto il Ponte Vecchio, poi ricostruito e dedicato a Cesare Battisti.\nIl fiume ha sempre diviso l'omonima citt\u00e0 di Pescia in due zone: sulla riva destra quella commerciale-politica e sulla sinistra quella religiosa. In origine il fiume veniva usato dai Longobardi per irrigare i campi, funzione che ancora oggi svolge per la coltivazione intensiva di fiori e per l'agricoltura dell'area. \nNel medioevo vennero costruiti gli argini e il torrente aveva una portata tale da permettere la navigazione di alcune barche. Dal XVIII al XIX secolo, l'abbondanza d'acqua permise lo sviluppo dell'attivit\u00e0 di produzione della carta fra cui alcune famose in tutta Europa. Napoleone fece stampare la propria dichiarazione di nozze su un foglio di una cartiera di Pescia, la famosa cartiera Magnani, tuttora produttiva. \nFino agli anni sessanta la produzione di carta lungo la Pescia \u00e8 aumentata, ma negli ultimi anni la produzione si \u00e8 progressivamente spostata nella vicina Piana di Lucca specialmente nel territorio dei comuni di Porcari e Capannori. Soltanto alcune delle antiche cartiere delle valli della Pescia di Pescia e della Pescia di Collodi sono rimaste in attivit\u00e0; di modeste dimensioni, sono specializzate in produzioni di nicchia."}
{"id": "716229", "revid": "729019", "url": "https://it.wikipedia.org/wiki?curid=716229", "title": "Follicoloma", "text": "Il follicoloma \u00e8 un tumore che colpisce l'ovaia, fa parte dei tumori dello stroma gonadico. Il nome lo si deve alla sua sede di origine, dalle cellule della granulosa del follicolo.\nEpidemiologia.\nAnche se rari si manifestano ad ogni et\u00e0, rappresentano dal 2% al 5% delle neoplasie ovariche, e parlando della popolazione in generale si manifesta da un 0,6 ad 1,7 su 100.000 donne. Eccezionale prima del menarca, \u00e8 pi\u00f9 frequente nell'et\u00e0 fertile e in post menopausa, con un picco di incidenza fra i 45 e i 55 anni.\nTipologia.\nSi tratta di un tumore capsulato, solido, alla superficie di taglio appare a strie giallastre. Istologicamente \u00e8 caratterizzato talvolta dalla presenza dei corpi di Call-Exner, un reperto significativo per la diagnosi. In mancanza di queste formazioni tipiche, la diagnosi non \u00e8 facile: le forme pi\u00f9 indifferenziate possono infatti essere confuse con i linfomi non-Hodgkin o con i carcinoidi o, nelle forme meno densamente cellulate, con i sarcomi.\nEsistono due forme: il tipo adulto (95% dei casi) e un'altra, ancora pi\u00f9 rara, il tipo giovanile(5%, solitamente si forma prima della terza decade di et\u00e0).\nNon vi sono differenze sostanziali in quanto entrambe le forme possono manifestarsi in qualunque et\u00e0 a dispetto del nome; le differenze invece sono a livello di recidiva che nel tipo giovanile \u00e8 pi\u00f9 probabile e soprattutto pi\u00f9 aggressiva.\nManifestazioni cliniche.\nLe manifestazioni cliniche, quando presenti, sono dovute agli alti livelli di estrogeni; a seconda dell'et\u00e0 di insorgenza, pertanto, si avranno:\nRaramente evolve in forma maligna (15% dei casi)\nTerapia.\nIl trattamento \u00e8 chirurgico con resezione, la prognosi \u00e8 favorevole, infatti nell'85% dei casi le persone sopravvivono per pi\u00f9 di dieci anni dall'intervento."}
{"id": "716231", "revid": "547992", "url": "https://it.wikipedia.org/wiki?curid=716231", "title": "Giovanna II di Borgogna", "text": "Origine.\nCome ricordato dalla madre nel proprio testamento del 1328, Giovanna era la figlia femmina primogenita del Signore di Salins, Conte di Chalon e Conte di Borgogna, Ottone IV e dalla futura contessa regnante d'Artois, Matilde di Artois, che secondo le \"Gesta Philippi Tertii Francorum Regis\", era la figlia primogenita del conte d'Artois, Roberto II il Nobile (1250-1302) e della signora di Conches Amici di Courtenay figlia di Pietro di Courtenay (1218 - \u2020 1250), signore di Conches e di Mehun, e di Petronilla di Joigny, come ci conferma la \"Histoire g\u00e9n\u00e9alogique de la Maison royale de Courtenay\".&lt;br&gt;Ottone IV di Borgogna, secondo il documento n\u00b0 LIV del \"Monumenta Zollerana\", datato 1269, era figlio di Ugo di Ch\u00e2lon e della Contessa di Borgogna, Adelaide I, che, come risulta dal documento del contratto di matrimonio stipulato dai genitori, riportato nella \"Histoire g\u00e9n\u00e9alogique des Sires de Salins (Besan\u00e7on), Tome I\", era la figlia maggiore del duca d'Andechs e di Merania e Conte consorte di Borgogna, Ottone I d'Andechs e di Merania e della prima moglie, la Contessa di Borgogna, Beatrice II, che era la figlia secondogenita (secondo il \"Monacho Novi Monasterii Hoiensis Interpolata\" era l'unica figlia) del Conte di Borgogna e, per un breve periodo anche conte di Lussemburgo, Ottone I e della moglie (il matrimonio viene confermato dal \"Historiens occidentaux II, Historia Rerum in partibus transmarinis gestarum (\"L'estoire de Eracles Empereur et la conqueste de la terre d'Outremer\"), Continuator\") Margherita di Blois (1170-1230), che, come si apprende dal documento n\u00b0 XXV degli \"Archives de la Maison-Dieu de Ch\u00e2teaudun\", datato 1183, era figlia del conte di Blois, Ch\u00e2teaudun e Chartres, Tebaldo V e di Alice di Francia, a sua volta figlia del re di Francia Luigi VII e della duchessa d'Aquitania e Guascogna e contessa di Poitiers, Eleonora, come ci conferma la \"Chronica Albrici Monachi Trium Fontium\".\nBiografia.\nNel 1302, alla morte di suo nonno, il conte d'Artois, Roberto II il Nobile, alla Battaglia di Courtrai, a causa della morte prematura dei due suoi zii (fratelli di Matilde), Roberto ancora bambino, nel 1272, e Filippo, nel 1298, la contea d'Artois, venne contesa tra sua madre, Matilde, ed il nipote, ancora minorenne, Roberto, figlio di Filippo, che rivendicava il feudo, in quanto discendente della linea maschile. Ebbe la meglio Matilde.\nNel 1303 rimase orfana di padre. Infatti Ottone IV mor\u00ec il 7 marzo 1303, a Melun, a seguito delle ferite riportate nella battaglia di Cassel, del 5 dicembre del 1302, a seguito della spedizione voluta dal re di Francia, Filippo il Bello, di cui Ottone IV era a capo, in quanto come nuovo conte d'Artois dovette combattere contro le truppe dei fiamminghi, del Principato vescovile di Liegi.&lt;br&gt;Giovanna succedette al padre come Signora di Salins, mentre suo fratello, Roberto (1300-1315), succedette al padre, divenendo conte di Borgogna all'et\u00e0 di 3 anni, avendo come tutore la madre, Mahaut, che dovette far fronte, tra il 1314 e il 1315, alle sollevazioni della piccola nobilt\u00e0 artesiana e borgognona, schierandosi con il sovrano di Francia, Filippo IV il Bello e, dopo la sua morte, con Luigi X l'Attaccabrighe.\nNel 1307, a Corbeil, Giovanna aveva sposato Filippo il Lungo, il secondogenito maschio del re di Francia, Filippo IV detto il Bello, e della regina regnante di Navarra, contessa di Champagne e Brie, Giovanna, come ci viene confermato dal \"Continuatio Chronici Guillelmi de Nangiaco\".\nAll'inizio del 1314, il re, Filippo il Bello, la fece arrestare, insieme a sua cognata, Margherita di Borgogna (figlia del Duca di Borgogna e re titolare di Tessalonica, Roberto II e della moglie, Agnese di Francia), moglie del figlio primogenito, Luigi X l'Attaccabrighe, e a sua sorella Bianca, moglie del terzogenito Carlo il Bello, con l'accusa di adulterio, come riportato dalla \"Continuatio Chronici Guillelmi de Nangiaco\".&lt;br&gt;Sua cognata Margherita era sospettata di aver commesso adulterio con il cavaliere normanno Philippe d'Aunay, mentre il fratello, Gauthier, aveva commesso adulterio con la sorella di Giovanna, Bianca, e per questo, entrambe erano state ripudiate; Giovanna fu assolta dall'accusa di adulterio, ma comunque condannata, per complicit\u00e0 con la sorella e la cognata.&lt;br&gt;Philippe d'Aunay ed il fratello, Gauthier, dopo aver confessato che la tresca durava da circa tre anni, furono condannati a morte per lesa maest\u00e0 e furono giustiziati in modo atroce:\nNel 1315, mentre Giovanna era ancora rinchiusa nel castello di Dourdan, suo fratello, Roberto, mor\u00ec a Parigi e Giovanna gli succedette, divenendo la contessa di Borgogna, Giovanna II, ma la contea venne amministrata dalla madre, Matilde e dal marito, Filippo il Lungo, fratello di Luigi X, re di Francia dal 1314.\nA causa dell'adulterio della regina Margherita, anche la legittimit\u00e0 della figlia di Margherita, Giovanna, fu messa in discussione, nonostante la nonna, Agnese di Francia, affiancata dal figlio, il Duca di Borgogna, Oddone IV, si battesse, specialmente dopo la morte della figlia Margherita (strangolata o forse soffocata dai suoi capelli; ancora la \"Continuatio Chronici Guillelmi de Nangiaco\" riporta la morte di Margherita nel corso del 1315), perch\u00e9 i diritti della nipotina Giovanna di diventare regina sia di Francia che di Navarra, fossero garantiti.Alla morte del padre di Giovanna, Luigi X, (5 giugno 1316), il marito di Giovanna II di Borgogna, fratello, e zio di Giovanna, Filippo il Lungo, conte di Poitiers, fu prima nominato reggente in attesa, per la fine dell'autunno, della nascita dell'erede al trono (al momento della morte di Luigi X l'Attaccabrighe, la sua seconda moglie, Clemenza d'Ungheria, era in attesa del suo primogenito). In novembre, nacque un erede maschio, Giovanni I il Postumo, che per\u00f2 visse solo 5 giorni; allora, privando Giovanna di Francia dei suoi diritti, Filippo V fu eletto re. Giovanna II di Borgogna riottenne la libert\u00e0 e, il 9 gennaio del 1317, fu incoronata regina di Francia, assiema al marito, il re di Francia, Filippo V il Lungo; all'incoronazione assistettero solo sua madre, Mahaut, e lo zio di Filippo, Carlo di Valois. Nel mese di febbraio, poi, una commissione di prelati, cittadini autorevoli, feudatari e dottori dell'universit\u00e0 enunciarono il principio che \"una donna non pu\u00f2 accedere al trono di Francia\".\nNel 1322, alla morte del marito di Giovanna II di Borgogna, il re di Francia e di Navarra, Filippo V il Lungo, essendo i due figli maschi premorti al padre, trascurando i diritti della figlia primogenita, anche lei di nome Giovanna, sia sul trono di Francia che su quello di Navarra, succedette suo cognato Carlo IV il Bello, mentre sua sorella, Bianca, colpevole di adulterio, era ancora tenuta segregata nella fortezza di Ch\u00e2teau-Gaillard. Carlo IV avrebbe voluto divorziare, ma la chiesa non riteneva l'adulterio causa sufficiente per concedere il divorzio.&lt;br&gt;Sua madre Mahaut, fu la causa involontaria dello scioglimento del matrimonio di Bianca, regina di Francia, ma reclusa, in quanto Mahaut era stata la madrina di battesimo di Carlo IV; per cui la chiesa permise che il matrimonio tra Carlo IV e Bianca, fosse sciolto, come ci conferma la \"Chronique Parisienne anonyme du XIV si\u00e8cle\", e il 19 maggio 1322, papa Giovanni XXII pronunci\u00f2 lo scioglimento del matrimonio, come ci conferma il \"E floribus chronicorum auctore Bernardo Guidonis\".&lt;br&gt;Il nuovo re di Francia e Navarra, Carlo IV, in quello stesso anno, si spos\u00f2, in seconde nozze, con Maria del Lussemburgo, figlia dell'imperatore Enrico VII di Lussemburgo e di Margherita di Brabante.\nNel 1322, Giovanna II di Borgogna, dopo essere rimasta vedova, lasci\u00f2 la corte di Parigi e si ritir\u00f2 in Borgogna.\nNel 1329, alla morte della madre, Mahaut, come espressamente indicato nel suo testamento, redatto nel 1328, Giovanna II divenne Contessa d'Artois, dove si rec\u00f2 e dove mor\u00ec, a Roye, il 21 gennaio del 1330, all'et\u00e0 di 39 anni. Fu tumulata nella Chiesa dei Cordiglieri, a Parigi.Le succedette, sia come contessa di Borgogna che Contessa d'Artois, la figlia Giovanna, come indicato nel testamento della nonna.\nDiscendenza.\nDalla sua unione con Filippo il Lungo, nacquero 5 o 6 figli:"}
{"id": "716234", "revid": "729019", "url": "https://it.wikipedia.org/wiki?curid=716234", "title": "Sebastian Barrio", "text": "Ha girato la sua prima scena porno negli anni 1997-98 e debutta nel cinema a \"luci rosse\" professionale non in giovanissima et\u00e0 nel 1999, dopo aver lavorato per due anni come pompiere. \u00c8 uno degli attori francesi tra i pi\u00f9 attivi nell'hard degli ultimi anni.\n ha ricevuto premi e riconoscimenti come attore (nel 2005) degli Awards europei di Bruxelles (Belgio) come \u00ab Migliore secondo ruolo francese \u00bb."}
{"id": "716236", "revid": "15756", "url": "https://it.wikipedia.org/wiki?curid=716236", "title": "Break dance", "text": "La break dance (grafie alternative: breakdance, break-dance) \u00e8 una danza di strada sviluppata da teenager afro-americani e latino-americani nel Bronx di New York intorno alle feste casalinghe e di strada organizzate dalla prima comunit\u00e0 hip-hop dal 1973. \u00c8 conosciuta anche con i termini breaking, b-boying o b-girling.\nKool Herc coni\u00f2 i termini \"b-boy\" e \"b-girl\" (abbreviazioni di\" break-boy\" e \"break girl\") per identificare chi si scatenava nelle danze durante i \"break\", assoli di percussione che venivano estesi tramite la tecnica del \"merry-go-round\". Si tratta di una danza individuale originariamente svolta all'interno di un cerchio di persone (\"cypher\") e composta da una parte in piedi (\"toprock\") e una serie di movimenti a stretto contatto con il pavimento (\"footwork\", \"powermove\", \"freeze\"). Diffusasi a livello globale a partire dalla prima met\u00e0 degli anni ottanta, insieme a writing, \"mcing\" e \"djing\", \u00e8 considerata una delle discipline che compongono la cultura hip hop.\nStoria.\nLe origini di questo tipo di ballo sono incerte. Per convenzione, la sua nascita viene stabilita intorno alla fine degli anni sessanta - prima met\u00e0 degli anni settanta, ad opera di giovani comunit\u00e0 afroamericane e latine del South Bronx di New York. Prima del fenomeno dei Block Party e della nascita dei breakbeat, alcuni giovani, al ritmo della musica funk e di artisti come James Brown, iniziarono ad abbinare movimenti \"in piedi\" e \"a terra\" senza una vera e propria struttura.\nSecondo Mr. Wiggles, la storia della break dance si pu\u00f2 dividere in 3 fasi.\nQuesta fase pose le basi per il \"breaking\" odierno. Fra il 1968 e il 1973 le guerre territoriali fra \"gang\" sconvolgevano il Bronx. Se ne contavano un centinaio per un totale di circa 11\u00a0000 adolescenti, di cui il 70% portoricani e il resto neri. Dopo una spirale di odio che provoc\u00f2 la morte di numerosi giovani, grazie alla mediazione dei \"Ghetto Brothers\" con i rappresentanti delle maggiori \"gang\" come i \"Black Spades\" (in cui troviamo un giovane Afrika Bambaataa) e \"Savage Skulls\" si giunse ad un trattato di pace al motto di \"Peace between all gangs and a powerfull unity\". La carica aggressiva e lo spirito combattivo proveniente dal periodo delle \"gang\" fu utilizzato dai primi \"b-boy\" per caratterizzare il proprio modo di ballare. Se ne contavano un centinaio.\nI primi \"b-boy\" furono: Klark Kent, The Amazing Bobo, James Bonf, Sau Sau, Tricksy, El Dorado Mike, The Nigga Twins. Questi ultimi nel film-documentario The Freshest Kids (2001) sono identificati con molta probabilit\u00e0 come i primi \"b-boy\" in assoluto. Come essi stessi dichiarano, alle origini, la maggior parte dei passi erano in piedi e a terra, senza seguire nessuna struttura di base. In questi anni molti movimenti e molti gesti come ad esempio il tipo di up-rock definito Brooklyn Rocking, riprendevano i combattimenti fra \"gang\" e spesso servivano per risolvere pacificamente i dissidi fra vari gruppi. \nIn questo periodo la comunit\u00e0 afro-americana dominava la scena, mentre quella latina (portoricani in prevalenza) era abbastanza emarginata. Il \"breaking\" era una cosa prettamente da \"neri\".\n\"Foundation\" (1975-1979).\nLa seconda fase si apre con l'ascesa del Dj portoricano Charlie Chase che port\u00f2 alla ribalta lo \"stile latino\". Tutto ci\u00f2 permise allo stile di ballo della comunit\u00e0 latina di integrarsi con quello della comunit\u00e0 nera. Molti passi base relativi alle quattro componenti di cui il \"b-boying\" moderno \u00e8 composto, furono introdotti in questi anni da una nuova generazione di \"b-boy\". Prendendo spunto dalla Salsa e dalla \"capoeira\", i portoricani furono i reali creatori della \"foundatio\" della break dance. Nel 1977 viene fondata la Rock Steady Crew destinata ad essere portavoce delle vere origini del \"b-boying\". Tuttavia nel 1979 erano molti i \"b-boy\" che avevano abbandonato la danza per dedicarsi ad altre discipline della cultura hip hop (DJing, Graffiti, Rap) diffondendo non poca crisi e perplessit\u00e0 sul futuro della break dance.\n\"Powermove Era\" (anni ottanta).\nNegli anni ottanta, la Rock Steady Crew di New York, grazie al giovane Crazy Legs, reclut\u00f2 molti \"b-boy\" anche fuori dal Bronx. Ken Swift, Mr. Freeze, Lil Crazy Legs e molti altri, divennero esponenti della Rock Steady nella zona di Manhattan. In breve nacquero molte altre \"crew\" fra cui i Dynamic Rockers, protagonisti assieme ai Rock Steady, della celebre sfida al Lincoln Center di New York del 1981. Questa sfida fu la prima ad essere trasmessa via etere dalla ABC e successivamente inserita nel documentario \"Style Wars\" (1982) della P.B.S.. Negli anni a seguire, l'esplosione mediatica che la \"break dance\" ebbe, offr\u00ec l'opportunit\u00e0 a migliaia di giovani di confrontarsi con questa nuova forma d'espressione. Nella West Coast, a Los Angeles, i \"b-boy\" si concentrarono molto sulla pratica delle \"powermove\" ed introdussero molte evoluzioni. Los Angeles \u00e8 anche lo scenario di due film storici: \"Breakin\" (1984) e \"\" (1985). Televisione, pubblicit\u00e0, cinema, teatro, festival: la break dance era dappertutto e la sua pratica si diffondeva in tutto il mondo.\n1990-2009.\nBench\u00e9 la forte popolarit\u00e0 del \"breaking\" sia scemata negli anni novanta, \u00e8 rimasto comunque un fenomeno tradizionale per il grande pubblico, mantenendo una certa esposizione mediatica, attraverso presenze in film, pubblicit\u00e0 e videogame (nel 2006 la Sony lancia sul mercato \"\", il primo videogioco interamente ambientato nel mondo della \"break dance\"). Per molti entusiasti \"breaker\" rimane uno stile di vita, per alcuni, uno sport dove competere in esibizioni e gare annuali di livello sia nazionale che internazionale, tra cui The Notorius IBE, Redbull BC One, Battle of the Year e il World B-boy Classic. Dal 2002 circa, il \"b-boying\" e le danze hip hop sono tornate alla ribalta in tutto il mondo. Oltre alla scena degli Stati Uniti, \u00e8 venuta alla ribalta la scena tedesca (gi\u00e0 famosa dagli anni novanta), francese, sud-coreana e russa.\nStoria italiana.\nLa \"moda\" del \"breaking\" giunge in Italia nei primi degli anni ottanta grazie al film \"Flashdance\" e si sviluppa di pari passo con il movimento hip hop. A differenza degli Stati Uniti, in Italia il movimento si sviluppa anche grazie al sostegno dei centri sociali, in particolare a Roma (Snia e Forte Prenestino) e Bologna (Isola nel Kantiere, Livello 54), oltre lo \"stile italiano\" anche all'esternonova. A partire dagli anni novanta, \"b-boy\" e \"b-girl\" iniziano a rappresentare lo \"stile italiano\" anche all'esterno.\nDal 1985 al 1989 uno dei gruppi di spicco del \"breaking\" italiano furono gli Street Elite Genova di cui facevano parte Bboy Emilio, Bboy Giorgio, Corrado, Falcon e Roby Fastbreak.\nSempre in quegli anni altri b-boy e b-girl hanno caratterizzato la scena italiana, fra i tanti ricordiamo Maurizio, Crash Kid, Mario di Roma, Jimmy di Panama, Atomik, Scacio di Mantova, Pap\u00e0 Break, Ice Mc, Lionell, Alessandra di Torino, Igor Castiglia, Dc Ace, Cioccolata, Sbirolo, Micca, Pezzo, Paki, IronGlass, LilFly, Sean di Milano, Carry D, Dj Gruff, Zero-T, Led di Firenze, Massimo Angelini. \nNel 1991 Maurizio ed Emilio con la \"crew\" Battle Squad vincono il \"Battle of the Year\", e nel 1995 trionfano anche Kid Head e Crash Kid con il gruppo \"The Family. \"Fra il 1991-92 i Battle Squad si recano a New York dove \"esportano\" lo stile europeo e donano nuova linfa alla scena newyorkese che da alcuni anni registrava un calo numerico e qualitativo.\nCaratteri espressivi.\nMusica.\nPoich\u00e9 l'usurata citazione \"break the beat\" perdura, la musica continua ad essere ingrediente principale della break dance.\nLa caratteristica pi\u00f9 comune della musica per breakdance consiste nei cosiddetti \"break\", o compilation formate da campionamenti presi da differenti brani, collegati e concatenati dal DJ, dove il tempo varia generalmente tra 120\u00a0135 bpm. Kool Herc \u00e8 accreditato come l'inventore di questo concetto, che pi\u00f9 tardi gener\u00f2 i \"breakbeat\", brani musicali interamente creati partendo dai break e la cosiddetta musica hip hop.\nPer creare nuovi \"breakbeat\" i dj si rifanno ai generi progressivi di jazz, soul, funk, disco ed R&amp;B. \nLa selezione musicale per praticare break dance non \u00e8 limitata alla musica hip hop, ma a tutti gli altri generi musicali in cui \u00e8 presente un \"beat\".\nTecnica.\nDurante la propria sessione di ballo il \"b-boy\" generalmente segue una struttura espressiva, fortemente legata alle categorie tecniche dei passi:\nInfluenze sulla tecnica.\nI primi \"b-boy\" si ispirarono principalmente ai modelli offerti dai media e dalla propria cultura di origine (afro-americana e latina). La maggior parte degli ispiratori hanno un background africano ed erano personaggi di spicco nel mondo dello spettacolo americano degli anni settanta. Con gli anni ottanta, a seguito della diffusione mediatica del \"breaking\", la trasmissione \"Soul Train\" nel ciclo condotto da Don Cornelius divent\u00f2 la vetrina per numerosi artisti e ballerini, continuando ad influenzare il modo di ballare dei \"b-boy\" e di chi praticava altri stili di danza hip hop.\nDi seguito riportiamo un elenco di personaggi e pratiche che sono riconosciute come le fonti d'ispirazione \"chiave\" per la nascita del \"breaking\".\n\"Cypher\" e \"battle\".\nOriginariamente il \"breaking\" prende vita in strada nei cosiddetti \"cypher\": cerchi di persone dove i \"b-boy\" si alternano per eseguire una sessione di ballo. Oltre che un momento di espressione ed allenamento, il \"cypher\" rappresenta un modo di socializzazione giovanile. All'interno del \"cypher\" pu\u00f2 nascere una sfida individuale o di gruppo, chiamata in gergo \"battle\". A partire dagli anni ottanta, si organizzano eventi detti \"contest\", che vedono sfidarsi, tramite criteri prestabiliti, \"b-boy\" e \"crew\" da varie parti del mondo, in misura alle proporzioni dell'evento.\nIl \"cypher\" e il \"battle\" sono una reinterpretazione culturale poich\u00e9 modificano antiche pratiche rituali adattandole all'ambiente urbano contemporaneo. \nOramai il \"breaking\" \u00e8 visibile in: scuole di danza e palestre, \"contest\", videoclip, musical, .\nAltri criteri espressivi.\nLo studio della tecnica e delle mosse, \u00e8 abbinato a quello di alcuni fattori che determinano il livello espressivo e spettacolare di una sessione di \"break dance\". I \"b-boy\" riscuotono successo nella comunit\u00e0, quando inventano o innovano mosse e le eseguono in accordo con il ritmo e la melodia. Alcuni , nel gergo strettamente legato al \"b-boying\", identificano altre caratteristiche espressive:\nTutti questi fattori sono caratteristiche imprescindibili per sfruttare a pieno le potenzialit\u00e0 di questa disciplina.\nModa.\nPer molti breaker, lo stile d'abbigliamento definisce il proprio stile di ballo e di vita. Per questo reperire e personalizzare capi d'abbigliamento \u00e8 una delle attivit\u00e0 caratteristiche di chi vive la cultura hip-hop e del breaking. La personalizzazione generalmente avviene tramite l'applicazione di scritte e loghi simboleggianti la crew di appartenenza o il proprio \"alias\"; l'abbinamento di colori fra i vari capi, utilizzando accessori come larghi lacci da scarpe, t-shirt sportive, cappelli a visiera o cuffia.\nOltre che dal fattore estetico, l'abbigliamento \u00e8 condizionato dal fattore pratico, in relazione ai tipi di movimenti da eseguire. Sono capi d'abbigliamento diffusi: scarpe da ginnastica, tute di nylon, cappelli di lana, pantaloni jeans.\nAltri marchi molto in uso nel mondo della break dance e sono: Ecko Unlimited, Dickies, Tribal e altri.\nNel corso degli anni le mode all'interno della comunit\u00e0 internazionale di breaking rimandano a specifici luoghi di provenienza e periodi. Allo stesso modo, grandi marchi come Adidas, Nike e Puma, hanno caratterizzato la storia del breaking fornendo capi d'abbigliamento utilizzati dai b-boy di tutto il mondo.\nI \"b-boy\" oggi vestono in maniera differente, conservando l'ideale del vestirsi \"fresh\", che non riguarda solo il \"cosa\" indossare piuttosto il \"come\" farlo, sfoggiando anche nella moda il proprio \"attitude\". Assieme alla diffusione \ndel breaking come forma d'arte dalle citt\u00e0 verso le cinture suburbane e verso differenti gruppi sociali, si sono quindi sviluppati diversi sensi per intendere il termine \"fresh\".\nCultura.\n\"B-boy\".\nIl termine \"b-boy\" (maschile) e \"b-girl\" (femminile) indica chi pratica break dance. La \"b\" iniziale non ha un significato ben preciso ma \u00e8 solitamente ricondotta a parole come: \"break\", Bronx, boogie, \"black\". Un \"b-boy\" vive il \"breaking\" come uno stile di vita e una ricerca espressiva. Col termine \"breaker\" o \"breakdancer\" s'intende chi pratica solo l'aspetto tecnico ed \u00e8 completamente distaccato dalla cultura di riferimento.\n\"B-boy\" e \"b-girl\" sono presenti in tutto il mondo e solitamente si incontrano in occasione di \"battle\", \"jam\", \"party\", confrontandosi e socializzando nel \"cypher\".\n\"Crew\".\nInizialmente i \"b-boy\" si identificavano come un ristretto collettivo di persone, ovvero i ragazzi che ballavano \"a terra\" ai \"party\" di Kool Herc e non come una vera e propria categoria. Questo la dice lunga sulla natura aggregativa del \"breaking\".\nFin dalle origini i \"b-boy\" si sono riuniti in \"crew\". Prevalentemente gruppi informali di persone accomunati per ambiente, stile di vita e ideali. Successivamente, con la professionalizzazione della break dance, le \"crew\" si formano soprattutto per il conseguimento di un obiettivo (vincere un \"battle\", realizzare una serie di spettacoli, organizzare eventi ecc.).\nLa \"crew\" per antonomasia \u00e8 \"Rock Steady Crew\" di New York, fondata nel 1977 diretta da Crazy Legs. Negli anni ottanta, grazie ad un'esposizione mediatica senza precedenti (Wild Style (film), Flashdance), l'RSC contribui efficacemente alla diffusione e all'evoluzione del \"b-boying\". Il Rock Steady Crew Anniversary \u00e8 l'evento simbolo della preservazione della cultura hip hop e della sua evoluzione.\nFra le \"crew\" considerate \"old school\", ovvero della \"vecchia scuola\", ricordiamo:\nPer quanto riguarda la \"new school\" quindi la \"nuova scuola\", citiamo alcune fra le maggiori \"crew\" in base ai risultati nei \"battle\" e notoriet\u00e0 dagli anni novanta ai duemila:\nEventi.\nGli eventi di break dance sono generalmente manifestazioni in cui i \"b-boy\" e le \"b-girl\" possono ballare in \"cerchio\" guidati dalla musica di uno o pi\u00f9 dj. Fra i vari eventi ci sono i \"contest\", i \"block party\", le \"jam\" ecc. I \"contest\" sono i pi\u00f9 diffusi, poich\u00e9 prevedono una competizione a premi e invitano a partecipare \"b-boy\" da tutto il mondo, assumendo livelli di portata internazionale.\nFra ballo e danza.\nIl \"breaking\" si pone a met\u00e0 strada fra danza e ballo. \u00c8 un ballo, poich\u00e9 utilizzato come pratica sociale ed \u00e8 una danza poich\u00e9 implica studio e allenamento. La modalit\u00e0 originale in cui il \"b-boying\" si esprime \u00e8 attraverso il \"cerchio\". Secondo Hugues Bazin (\"La cultura Hip Hop\", 1999), l'ambiente sub-urbano vissuto dai primi \"b-boy\" ha permesso alla breakdance di ispirarsi alla vita reale per portare avanti la propria ricerca artistica. Poich\u00e9 nel \"breaking\" vengono reinterpretate pratiche socio-culturali africane, l'elemento \"rituale\" \u00e8 molto forte e ne denota i significati sia estetici sia culturali. La \"performance\" di break dance, pur sfruttando i luoghi caratteristici dei balli popolari (strade, discoteche, feste private) dimostrano di essere il frutto di una ricerca espressiva.\nInfluenze sulla cultura di massa.\nSin dal suo inizio, il \"breaking\" ha fornito una cultura giovanile alternativa e costruttiva, rispetto alla violenta realt\u00e0 delle \"gang\" urbane. Oggi, la cultura del \"breaking\" \u00e8 una disciplina notevole che riunisce le abilit\u00e0 di ballerini e atleti. Poich\u00e9 l'accettazione e la crescita \u00e8 centrata esclusivamente sulle capacit\u00e0 che si dimostrano, tale cultura \u00e8 pressoch\u00e9 esente da distinzioni di razza, sesso ed et\u00e0, ed \u00e8 stata accettata e praticata universalmente."}
{"id": "716237", "revid": "287204", "url": "https://it.wikipedia.org/wiki?curid=716237", "title": "Giovanna di Francia", "text": "Giovanna di Francia \u00e8 il nome che fu dato a diverse principesse della casa reale francese, tra queste:\nDopo la successione della dinastia dei Valois, il nome Giovanna di Francia coincise spesso con quello di Giovanna di Valois"}
{"id": "716239", "revid": "1305772", "url": "https://it.wikipedia.org/wiki?curid=716239", "title": "RST", "text": ""}
{"id": "716240", "revid": "114388", "url": "https://it.wikipedia.org/wiki?curid=716240", "title": "Accordo musicale", "text": ""}
{"id": "716241", "revid": "599013", "url": "https://it.wikipedia.org/wiki?curid=716241", "title": "Al\u00f6is Hudal", "text": ""}
{"id": "716242", "revid": "5901", "url": "https://it.wikipedia.org/wiki?curid=716242", "title": "Hudal", "text": ""}
{"id": "716243", "revid": "599013", "url": "https://it.wikipedia.org/wiki?curid=716243", "title": "Rtk", "text": ""}
{"id": "716244", "revid": "5901", "url": "https://it.wikipedia.org/wiki?curid=716244", "title": "Luigi Hudal", "text": ""}
{"id": "716247", "revid": "347132", "url": "https://it.wikipedia.org/wiki?curid=716247", "title": "Strada Nuova", "text": "Strada Nuova \u00e8 l'antico o l'attuale nome di varie arterie stradali d'importanza storica o monumentale, quali:"}
{"id": "716252", "revid": "599013", "url": "https://it.wikipedia.org/wiki?curid=716252", "title": "Rtm", "text": ""}
{"id": "716259", "revid": "1305772", "url": "https://it.wikipedia.org/wiki?curid=716259", "title": "RTT", "text": ""}
{"id": "716272", "revid": "124262935", "url": "https://it.wikipedia.org/wiki?curid=716272", "title": "Silvio Pozzoli", "text": "Carriera.\nTra i suoi lavori vanno ricordati i brani incisi con il nome di Silver Pozzoli e divenuti classici del genere dance, e cio\u00e8 \"Around my Dream\" e \"Step by Step\" (1985), quest'ultima ripresa qualche tempo dopo dalla cantante Taffy (\"Midnight Radio\", \"Walk into the Daylight\"), scoperta da Claudio Cecchetto ai tempi di DeeJay Television.\nTra i successi ai quali ha prestato la sua voce ricordiamo \"Do It Again/Billie Jean\" (distribuito in tutto il mondo e ai vertici delle classifiche britanniche) e \"Deep In My Heart\" per Club House, \"Mad Desire\" prima versione (brano attribuito a Den Harrow), successivamente ristampato in una versione (inclusa nel primo album di Den Harrow) cantata da Tom Hooker.\nCon Moreno Ferrara ha cantato \"Gira la ruota\", che dal 1995 al 2003 \u00e8 stata la sigla del quiz \"La ruota della fortuna\" condotto da Mike Bongiorno.\nSempre con Mike Bongiorno, nel 1999 diventa il preparatore vocale degli aspiranti imitatori nella trasmissione \"Momenti di Gloria\" andata in onda su Canale 5.\nNel 2006 ha partecipato alla trasmissione televisiva \"Sei un mito\" in qualit\u00e0 di preparatore degli aspiranti cantanti. Ha cantato la sigla degli anime \"Hunter \u00d7 Hunter\", \"Gaiking - Legend of Daiku-Maryu\", \"La principessa Zaffiro\" (in coppia con Marco Ferradini) e \"Astrorobot contatto Ypsylon\". Ha inoltre cantato nel classico Disney \"Mulan\". Nel 2009, ancora come corista, ha partecipato al brano \"Tuffati di pi\u00f9\", eseguendo solo la seconda e terza strofa.\nNel novembre 2010 ha cantato il testo \"Malachia\" dal cd di \"Angel's Friends\", che come tutte le canzoni del cd, prende il nome dal padre di Raf. \nRaf, il personaggio del cartone, prende il nome invece dall'omonimo cantautore italiano. \nDal 2012 al 2017 \u00e8 stato vocal coach nella trasmissione \"Tale e quale show\" di Rai 1.\nIn qualit\u00e0 di corista ha lavorato con tutti i maggiori cantanti e musicisti italiani (come Loredana Bert\u00e8, Vasco Rossi, Renato Zero, Eros Ramazzotti, Cristina D'Avena, Enzo Jannacci, Fiorella Mannoia, Riccardo Cocciante, Aida Cooper, Lighea, Irene Fargo, Fiordaliso, Francesca Alotta, Ivana Spagna, Gianni Togni, Anna Oxa, Enrico Ruggeri, Pierangelo Bertoli, Franco Fasano, Massimo Di Cataldo, Fabio Concato, Giorgio Gaber, Roberto Vecchioni, Adriano Celentano, Gianni Morandi, Mina, Bruno Lauzi, Pupo, Fabri Fibra, Claudio Baglioni, Gianluca Grignani, Anna Tatangelo, Franco Fanigliulo, J-Ax, Toto Cutugno, Ivan Graziani, Stadio, Al Bano e Romina Power, Edoardo Bennato, Ricchi e Poveri, Giorgia, Laura Pausini, Elio e le Storie Tese) e partecipato a manifestazioni canore quali il Festival di Sanremo e altre trasmissioni televisive a carattere musicale. Riconoscibile dalla lunga chioma, ormai ingrigita dal tempo."}
{"id": "716273", "revid": "118480273", "url": "https://it.wikipedia.org/wiki?curid=716273", "title": "Iolanthe", "text": "Iolanthe o \"The Peer and the Peri\", \u00e8 un'opera comica con musiche di Arthur Sullivan e libretto di W. S. Gilbert. Essa \u00e8 una delle Savoy Opera e la settima delle quattordici composte insieme dal duo Gilbert e Sullivan.\nEssa venne presentata per la prima volta a Londra al Savoy Theatre, il 25 novembre 1882, tre giorni dopo la sospensione delle recite dell'opera \"Patience\" che era stata rappresentata per 398 recite consecutive.\nL'opera.\nLa prima di \"Iolanthe\" fu un'occasione per quello che dovette sembrare un evento davvero magico nel 1882. Il Savoy Theatre fu il primo teatro al mondo ad essere illuminato con la corrente elettrica, e per la prima volta furono possibili effetti di luci che resero appunto \"magica\" la messa in scena dell'opera. Il capitano Eyre Massey Shaw, a cui la Fairy Queen si rivolse nel secondo atto dicendogli: (\"Oh, Captain Shaw/Type of true love kept under/Could thy brigade with cold cascade/Quench my great love, I wonder\"), era capo dei Vigili del Fuoco di Londra. Egli era presente alla prima rappresentazione di \"Iolanthe\", e le parole, pronunciate dalla \"regina delle fate\", interpretata da Alice Barnett, erano dirette a lui con gran divertimento del pubblico.\nMolte delle musiche di Sullivan dedicate alle fate, rendono deliberato omaggio alla musica di scena scritta da Felix Mendelssohn per Sogno di una notte di mezza estate di William Shakespeare. Le musiche che riguardavano le fate, peraltro, facevano riferimento a musiche di altri autori fra cui Richard Wagner.\nDue personaggi dell'opera \"Iolanthe\", Strephon and Phyllis, sono descritti come pastori dell'Arcadia. Questa era un leggendario luogo di perfezione campestre, prima descritta dagli antichi greci, che era molto presente negli scrittori del XIX secolo.\nGilbert stesso aveva scritto un lavoro precedente chiamato \"Happy Arcadia\". \"Iolanthe\" \u00e8 comunque molto pi\u00f9 che un racconto di fate.\nDiversi problematiche dell'opera sono state riprese da \"Patience\": la battaglia fra i sessi cos\u00ec come la satira sulle questioni legali e politiche. Gilbert aveva, in precedenza, preso in giro l'aristocrazia, ma in questa storia di fate la Camera dei Lord viene satireggiata come un bastione di inutili privilegi e nullit\u00e0. Il sistema politico dei partiti ed altre istituzioni furono coinvolti nella satira.\nLibrettista e compositore, riuscirono a mescolare la critica con delle assurdit\u00e0 cos\u00ec enormi da suscitare grande ilarit\u00e0.\nNonostante fosse stata intitolata \"Iolanthe\", per un certo tempo fu pubblicizzata come \"Perola\". Secondo una storia spesso ripetut, Gilbert e Sullivan non cambiarono il titolo in \"Iolanthe\" fino a pochi giorni prima del debutto:\nIl titolo venne pubblicizzato come \"Iolanthe\" dal 13 novembre 1882; undici giorni prima del debutto cos\u00ec che il cast ebbe pochissimo tempo per impararne il nome. Ed \u00e8 anche chiaro che la musica venne scritta in modo tale da adattarsi alla parola \"Iolanthe\" e pot\u00e9 solo essere aggiustata alla parola \"Perola\".\nAl tempo della scrittura di Iolanthe, sia Gilbert che Sullivan erano al culmine della loro creativit\u00e0, e molti loro ammiratori sentirono che il loro settimo lavoro era il miglior bilancio, se non il migliore in assoluto, della loro collaborazione. \"Sullivan compose un brillante nuovo lavoro (il suo pi\u00f9 delicato) su di uno scintillante libretto... Iolanthe \u00e8 il lavoro in cui lo stile dell'operetta di Sullivan fece un definitivo passo in avanti, e la metamorfosi dei temi musicali \u00e8 la sua nuova caratteristica... Attraverso la metamorfosi dei temi, Sullivan \u00e8 riuscito a dare al lavoro una maggiore fluidit\u00e0...\" (Jacobs 1984, pp. 176-179)."}
{"id": "716275", "revid": "287204", "url": "https://it.wikipedia.org/wiki?curid=716275", "title": "Fran\u00e7ois de Closets", "text": "Laureatosi in Diritto all'Institut d'\u00e9tudes politiques de Paris nel 1958, intraprese la carriera giornalistica nel 1961 presso l'Agence France-Presse (AFP), occupandosi della guerra d'Algeria.\nAl rientro dalla guerra, de Closets si specializz\u00f2 nel giornalismo scientifico: dapprima all'AFP, assieme a Serge Berg, poi nella rivista mensile \"Sciences et avenir\" ed infine all'ORTF, divenendo uno dei primi giornalisti scientifici della televisione francese. \nIn seguito si interess\u00f2 di economia, conducendo su TF1 nel 1978 \"L'enjeu\" (La sfida), trasmissione poi sostituita da \"M\u00e9diations\" (Mediazioni) nel 1988. Nel 1982 pubblic\u00f2 il libro \"Toujours plus !\" (Mai pi\u00f9!), in cui accusa i corporativisti di frenare l'evoluzione della societ\u00e0 francese. \nDe Closets ritorn\u00f2 alla produzione di documentari scientifici negli anni novanta su France 2, con i programmi \"Les grandes \u00e9nigmes de la science\" (I grandi enigmi della scienza), \"Les grandes \u00e9nigmes de l'histoire\" (I grandi enigmi della storia) e \"Savoir plus sant\u00e9\" (Sapere pi\u00f9 salute). \nNel libro \"L'imposture informatique\" (L'imbroglio informatico), pubblicato nel 2000 in collaborazione con il professore Bruno Lussato, il giornalista denunci\u00f2 gli intoppi tecnologici prodotti dai costruttori e programmatori di software, in particolare all'interno della Microsoft.\nDe Closets ha collaborato, inoltre, per \"L'Express\", \"Le Nouvel Observateur\", \"L'\u00c9v\u00e9nement du Jeudi\" e \"France Inter\"."}
{"id": "716276", "revid": "1652134", "url": "https://it.wikipedia.org/wiki?curid=716276", "title": "Foresta", "text": "La foresta \u00e8 una vasta area di superficie terrestre non antropizzata e dominata dalla vegetazione naturale, soprattutto alberi ad alto fusto, che cresce e si diffonde spontaneamente. Quando la foresta ha estensione limitata ed \u00e8 soggetta a selvicoltura, si parla di bosco.\nSecondo la FAO, con il termine foresta si identifica un'area maggiore di 0,5 ettari caratterizzata da alberi pi\u00f9 alti di 5 m e una copertura arborea superiore al 10%. Seguendo questa definizione, nel 2020 le foreste coprivano una superficie di 4.06 milioni di ettari (30,8% della superficie terrestre globale). \nPi\u00f9 della met\u00e0 delle foreste si trovano in cinque Paesi (Russia, Brasile, Canada, Stati Uniti d'America e Cina). La maggior parte delle foreste (45%) si trovano nella fascia tropicale, seguite dalla fascia boreale (27%), temperata (16%) e subtropicale (11%).\nEtimologia.\nLa parola \"foresta\" viene dal latino [\"silva\"] \"forestis\" (attestato nel 576; da \"foris\" \"fuori\"), \"[bosco] di fuori\", passato poi alla declinazione in -\"a\". Il termine \u00e8 modellato su \"agrestis\" e \"campestris\" per indicare le piante al di fuori del recinto. Dal secolo VIII il tipo \"foresta\" si diffonde in Italia e in Francia, dove indicava la tenuta del re, e da qui passa al tedesco \"Forst\" e allo spagnolo e portoghese \"floresta\" (la \"l\" \u00e8 dovuta al probabile incrocio con \"flora\").\nTipi.\nLa foresta vegeta nelle aree in cui il suolo e \u2013 soprattutto \u2013 il clima consentono agli alberi di coprire con continuit\u00e0 il terreno. Il clima non deve essere troppo freddo, ma nemmeno troppo arido. All'interno di queste condizioni climi diversi danno origine a diverse foreste. La copertura vegetale prende la forma di foresta quando i fattori climatici, il suolo e l'azione dell'uomo creano delle condizioni tali per cui le specie vegetali dominanti sono gli alberi.\nSuddivisione botanica.\nAlle variazioni dell'optimum climatico corrispondono foreste dominate da specie particolarmente adatte alle specifiche condizioni ambientali: \"igrofile\" (clima umido: foreste tropicali umide, foreste ripariali o planiziali temperate), \"mesofile\" (con condizioni di temperatura/umidit\u00e0 intermedie: foreste submediterranee e temperate) e \"xerofile\" (clima tendenzialmente asciutto: foresta mediterranea, foreste africane a palme ed acacia).\nL'optimum climatico, la geografia e gli altri fattori ambientali determinano le specie arboree dominanti della foresta. Conifere (abeti e pini) nelle zone fredde, latifoglie decidue (faggi, querce, aceri) in quelle temperate, latifoglie sempreverdi (mangrovie, ceiba, mogano) in quelle tropicali.\nLa variet\u00e0 delle specie viventi rende comunque sommaria questa suddivisione: basti pensare alle foreste di conifere tipiche dei climi caldi come le pinete mediterranee.\nStato di conservazione.\nPer foresta primaria si intende una foresta intatta, le cui funzioni vitali e il cui ecosistema sussiste allo stato originario. Questa foresta non \u00e8 mai stata toccata da attivit\u00e0 umane a carattere industriale n\u00e9 dalla conversione agricola. La foresta primaria \u00e8 una foresta matura e solitamente ospita il massimo grado di biodiversit\u00e0.\nLa foresta secondaria \u00e8 una foresta fortemente disturbata, per cause naturali e non. Pu\u00f2 trattarsi di una foresta che ha subito diverse ondate di taglio selettivo, o pi\u00f9 frequentemente una giovane foresta ricresciuta dopo operazioni di taglio a raso, o dopo un ciclo di agricoltura basata sul \"taglia e brucia\" (slash and burn). La foresta secondaria \u00e8 solitamente caratterizzata da una copertura meno sviluppata, alberi pi\u00f9 giovani e da minore diversit\u00e0, con una maggiore presenza di specie pioniere. Spesso, a causa della minore copertura, il sottobosco di una foresta secondaria, soprattutto ai tropici, assume il carattere di giungla, essendo pi\u00f9 denso.\nLe aree forestali intatte si estendono ancora su 13 milioni di chilometri quadrati, l'8% della superficie emersa: met\u00e0 delle foreste originarie che ricoprivano il pianeta alla fine dell'era glaciale \u00e8 perduta per sempre, e la maggior parte delle residue foreste \u00e8 frammentata in aree ridotte.\nPer \"frontier forests\" o paesaggi forestali intatti si intendono ecosistemi a base forestale che coprano un'area che superi i 500 chilometri quadrati e le cui funzionalit\u00e0 naturali non siano intaccate dall'intervento umano.\nAree coperte.\nIn Europa, la massima concentrazione di foreste si trova in Fennoscandia, dove la foresta copre il 65% del territorio, seguita dalla Russia europea e dalla Siberia con il 43%.\nLa concentrazione si mantiene molto alta anche nei paesi a clima tropicale e monsonico: Giappone (52%), Indonesia e Birmania (55%), Repubblica Democratica del Congo e Camerun (44%).\nLe regioni italiane pi\u00f9 forestate in percentuale sul territorio sono il Trentino-Alto Adige, la Liguria e la Calabria, mentre quella con la maggior superficie in termini assoluti \u00e8 il Piemonte.\nEcosistema.\nLa foresta \u00e8 parte integrante e fondamentale dell'ecosistema, fornisce ossigeno per la sopravvivenza degli esseri aerobi, cibo per gli erbivori, nonch\u00e9 rifugio per una buona parte del mondo animale selvatico.\nInteresse economico.\nLa foresta \u00e8 un'importante fonte economica per via del legname e dei suoi derivati, aventi numerose applicazioni industriali. Tra i maggiori produttori di legname vi sono la Russia (25% del totale mondiale) e gli USA (20%).\nLa foresta nelle religioni e nella simbologia.\nLa foresta pu\u00f2 essere interpretata sia come luogo sacro sia come immagine simbolica delle paure dell'inconscio. Questa valenza sacrale dipende dal fatto di essere costituita da migliaia di alberi, simbolo della linfa vitale dell'universo e della capacit\u00e0 rigenerativa della natura. A causa dell'intrico della vegetazione e dell'oscurit\u00e0 che la pervade, la foresta \u00e8 stata per\u00f2 spesso considerata dimora di creature ibride o mostruose (fate, folletti, elfi, gnomi, draghi, giganti, streghe, ninfe, satiri, centauri, orchi, troll) e identificata con l'ignoto, con la natura selvaggia e caotica. La luce che nelle favole filtra attraverso i rami degli alberi, indica la speranza di un luogo finalmente sicuro. Nella letteratura cortese e nei poemi cavallereschi l'attraversamento di una selva oscura rappresenta una prova di iniziazione. Il bosco sacro \u00e8 presente nelle religioni di molte antiche civilt\u00e0: Germani; Celti; Romani (in latino era detto \"lucus\", per esempio quello del Re di Nemi); Greci (ad esempio quello abitato dalle Muse sul Parnaso oppure la foresta di Dodona in Epiro).\nNella Divina Commedia troviamo nell'Inferno - Canto primo (vv. 1 e ss.) la \"selva oscura\" allegoria del peccato, la selva dei suicidi nell'Inferno - Canto tredicesimo nonch\u00e9 la \"divina foresta spessa e viva\" del Paradiso terrestre (Purgatorio - Canto ventottesimo vv. 2-21)."}
{"id": "716282", "revid": "729019", "url": "https://it.wikipedia.org/wiki?curid=716282", "title": "Provincia di Kotayk'", "text": "Kotayk () \u00e8 una provincia dell'Armenia di circa 276.200 abitanti (2007). \u00c8 situata nel centro del paese.\nIl suo capoluogo \u00e8 Hrazdan.\nLa provincia \u00e8 meta delle localit\u00e0 turistiche di Garni e Geghard.\nGeografia fisica.\nKotayk \u00e8 l'unica provincia (marz) armena che non confina con stati esteri.\nConfina con le seguenti province (marzer)\nA sudest tra le confinanti province di Ararat e Aragatsotn, Kotayk confina anche con Erevan.\nNella provincia \u00e8 presente il Lago Akna.\nSuddivisione amministrativa.\nLa provincia \u00e8 suddivisa in 67 comuni, dei quali 7 sono considerate citt\u00e0:\nCuriosit\u00e0.\n\"Kotayk\" \u00e8 anche il nome di una birra armena rinomata nel mondo."}
{"id": "716291", "revid": "599013", "url": "https://it.wikipedia.org/wiki?curid=716291", "title": "El\u00edas Figueroa", "text": "Caratteristiche tecniche.\nSoprannominato \"Don El\u00edas\", era un difensore centrale molto elegante, forte fisicamente, bravo nel gioco aereo, dotato di eccellente senso dell'anticipo sull'avversario, ottimo passo, grandi capacit\u00e0 di comando e tecnica. Sicuro nei passaggi e nel dribbling, poteva impostare l'attacco ed anche andare a creare pericolo nell'area avversaria. Viene considerato uno dei migliori calciatori cileni di sempre, oltre che uno dei migliori difensori di tutti i tempi.\nCarriera.\nClub.\nHa giocato 241 partite per il Pe\u00f1arol, segnando 6 reti, e 336 per l'Internacional, realizzando 26 reti. \u00c8 stato votato migliore calciatore dell'Uruguay nel 1967 e nel 1968. \u00c8 stato votato miglior calciatore del campionato brasiliano (Bola de Ouro) nel 1972 e 1976, miglior calciatore sudamericano nel 1974, 1975 e 1976.\nLa FIFA lo ha nominato \"giocatore dell'anno\" nel 1976, mentre Pel\u00e9 lo ha inserito nel FIFA 100, l'elenco dei 125 massimi calciatori viventi.\nNazionale.\nHa vestito la maglia della \"Roja\" in 47 occasioni realizzando anche 2 reti. Con la Nazionale cilena ha partecipato ai Campionati del mondo nel 1966, nel 1974 e nel 1982, vestendo in tutte e 3 le occasioni la fascia di capitano.\nDopo il ritiro.\nFinalmente, dopo Spagna 1982 e 20 anni di carriera nel mondo del calcio anche internazionale, ha deciso di chiudere col calcio professionistico. Una volta ritirato, ha iniziato a studiare giornalismo, ma ben presto \u00e8 stato attratto dal sociale, dall'imprenditoria e anche dalla politica, diventando Consigliere del Sindaco di Vi\u00f1a del Mar. Pi\u00f9 tardi divenne commentatore sportivo per la Tv cilena e per quella brasiliana. Nel 1999 ha ricevuto la menzione d'onore di essere uno dei migliori undici giocatori dell'America Latina e nello stesso anno ha fatto parte di un gruppo selezionato di Grande Masters Cup in una cerimonia tenutasi a Cannes, in Francia."}
{"id": "716292", "revid": "1318658", "url": "https://it.wikipedia.org/wiki?curid=716292", "title": "Contatto elettrico indiretto", "text": "Il contatto elettrico indiretto \u00e8 definito come il contatto con una parte dell'impianto normalmente non in tensione, che ha assunto accidentalmente una tensione elettrica pericolosa dovuta a guasto dell'isolamento principale.\nQuesto avviene per esempio, quando l'isolamento elettrico di un apparecchio cede e l'involucro metallico dell'apparecchio elettrico (massa) si trova sotto tensione e in caso di contatto con l'involucro la persona pu\u00f2 essere investita dal passaggio di corrente elettrica verso terra. \nProtezione contro i contatti indiretti.\nLa protezione si realizza nei seguenti modi:\nLa prevenzione dei contatti indiretti si basa sui controlli periodici degli interruttori e dell'efficienza dell'impianto di messa a terra."}
{"id": "716295", "revid": "9", "url": "https://it.wikipedia.org/wiki?curid=716295", "title": "Jan Sibelius", "text": ""}
{"id": "716296", "revid": "767487", "url": "https://it.wikipedia.org/wiki?curid=716296", "title": "Bob van Asperen", "text": "Ha studiato presso il conservatorio di Amsterdam con Gustav Leonhardt. Ha insegnato clavicembalo nel 1973 al \"Royal Conservatory\" dell'Aia e vi \u00e8 rimasto fino al 1988, quando \u00e8 stato chiamato presso il conservatorio di Amsterdam, dove insegna tuttora a studenti che provengono da tutto il mondo.\nCome musicologo ha dedicato i suoi studi all'opera dei compositori olandesi Jan Pieterszoon Sweelinck, Sybrandus van Noordt e Cornelius Thymenszoon Padbru\u00e9.\nNel 1967 ha interpretato Johann Elias Bach in Cronaca di Anna Magdalena Bach.\nAllo stesso tempo ha svolto l'attivit\u00e0 di concertista, debuttando nel 1968 ad Haarlem. Fino al 1984 ha fatto parte dell'ensemble di musica barocca Quadro Hotteterre.\nIl suo repertorio \u00e8 in gran parte dedicato alla musica del XVII e XVIII secolo, spaziando dai compositori tedeschi Johann Sebastian e Carl Philipp Emanuel Bach, agli inglesi John Bull e William Byrd, ad Antonio Soler e Scarlatti, sempre con particolare attenzione all'uso degli strumenti originali (clavicembalo, clavicordo, organo).\nLe sue numerose registrazioni hanno ottenuto vari riconoscimenti internazionali, tra cui l\"'Edison Awards\", il \"Preis der Deutschen Schallplattenkritik\" e il Diapason d'Or."}
{"id": "716297", "revid": "767487", "url": "https://it.wikipedia.org/wiki?curid=716297", "title": "Skylark", "text": "Gli Skylark sono una band musicale milanese di genere power metal nata nel 1994 su idea del tastierista Eddy Antonini.\nStoria degli Skylark.\nDall'album \"Wings\" in poi la band ha spostato il proprio genere musicale dal symphonic power metal degli album precedenti, verso generi come l'AOR e di influenza hard rock melodico.\nNel 2008 la band ha suonato a Shanghai con i Nightwish e a Pechino a cui parteciparono anche Nightwish e Dream Theater."}
{"id": "716298", "revid": "889336", "url": "https://it.wikipedia.org/wiki?curid=716298", "title": "Primitivo di Manduria", "text": "Il Primitivo di Manduria \u00e8 un vino DOC la cui produzione \u00e8 consentita nella provincia di Taranto, in particolare nell'area a sud-est della provincia jonica.\nStoria.\nLe origini del vitigno restano incerte, anche se si narra che furono i Greci a portarlo in Puglia oltre duemila anni fa. \nLa produzione iniziale del vitigno \u00e8 riconducibile in origine alle terre dell'agro di Manduria, Maruggio, Sava e Lizzano oltre che nella Puglia centrale nei dintorni di Gioia del Colle.\nDisciplinare e area di produzione.\nIl disciplinare di produzione del Primitivo di Manduria DOC, all'articolo 3, descrive cos\u00ec la zona di produzione: \n\"La zona di produzione delle uve atte alla produzione del vino a Denominazione di Origine Controllata \u201c\"Primitivo di Manduria\"\u201d ricade nelle provincie di Taranto e Brindisi e comprende i terreni vocati alla qualit\u00e0 di tutto o parte dei Comuni compresi nelle suddette province. Tale zona \u00e8 cos\u00ec delimitata: in provincia di Taranto, i territori dei comuni di Manduria, Carosino, Monteparano, Leporano, Pulsano, Faggiano, Roccaforzata, San Giorgio Ionico, San Marzano di San Giuseppe, Fragagnano, Lizzano, Sava, Torricella, Maruggio, Avetrana, e quello della frazione di Talsano e delle isole amministrative del comune di Taranto intercluse nei territori dei comuni di Fragagnano e Lizzano; in provincia di Brindisi, i territori dei comuni di Erchie, Oria e Torre Santa Susanna\".\nAbbinamenti consigliati.\nOttimo da abbinare soprattutto ai piatti della cucina tipica locale. \nLa variante Primitivo di Manduria dolce naturale DOCG invece essendo molto corposo risulta difficile da abbinare perci\u00f2 viene spesso catalogato come un vino da meditazione.\nProduzione.\n\"Provincia, stagione, volume in ettolitri\""}
{"id": "716301", "revid": "79520", "url": "https://it.wikipedia.org/wiki?curid=716301", "title": "Rod Flanders", "text": ""}
{"id": "716304", "revid": "76204", "url": "https://it.wikipedia.org/wiki?curid=716304", "title": "Taluk", "text": ""}
{"id": "716306", "revid": "29727", "url": "https://it.wikipedia.org/wiki?curid=716306", "title": "Unguiculatus Meriones", "text": ""}
{"id": "716307", "revid": "287204", "url": "https://it.wikipedia.org/wiki?curid=716307", "title": "Veliko Tarnovo", "text": ""}
{"id": "716308", "revid": "339392", "url": "https://it.wikipedia.org/wiki?curid=716308", "title": "Veliko Tarnovo (regione)", "text": ""}
{"id": "716326", "revid": "64678", "url": "https://it.wikipedia.org/wiki?curid=716326", "title": "Strachitund", "text": ""}
{"id": "716328", "revid": "125860073", "url": "https://it.wikipedia.org/wiki?curid=716328", "title": "Giovanni Raboni", "text": "Compagno della poetessa e traduttrice Patrizia Valduga, la loro relazione \u00e8 durata dal 1981 fino alla sua morte. \nBiografia.\nGiovanni Raboni nacque a Milano il 22 gennaio 1932, secondogenito di Giuseppe, impiegato come funzionario al Comune di Milano, e Matilde Sommariva proveniente da una famiglia portata verso il mondo artistico. In famiglia riceve un'educazione cattolica. Nel 1938 venne iscritto presso la Scuola elementare \"Cardinale F. Borromeo\" che frequent\u00f2 fino alla terza, per passare poi all'\"Istituto Gonzaga\" di via Vitruvio gi\u00e0 frequentato dal fratello Fulvio.\nNell'ottobre del 1942, in seguito al primo bombardamento diurno su Milano, il padre condusse la famiglia a Sant'Ambrogio Olona, una frazione distante circa un chilometro da Varese, dove Giovanni frequenter\u00e0 la quinta elementare. Nel 1943, per frequentare la scuola media, Giovanni avrebbe dovuto recarsi a Varese, ma il padre preferisce che studi privatamente a Sant'Ambrogio visti i pericoli della guerra ancora in corso.\nSono questi anni sereni, pur nella consapevolezza di quanto stava accadendo, e di grandi letture grazie alla passione del padre per la letteratura europea dell'Ottocento, soprattutto per la narrativa russa e francese. In questi anni legge Proust, Dickens, Dostoevskij e quando il cugino Giandomenico Guarino, attento lettore della narrativa e poesia contemporanea, si rifugia a Sant'Ambrogio dopo l'8 settembre, Giovanni inizia a leggere Piovene, Buzzati, Ungaretti, Quasimodo, Cardarelli e Montale del quale il poeta dice:\nIl padre sceglieva i libri per la famiglia prestando attenzione alle novit\u00e0 dell'editoria ed era riuscito anche a procurarsi una copia clandestina di \"Americana\", l'antologia curata da Elio Vittorini che nel 1941 era stata sequestrata dalla censura fascista per poi essere ripubblicata nel 1942 da Bompiani, pur con l'eliminazione di molte note critiche. In questo periodo anche la musica lo appassionava e aveva iniziato, anche per desiderio della madre, a studiare il pianoforte, studio che per\u00f2 dovette interrompere a causa dello sfollamento.\nSubito dopo la Liberazione la famiglia di Giovanni ritorn\u00f2 a vivere a Milano e nell'autunno del 1945 il giovane verr\u00e0 iscritto al Liceo Ginnasio Giuseppe Parini che per\u00f2 frequenter\u00e0 in modo saltuario e che abbandoner\u00e0, insieme all'amico Arrigo Lampugnani Nigri, per iscriversi, in terza liceo, al \"Carducci\" che frequenter\u00e0 per poco tempo. Arrigo Lampugnani, insieme a Bianca Bottero sua futura moglie, erano stati suoi compagni di classe nel 1947, anno di prima Liceo. Nel 1948, a casa dell'amico Lampugnani, conoscer\u00e0 Vittorio Sereni al quale lo legher\u00e0 una profonda amicizia.\nContinuano intanto le letture di importanti scrittori, come Hemingway, Steinbeck, Faulkner, Saroyan, che venivano pubblicati in quegli anni tradotti dall'editoria italiana. Non smetter\u00e0 inoltre di leggere sistematicamente i poeti italiani contemporanei che in quegli anni pubblicarono molte tra le loro pi\u00f9 significative opere e continuer\u00e0 a leggere Vittorini e a scoprire le importanti riviste dell'epoca come \"Il Politecnico\", \"Costume\", diretta da Carlo Bo, \"La Rassegna d'Italia\", \"Societ\u00e0\" e soprattutto le riviste politico-culturali di sinistra.\nNacque in questo periodo anche la passione per il cinema e inizi\u00f2 cos\u00ec a frequentare con il fratello Fulvio, utilizzando le tessere omaggio della Segreteria generale del Comune, le sale cinematografiche e nel 1946 ebbe l'opportunit\u00e0 di partecipare al \"Festival internazionale \"50 anni del cinema\". Sempre in questi anni svilupp\u00f2 anche l'amore per la musica riuscendo ad ascoltare dal vivo opere indimenticabili grazie ai \"Concerti sinfonici di primavera per l'Anno Santo 1950\". Nel 1949 parteciper\u00e0 ai \"Concorsi studenteschi di poesia e novellistica e pittura e disegno\" e verr\u00e0 premiato al \"Teatro della Basilica\" con \"Poesia per Bianca\" da una commissione composta da autorevoli letterati come Carlo Bo, Angelo Roman\u00f2, Davide Turoldo, Orio Vergani.\nNel 1950, preparatosi da privatista, sostenne con l'amico Lampugnani gli esami di maturit\u00e0 al liceo Carducci e tra agosto e settembre si recher\u00e0 con il padre a Venezia per una breve vacanza. Nell'autunno si iscrisse alla Facolt\u00e0 di Giurisprudenza e inizi\u00f2 a frequentare Bianca Bottero studentessa alla facolt\u00e0 di Architettura. Saranno questi per Giovanni anni felici durante i quali, libero dalla costrizione liceale, si sentir\u00e0 finalmente libero. Continuer\u00e0 ad esercitarsi nelle prove poetiche e a frequentare i teatri, il cinema e le sale da concerto.\nCompletati gli studi di giurisprudenza, si dedica per qualche anno alla professione di avvocato. Inizia a lavorare nel mondo giornalistico, professione che a fasi alterne lo vedr\u00e0 collaborare a periodici e quotidiani, dapprima come segretario di redazione della rivista diretta da Enzo Paci \"aut aut\", poi scrivendo per \"Quaderni Piacentini\" di Piergiorgio Bellocchio e \"Paragone\" di Roberto Longhi, infine per il \"Corriere della Sera\", al quale rimarr\u00e0 legato per molto tempo, senza mai per\u00f2 abbandonare la sua vena poetica.\nAl centro di tutta l'opera di Raboni \u00e8 Milano e la citt\u00e0 continu\u00f2 ad essere fino all'ultimo la protagonista della sua opera.\nNel 1958 si sposa con Bianca Bottero, madre dei suoi tre figli: Lazzaro, Pietro e Giulia. Quest'ultima, nata a Camogli il 26 gennaio del 1963, \u00e8 poi divenuta docente universitaria di Filologia. Nel 1961 pubblica due brevi raccolte di poesie, \"Il catalogo \u00e8 questo\" e \"L'insalubrit\u00e0 dell'aria\" alle quali faranno seguito \"Le case della Vetra\" nel 1966, \"Cadenza d'inganno \"nel 1975, \"Nel grave sogno\" nel 1982 e nel 1988 l'importante volume antologico di testi editi e inediti \"A tanto caro sangue\".\nNel 1969 conobbe, in casa di Angelo Maria Ripellino, la slavista Serena Vitale. L'anno successivo i due iniziarono una lunga convivenza che sfoci\u00f2 nelle nozze del 1979 Il matrimonio dur\u00f2 per\u00f2 appena due anni, perch\u00e9 Raboni si un\u00ec sentimentalmente alla poetessa veneta Patrizia Valduga.\nNegli anni settanta Raboni assume anche la direzione editoriale della collana di poesia \"I quaderni della Fenice\" per la casa editrice Guanda svolgendo una funzione importante per la poesia italiana di quegli anni, quella di talent-scout, permettendo cos\u00ec a decine di giovani autori di farsi conoscere spesso per la prima volta. Tra i suoi saggi di critica letteraria vi sono \"Poesia degli anni sessanta\" del 1968, \"Quaderno in prosa\" del 1981. Il volume \"La fossa di Cherubino\" del 1980 raccoglie tutte le sue prose narrative. Nel 1972 su \"L'almanacco dello Specchio\" ha accompagnato con una sua lucida ed esplicativa nota critica alcuni testi di Giampiero Neri\".\"\nRaboni entra nel comitato direzionale del Piccolo Teatro di Milano, scrive svariati testi teatrali tra i quali \"Alcesti o la recita dell'esilio\", che viene accolto molto bene sia dalla critica sia dal pubblico e, nella sua molteplicit\u00e0 d'interessi, continua a scrivere poesie tra le quali \"Canzonelle mondi\" nel 1985, \"Versi guerrieri e amorosi\" nel 1990, \"Ogni terzo pensiero\" nel 1993 (con la quale vince il Premio Viareggio per la poesia), \"Quare tristis\" nel 1998 e \"Barlumi di Storia\" nel 2002.\nUna delle sue ultime composizioni \u00e8 la nota \"Canzone del danno e della beffa\", pubblicata postuma dal \"Corriere della Sera\" nel novembre del 2004. Nel 2003 cura la pubblicazione del libro di Pierluigi Panza su Marguerite Duras \"Nei luoghi perduti dell'Amante.\" L'intera produzione poetica nel 1997 verr\u00e0 raccolta in \"Tutte le poesie\" 1951-1993. \nGiovanni Raboni muore il 16 settembre 2004 a Fontanellato in seguito ad un attacco cardiaco. Aveva scritto che la morte, nella sua inesorabile fatalit\u00e0, andava attesa con sereno distacco, nei versi conclusivi della sua ultima opera, \"Barlumi di storia\" .\nRiposa, tumulato nella cripta del Famedio, al cimitero monumentale di Milano.\nLa sua ultima compagna, con lui dal 1981 sino alla sua morte, la poetessa Patrizia Valduga, ha scritto la postfazione alla sua ultima raccolta poetica, dal titolo \"Ultimi versi\", edita postuma nel 2006.\nNei due anni prima della morte aveva fatto parte della giuria dei premi Mondello e del premio Bagutta.\nRiconoscimenti.\nRaboni ottenne durante la sua carriera letteraria numerosi premi."}
{"id": "716329", "revid": "287204", "url": "https://it.wikipedia.org/wiki?curid=716329", "title": "S\u00e3o Carlos (San Paolo)", "text": "S\u00e3o Carlos \u00e8 un comune del Brasile nello Stato di San Paolo, parte della mesoregione di Araraquara e della microregione di S\u00e3o Carlos.\nIl motto della citt\u00e0 \u00e8 \"A Bandeirantibus Venio\", che in latino significa \"Oriundi di Bandeirantes\". Un soprannome famoso della citt\u00e0 oggi \u00e8 \"Sanca\" e \"Capitale dalla Tecnologia\".\nNei quartieri popolari della citt\u00e0, viveva fino a poco tempo fa la comunit\u00e0 italiana, oggi sparsa per tutta la citt\u00e0, infatti, la met\u00e0 degli abitanti ha almeno un antenato italiano."}
{"id": "716330", "revid": "78273", "url": "https://it.wikipedia.org/wiki?curid=716330", "title": "Stepinac", "text": ""}
{"id": "716331", "revid": "8660", "url": "https://it.wikipedia.org/wiki?curid=716331", "title": "Panthers Parma", "text": "La societ\u00e0 Panthers Parma American Football Team \u00e8 una squadra di football americano di Parma.\nNel 2006 la squadra ha partecipato per la prima volta al Superbowl Italiano perdendo 24 a 12 contro i Lions Bergamo, al loro decimo titolo. Nel 2007 ha partecipato nuovamente al Superbowl perdendo (dopo 2 supplementari e dopo un vantaggio di 14 punti all'intervallo) 55 a 49 contro i Lions Bergamo al loro undicesimo titolo (decimo consecutivo).\nAl terzo Super Bowl disputato, l'Italian Super Bowl dell'Italian Football League, conquista il titolo di Campione d'Italia 2010, battendo, il 26 giugno 2010 a Sesto San Giovanni, gli Elephants Catania per 56 a 26. Il raggiungimento del titolo di Campione d'Italia viene bissato anche il 9 luglio 2011 battendo, sul campo casalingo di Moletolo, la squadra dei Warriors per 76 a 62. Il 7 luglio 2012, a Varese, i Panthers conquistano il loro terzo scudetto consecutivo, imponendosi 61-43 sugli Elephants Catania. Il 6 luglio 2013 allo stadio Mazza di Ferrara conquistano il quarto titolo consecutivo battendo i Seamen Milano 51-28. La striscia vincente viene interrotta nel 2014 proprio dai Seamen Milano, che vincono la finalissima a Ferrara per 33-3.\nAlla loro prima partecipazione in EFAF CUP raggiungono la finale, cedendo solo nel finale 29-0 in casa dei Berlin Adler.\nJohn Grisham ha pubblicato il romanzo \"Il professionista\" (titolo originale \"Playing for Pizza\"), ambientato a Parma negli ambienti dei Panthers, che ha come protagonista un giocatore statunitense della NFL che si rimette in gioco accettando un contratto con la squadra ducale. L'opera \u00e8 stata pubblicata in Italia il 6 novembre 2007."}
{"id": "716332", "revid": "599013", "url": "https://it.wikipedia.org/wiki?curid=716332", "title": "Edb", "text": ""}
{"id": "716333", "revid": "114185644", "url": "https://it.wikipedia.org/wiki?curid=716333", "title": "Societ\u00e0 Sportiva Lazio Marines AFT", "text": "La A.S.D Lazio Marines American Football Team \u00e8 la sezione di football americano della Polisportiva Lazio, della quale \u00e8 parte dal 2004.\nFu fondata nel 1991 a Ostia, localit\u00e0 del litorale romano, come AFT Marines Ostia."}
{"id": "716335", "revid": "287204", "url": "https://it.wikipedia.org/wiki?curid=716335", "title": "Bandini 1100 siluro", "text": "La Bandini 1100 siluro \u00e8 un'autovettura prodotta dal 1947 al 1949 dalla ditta Bandini Automobili di Forl\u00ec.\nQuesto tipo \u00e8 la prima Bandini nata espressamente per le corse.\nLo stile e le forme sono votate alla pura velocit\u00e0, alle prestazioni e alla leggerezza. Lo stesso nome, \"siluro\", con cui viene identificata, voleva indicarne la penetrazione aerodinamica ed essere di buon auspicio per le gare.\nInizialmente, per guadagnare in leggerezza e rapidit\u00e0 nelle riparazioni, non venivano neanche verniciate.\n\u00c8 la prima Bandini a partecipare a competizioni in Italia come il \"Giro dell'Umbria\" il circuito di Pescara\" e al \"Circuito di Senigallia\" ma anche di respiro mondiale come la \"Mille miglia\" del 1949. Si mise in mostra, guidata da Richard W. Gent al \"Queen Catherine Cup\" a Watkins Glen di fronte a duecentomila spettatori aprendo alle auto forl\u00ecvesi la strada della notoriet\u00e0 negli Stati Uniti d'America . \nLa carrozzeria.\nLa carrozzeria, biposto in alluminio, viene realizzata dalla Bandini, nella sede di via Cesare Battisti a Forl\u00ec. I piccoli parafanghi tipo moto sulle ruote, lasciano che la carrozzeria sia aderente al telaio assumendone le forme senza imporre le proprie. Il risultato \u00e8 una sinergica combinazione del tecnologico ed aerodinamicamente efficiente \"siluro\" e di elementi provenienti dal regno animale. Ilario Bandini, da fine osservatore, amava ribadire che la natura aveva risolto molto bene problemi funzionali che l'uomo si avviava solo ad affrontare. Ecco allora che il muso, per apportare la maggior quantit\u00e0 d'aria al motore senza appesantire la sezione frontale, ha le caratteristiche di enormi narici; i fari, vengono in esso incassati come gli occhi dei pesci, il calore viene smaltito utilizzando sfoghi a branchie di squalo.\nAl fine di contenere il pi\u00f9 possibile il peso, la coda \u00e8 molto corta e rotondeggiante e solo il passeggero ha un piccolissimo sportello contenitivo. Talvolta il cofano rivela, con due bombature a forma di fiamma, l'uso di un motore bialbero.\nIl telaio.\nIl telaio \u00e8 un affinamento di quello della 1100 sport, parallelamente prodotta, di cui costituisce la versione da competizione. Le dimensioni ed il peso vengono ridotte significativamente. L'altezza da terra \u00e8 di 13 cm, mentre il telaio nudo pesa solo 25 kg.\nIl motore.\nIl telaio, nato per accogliere motori Fiat 1100 elaborati o radicalmente trasformati, si rivel\u00f2 adatto anche per motori diversi fino a 1500 c.c. di cilindrata.\nNella versione Fiat-Siata 1500.\nPeso complessivo: 485 kg "}
{"id": "716336", "revid": "8660", "url": "https://it.wikipedia.org/wiki?curid=716336", "title": "Dolphins Ancona Football Team", "text": "La societ\u00e0 Dolphins Ancona \u00e8 la squadra di football americano di Ancona.\nLa societ\u00e0, fondata nel 1982 disputa nel primo anno di vita diverse amichevoli e partecipa al primo campionato di football nel 1984 in serie B. Da allora ha sempre partecipato al campionato di football americano a 11 giocatori (per 28 volte in Serie A1 e per 8 volte in Serie A2 o B), risultando una delle uniche due squadre in Italia a poter vantare tale continuit\u00e0 societaria. La stagione 2019 rappresenta per i Dolphins la 28\u00aa stagione nella massima divisione del campionato italiano di football americano (Campionato di 1\u00aa Divisione Fidaf). I Dolphins hanno raggiunto i play-off scudetto in 17 stagioni nella massima divisione, arrivando per 4 volte a disputare il Superbowl, mentre altre 5 volte hanno partecipato ai play-off in serie A2/B, arrivando 1 volta a disputare il Silverbowl. A livello giovanile hanno raggiunto 3 volte lo Youngbowl, mentre a livello Flag hanno vinto il campionato italiano durante la prima edizione dello stesso.\nStoria.\nLa nascita dei Dolphins risale al 1982. Un gruppo di atleti di vari sport, ragazzi con storie diverse, anche di politica attiva in opposti schieramenti, si ritrova alla Cittadella con una palla ovale arrivata dagli States. Un gruppo con impegno, passione, dedizione per lo sport e per la vita e il divertimento crea cos\u00ec un laboratorio sociale, esperimento di riappacificazione generazionale per la citt\u00e0. Con il sostegno del CUS presieduto da Fabio Fiore e organizzati da un giovane segretario del Liceo Classico (Paolo Pandolfi) prende vita quella che oggi, a distanza di 34 anni, \u00e8 una splendida realt\u00e0. La 1\u00b0 amichevole viene giocata il 23/03/83 contro i Crabs Pescara, nel 1984 la squadra arriva 2\u00ba al Trofeo Stefanel a Cattolica e partecipa al suo 1\u00ba Campionato di Serie B. A fine stagione Luca Bargilli, diviene responsabile per conto del CUS. Dopo 2 anni in B, nel 1986 la squadra guidata da Frank Albani, vince il Girone Centro Sud e la Coppa Disciplina e disputa il Silverbowl, approdando in A.\nNel 1987, la squadra battezzata dalla Gazzetta dello Sport \u201cla matricola terribile\u201d raggiunge i Play Off in A, dove si arrende solo all'ultimo quarto ai Rhinos, pluricampioni d'Italia. \u00c8 l'anno degli USA Meyer e Walters, QB Manfredini. \nIl 1988 esprime la fine di un ciclo con la retrocessione in A2. Con un sussulto organizzativo di alto livello viene organizzato il Superbowl allo Stadio Dorico tra Warriors Bologna e Frogs Legnano, con un grande successo di pubblico. Nel 1989 la dirigenza passa nelle mani di Marco Pigini. Una buona annata (americani Jeff Mitchell e Bob Ladson) con i playoff persi contro i Cinghiali Piacenza e poi grande stagione nel 1990 con coach John Harper e gli USA Sean Russell e Steven Boadway, semifinale playoffs presa contro i Pharaones. Nel 1991 arriva l'istrionico Robert Miller insieme a Rik Parker, Tommy Riniker e Casey Campbell. Ancora una bella stagione finita in semifinale contro gli Apaches Firenze. \nNel 1992 Miller alla guida con Eric Wixom in cabina di regia. Playoffs persi contro i Saints Padova, e Dolphins ripescati in massima serie. Nel 1993 in serie A stagione rimediata nel finale. Il coach George Swade e il QB Willie Reyna sono sostituiti da Steven Boadway che con Jarrett Scales salva i dorici dalla retrocessione nello spareggio contro i Giaguari Torino. \nNel 1994 la squadra si rafforza con i giocatori dei dissolti Angels Pesaro, Brothers Macerata e Crabs Pescara, diventa regionale e si trasforma in \u201cMarche Team Dolphins\u201d. Coach Jon Steffenhagen e QB Robert Santos.\nL'anno successivo (1995) cambio ai vertici, \u00e8 il turno di Paolo Belvederesi e del suo alter ego Vittorio Sargiacomo. Con coach Bradford Collins e il fenomenale Robert Santos i Dolphins volano in semifinale scudetto per la prima volta nella storia. Avversari i Frogs Legnano che la spuntano per un solo punto (28-27) a pochi secondi dalla fine. \nNel 1996 i Dolphins, guidati da coach Chris Lake e dal QB Per Larson, sostituito a met\u00e0 stagione da Jerry Alton, si fermano al 1\u00ba turno di play-off ancora contro i Frogs. Per la 2\u00aa volta il Superbowl \u00e8 organizzato allo stadio Dorico. \nIl 1997 \u00e8 un campionato travolgente, vinto il girone di qualificazione e poi semifinale scudetto di nuovo contro i Frogs. Cambio ai vertici, \u00e8 la volta del presidente Carminio Gambacorta. \nNel 1998 dopo una stagione al di sotto delle aspettative i Dolphins raggiungono ancora la semifinale nelle ultime partite, eliminati dai Lions Bergamo poi Campioni d'Italia. A livello Flag Football i Dolphins vincono il primo campionato nazionale di tale disciplina.\nStagione mediocre nel 1999, i Dolphins perdono 6 partite di fila e reagiscono solo nel finale, eliminati poi a colpi di carta bollata dai Cardinals Palermo e dal Giudice Sportivo. La consolazione arriva dal settore giovanile con la finale conquistata per la prima volta nella propria storia, purtroppo persa contro Ferrara. Nel 2000 rinforzati da un manipolo di bolognesi, c'\u00e8 l'esordio internazionale in Champions League. Inizia l'epoca del presidente Antonio Recchi. \nLa riscossa arriva immediatamente e nel 2001, i delfini riescono a qualificarsi ai quarti di finale alla 2\u00aa partecipazione nel campionato europeo, ma vengono eliminati ancora dai Vikings Vienna. In Italia disputano il 1\u00b0 Superbowl, perso 24-30 con i Lions Bergamo, campioni d'Europa in carica, dopo una partita sempre in bilico. \nNel 2002 i Dolphins confermano i quarti di finale europei battendo in casa Innsbruck Raiders e Panthers Praga, e cogliendo il loro 1\u00b0 successo fuori dai confini italiani nel ritorno con gli austriaci. Anche in Italia si propongono come unici avversari della corazzata bergamasca e approdano al 2\u00b0 Superbowl, a Bolzano. Ancora una volta i Dolphins mettono alle corde i campioni in carica che la spuntano per un solo touchdown, 14-21 il risultato finale. Nuovo avvicendamento ai vertici, sale in cattedra Gianluigi Luchena. \nLa stagione del ventennale (2003) si prospetta memorabile. In Europa, dove partecipano per il 4\u00ba anno consecutivo e in campionato poi, emergono per\u00f2 problemi di rendimento sul campo di giocatori chiave. Risultato: eliminazione nel girone di qualificazione dell'Eurobowl, e nonostante il 3\u00b0 Superbowl ottenuto, capitolazione a Civitanova ancora con i pluricampioni Lions Bergamo per 45-0. \nNel 2004 l'obiettivo dei ringiovaniti Dolphins, che avvicendano in panca dopo 8 stagioni coach Luchena con Todd Ferguson, \u00e8 centrare un buon piazzamento. Invece il team reagisce e centra per la 4\u00aa volta consecutiva il Superbowl che sfugge per un soffio, 14-13 il risultato finale per gli storici avversari Lions Bergamo.\nIl 2005 \u00e8 anno di evidenti difficolt\u00e0. La squadra si trasferisce a Falconara dove ritrova la serenit\u00e0 giusta e giungere per l'ottava volta alle semifinali scudetto.\nNel 2006 la societ\u00e0 si auto-retrocede in A2, dando cos\u00ec la possibilit\u00e0 ai giovani di giocare in un campionato che li faccia crescere.\nNel 2007 si rientra in massima serie, dove la squadra mette in difficolt\u00e0 tutte le avversarie, seppur perdendo diverse partite. \nNel 2008 parte l'avventura IFL e FIDAF che riporter\u00e0 il football nel CONI, con i Dolphins protagonisti insieme alle franchigie storiche del football.\nSul campo dopo un brutto 2008, uno straordinario 2009 con l'arrivo di Rocky Pentello e diverse partite vinte all'ultimo secondo, play-off sfiorati e appellativo di \u201crivelazione dell'anno\u201d. \nIl 2010 carico di aspettative \u00e8 segnato da uno stillicidio di infortuni. Coach Luchena, gioco forza, spinge in campo tutta la giovanile fresca di esordio, ma arida di esperienza. Zero vittorie, e la creazione di un programma futuro. \nIl 2011 vede i Dolphins dare spettacolo grazie all'attacco stellare, il migliore d'Italia, guidato da Pentello. La difesa giovane e inesperta non supporta adeguatamente la trazione anteriore del team. L'infortunio degli americani Alexander e Hausler scarica le pile per lo spareggio play-off contro gli Hogs Reggio Emilia. Un 5\u00ba posto che comunque premia l'operazione \u201clargo ai giovani\u201d dei marchigiani. \nL'obiettivo playoff \u00e8 centrato nel 2012 con gli USA Pentello, John Pagliaro e Doug Rosnick. La stagione parte con un invidiabile record di 5-1. In corsa sostituito il dimissionario Luchena con Roberto Rotelli, primo allenatore anconetano nella storia dei Dolphins. Playoffs conquistati, in casa dei Warriors Bologna i dorici conducono spesso, capitolando solo per l'infortunio del QB Pentello. \nNel 2013 si festeggiano le 30 stagioni consecutive. Head Coach Rotelli, in attacco Sclafani e Gerbaldi in difesa, giocatori USA Rocky Pentello, Mitch McGrath e Matt Gordon. Inizio in salita, poi un crescendo di vittorie fino ai playoffs, con la miglior difesa d'Italia e il miglior attacco sui lanci. Vittoria al cardiopalma con i Giants Bolzano in casa e in semifinale spettacolo contro i Panthers Parma: Dolphins avanti fino a met\u00e0 3\u00b0 quarto, poi Parma si conferma vincendo semifinale e Superbowl per la 4\u00aa volta. \nLa 31\u00aa stagione vede i Dolphins rinnovati nel parco USA (Keith Welch QB e Mike Wallace FS) e guidati dallo stesso staff del 2013. Risultati non altrettanto positivi, una lunga sequela di infortuni e la mancanza nei momenti topici del campionato contro Giaguari e Lions, fa mancare l'accesso ai playoffs, con un 5\u00ba posto finale e un bilancio pari tra vittorie e sconfitte. \nL'anno 2015 vede tante novit\u00e0: il nuovo Stadio della Palla Ovale, il nuovo HC Daniel Levy, un nuovo QB Luke Zahradka e per la prima volta ad Ancona un giocatore ex NFL, Nic Harris. Riscossa in campionato, con 8 vinte e 2 perse, e qualificazione ai playoffs, persi 18-6 con i Giants Bolzano dopo aver chiuso in vantaggio il primo tempo per 6-3.\nLa stagione 2016 vede Roberto Rotelli tornare alla guida dei dorici e 3 nuovi giocatori stranieri in campo: il QB Ryan Kasdorf, il LB Jacob Zilbar e il DB Andrew Bernardini. Per la prima volta nella propria storia, i Dolphins Ancona concludono la stagione regolare senza neanche una sconfitta, centrando la \"perfect season\" nel girone Sud. L'epilogo ai playoffs per\u00f2 \u00e8 identico alla stagione precedente: sconfitta per mano dei Giants Bolzano per 13-19, dopo un primo tempo concluso in vantaggio sul 13-7.\nIl 2017 inizia con un elevato turnover di giocatori che per diversi motivi cambiano squadra per approdare in altri campionati (inglese e polacco) o in altre squadre d'Italia. Confermato il QB Ryan Kasdorf, i due stranieri in difesa sono Zachary Blair e Vince Romano. La stagione \u00e8 interlocutoria e la squadra manca l'accesso ai playoffs. In compenso la formazione U19 raggiunge per la 2\u00aa volta nella storia della franchigia lo Youngbowl, la finale nazionale di categoria, perdendola per mano dei Seamen Milano. Inoltre, il capoallenatore Roberto Rotelli viene ingaggiato come assistente allenatore della formazione universitaria dei Wartburg Knights, militante nel campionato NCAA Division III. Dopo una perfect season, vince la \"conference\" e arriva ai playoffs nazionali, tra le migliori 8 squadre degli USA.\nLa stagione 2018 ha visto ai nastri di partenza un trio di \"import players\" nuovo di zecca, con il QB Josh Dean, il DB Fellonte Misher e il LB Nicholas Suppa. I dorici migliorano la performance dell'anno prima e si qualificano per i playoffs scudetto, ma vengono battuti dai Ducks Lazio nella Wild Card. La formazione Under 19 guidata da Andrea Polenta, si conferma raggiungendo ancora lo Youngbowl, sconfitta una seconda volta dai Seamen Milano. Roberto Rotelli vola per la seconda volta negli USA, sempre come assistente allenatore dei Wartburg Knights in Iowa."}
{"id": "716337", "revid": "8660", "url": "https://it.wikipedia.org/wiki?curid=716337", "title": "Briganti 82 Napoli", "text": "I Briganti 82 Napoli American Football Team sono un club italiano di football americano fondato a Napoli nel 1998.\nNel 2009 il club vinse il XVI SilverBowl guadagnando il diritto a partecipare alla Golden League FIF 2010.\nNel 2014, iscritti al campionato di massima serie IFL arrivano al playout, perso contro i Marines Lazio e di fatto retrocedendo nuovamente in LeNAF.\nPartecipano al bando per l'assegnazione del dodicesimo spot per la IFL 2015 e lo vincono, venendo quindi ripescati per la stagione 2015.\nNel 2021, a seguito della fusione fra Briganti e 82ers il nome diventa Briganti 82.\nStoria.\nStagione 2007-2008.\nNella stagione 2007-2008 la squadra giovanile dei Briganti partecipa al campionato Under 21 con lo score finale di tre sconfitte (per 52-12 contro i Barbari Roma Nord, per 55-0 contro i Marines Lazio e per 20-17 contro i Gladiatori Roma) e una vittoria (per 50-6 contro i Crusaders Cagliari), non qualificandosi per i playoff.\nLa squadra maggiore, invece, \u00e8 impegnata nel campionato di serie A1, inaugurato con una vittoria per 19-0 il 16 marzo 2008 sul campo dei Gladiatori Roma, seguita da quattro sconfitte il 12 aprile 2008 in casa contro i Marines Lazio per 0-19, il 26 aprile 2008 in casa contro gli Angels Pesaro per 6-28, il 4 maggio 2008 fuori casa contro i Guelfi Firenze per 35-0 ed il 24 maggio 2008 sul campo dei Marines Lazio per 0-45. I Briganti Napoli in seguito si ritirano dal campionato.\nStagione 2008-2009.\nLa squadra viene parzialmente rifondata a partire dall\"'Head Coach\" (\"Allenatore Capo\"), posizione che viene ricoperta da un ex-giocatore NFL, l'americano Brennan Schmidt.\nI Briganti Napoli disputano la Silver League-FIAF nel girone Sud, ed al termine di una \"Perfect Season\" (\"viene cos\u00ec denominata una stagione portata a termine senza alcuna sconfitta\"), il 6 giugno 2009 affrontano in Finale i Ravens Imola (finalisti del girone Nord) battendoli per 34-14 e consacrandosi vincitori del primo SilverBowl della loro storia."}
{"id": "716346", "revid": "2154197", "url": "https://it.wikipedia.org/wiki?curid=716346", "title": "Nemo iudex in causa sua", "text": "Nemo iudex in causa sua (o Nemo est iudex in propria causa/ Nemo iudex in re sua, alla lettera \"nessuno deve essere giudice nella propria causa/in un contenzioso che lo riguarda\") \u00e8 un brocardo che stabilisce uno dei punti fondamentali del diritto processuale: la terziet\u00e0 del giudice rispetto all'oggetto della lite.\nLa locuzione, tratta dal \"Codex\" (C.3.5.1), voluto da Giustiniano, \u00e8 usata ancora oggi; il principio di terziet\u00e0 \u00e8 sancito, ad esempio, dall'art.111, 2\u00b0 comma della Costituzione italiana.\nLa \"ratio\".\nIl dovere di neutralit\u00e0 \u00e8 una caratteristica essenziale della giurisdizione.\nIl principio che il giudice deve avere una equidistanza processuale rispetto alle parti costituisce un aspetto particolare del pi\u00f9 generale principio dell'estraneit\u00e0 che la magistratura deve avere rispetto alle forze politiche ed economiche che operano nella societ\u00e0.\nEsso \u00e8 - pi\u00f9 in generale - espressione del divieto di conflitto di interessi per coloro che si occupano della cosa pubblica, ai quali un potere \u00e8 conferito solo in funzione dell'interesse pubblico da conseguire e non come privilegio o sinecura rimessa all'arbitrio personale.\nL'istituto attraverso il quale nel diritto italiano si realizza il principio del brocardo \u00e8 quello dell'obbligo dell'astensione, con correlativo diritto di ricusazione.\nIn magistratura.\nSul tema il C.S.M. italiano (Sentenza del 19.9.2003/23.3.2004 n. 85/2003) si \u00e8 cos\u00ec pronunciato:\n\"La disciplina dell'astensione del giudice trova fondamento nell'esigenza di garantirne l'imparzialit\u00e0 e la terziet\u00e0, che, anche alla luce del novellato art. 111 Cost., costituiscono requisiti essenziali del giusto processo e quindi della giurisdizione. Per questa ragione, secondo l'orientamento costantemente seguito da questa sezione e dalla Corte di cassazione, il dovere deontologico di astensione non \u00e8 limitato alle sole ipotesi nelle quali \u00e8 imposto dalla legge ma ha una portata pi\u00f9 ampia e si estende a tutte le fattispecie in cui l'astensione stessa \u00e8 solo consigliata dalle circostanze del caso concreto che rendano prevedibili sospetti di compiacenza o parzialit\u00e0 nell'esaminare e decidere una determinata questione, cos\u00ec da compromettere il prestigio del magistrato e dell'ordine giudiziario\".\nIn Parlamento.\nLa regola vale anche quando un organo non appartenente al potere giudiziario esercita funzioni giurisdizionali, come avviene con la Camere in sede di verifica dei poteri.\nNell'Esecutivo.\nLaddove un organo dell'Esecutivo esercita un potere che pu\u00f2 incidere sul corso della Giustizia, \u00e8 stato teorizzato l'obbligo di astenersi dall'esercitarlo per conseguire un diretto vantaggio: in ordine ai limiti del potere di grazia, \"no one may be a judge in his own case\" fu la conclusione di un memo del \"Justice Department\" del governo degli Stati Uniti d'America, emesso quattro giorni prima delle dimissioni di Richard Nixon dalla Presidenza."}
{"id": "716349", "revid": "1418004", "url": "https://it.wikipedia.org/wiki?curid=716349", "title": "Eleanor Hallowell Abbott", "text": "Biografia.\nFiglia dell'ecclesiastico Edward Abbott e nipote dello scrittore Jacob Abbott, crebbe in un ambiente fortemente influenzato dalla religione. \nStudi\u00f2 a Cambridge e a Radcliffe prima di lavorare come segretaria e insegnante alla Lowell State Normal School.\nRegolare contributrice del Ladies' Home Journal, dopo sposata, si trasfer\u00ec nel New Hampshire, a Wilton. \nScrisse poesie, 75 racconti e 14 romanzi soprattutto del genere romantico e per ragazzi."}
{"id": "716353", "revid": "1318658", "url": "https://it.wikipedia.org/wiki?curid=716353", "title": "Adolphe Nourrit", "text": "Biografia.\nFiglio di Louis Nourrit, primo tenore dell'Op\u00e9ra, contro la volont\u00e0 del padre studi\u00f2 segretamente canto con Manuel Garc\u00eda padre a Parigi. Alla fine tuttavia il padre approv\u00f2 la scelta del figlio e questi debutt\u00f2 nel 1821 all'Op\u00e9ra come Pylade nella \"Ifigenia in Tauride\" di Gluck, con il padre nella particina di \"una scita\".\nRapidamente Adolphe Nourrit divenne l'acclamato primo tenore dell'Op\u00e9ra, che, anche grazie alla sua grande personalit\u00e0 di cantante, divenne un centro della cultura operistica internazionale.\nPer quindici anni Nourrit fu uno dei protagonisti della vita musicale e culturale della metropoli francese. Rossini ammirava in modo speciale la sua arte e scrisse per lui la parte di N\u00e9ocles nell'opera \"Le si\u00e8ge de Corinthe\", nella cui prima rappresentazione sia il compositore che il cantante ottennero un enorme successo.\nSeguirono le creazioni dei ruoli di Am\u00e9nophis nel \"Mo\u00efse et Pharaon\" (il 26 marzo 1827), del \"Comte Ory\" nell'omonima opera (20 agosto 1828) e quello di Arnold nel \"Guillaume Tell\" (3 agosto 1829). Per l'allora non meno famoso Meyerbeer cre\u00f2 i ruoli di Roberto nel \"Roberto il diavolo\" (21 gennaio 1831) e Raoul ne \"Gli ugonotti\" (29 febbraio 1836), forse il suo pi\u00f9 grande ruolo in assoluto, ma anche il suo ultimo indiscusso successo. Tra le altre prime assolute cantate da Nourrit ricordiamo \"La muta di Portici\" di Auber, \"L'ebrea\" di Hal\u00e9vy e lo \"Stradella\" di Niedermeyer. Questo d\u00e0 un'idea di come la figura di Nourrit sia indissolubilmente legata a questo eccezionale periodo della storia dell'opera.\nL'esistenza di Nourrit ebbe una fine tragica. Nel 1837 Gilbert Duprez divenne il nuovo primo tenore dell'Op\u00e9ra e gli venne affidato il repertorio di Nourrit. Quando il pubblico si entusiasm\u00f2 per il nuovo cantante (grazie anche alla meraviglia destata dalla famosa innovazione del \"do di petto\"), questo diede origine a un'accesa rivalit\u00e0. Nourrit alla fine desistette, e, sentendosi messo da parte, abbandon\u00f2 deluso Parigi. A Napoli, cos\u00ec come in altri centri della vita musicale, venne accolto caldamente e l\u00ec riprese anche lo studio del canto con Donizetti, che nel frattempo componeva per lui una nuova opera, il \"Poliuto\" . Tuttavia, quando la prima della nuova opera fu vietata dalla censura borbonica, la grave depressione e la mania di persecuzione che ormai lo affliggevano, ebbero il sopravvento e Nourrit si diede la morte gettandosi da una finestra del suo albergo.\nL'artista.\nLa raffinata eleganza del fraseggio, la nobilt\u00e0 di dizione e la voce molto chiara, in grado di sostenere tessiture acutissime (partendo da un'estensione di due ottave e mezza, dal sol1 al re4), sostenute comunque, dopo il sol 3, secondo la prassi settecentesca, con l'utilizzo del falsettone, collocano chiaramente Nourrit nell'ambito della tradizione francese delle hautes-contre, pur se gli insegnamenti di Garc\u00eda padre gli avevano fatto acquisire anche una tecnica italianeggiante che gli consent\u00ec prima di familiarizzare immediatamente con Rossini al suo arrivo in Francia, poi di porsi sulla scia del canto tenorile elegiaco, contemporaneamente percorsa in Italia soprattutto da Giovanni Battista Rubini. Del tenore bergamasco Nourrit non possedeva per\u00f2 n\u00e9 il timbro squisito della voce, n\u00e9 le mirabolanti capacit\u00e0 acrobatiche nella coloratura, e, mentre Rubini seppe adeguarsi ai tempi e ai nuovi stilemi del canto romantico che andavano allora affermandosi, elevando fino al si bemolle acuto la sua capacit\u00e0 di emissione \"di petto\", Nourrit, forse per il peccato originale della scuola stilistica delle hautes-contre dalla quale proveniva, non fu mai in grado di superare il tradizionale sol dei tenori settecenteschi. E cos\u00ec, quando, reduce da una lunga esperienza italiana, un altro ex emulo di Rubini, Gilbert-Louis Duprez si ripresent\u00f2 sulle scene parigine superando completamente l'emissione in falsettone fino al do4 e presentando un nuovo stile vocale \"realistico\" basato, oltre che sulla potenza dell'emissione, sull'accento deciso, sul fraseggio vibrante e sulla recitazione appassionata, che egli aveva appreso da altri suoi modelli italiani, come Domenico Donzelli, per Nourrit, elegante e delicato interprete del passato, non pot\u00e9 pi\u00f9 esservi partita.\nGrazie comunque alla sua indiscussa personalit\u00e0, egli sicuramente influenz\u00f2 la vita musicale francese nel periodo di passaggio verso l'affermazione del romanticismo.\nTra il 1828 e il 1837 fu \"Professeur de d\u00e9clamation\" al Conservatorio di Parigi. Il testo dell'aria di Eleazar de \"La Juive\" \"Rachel quand du Seigneur\" sembra sia di Nourrit.\nConvinse anche Meyerbeer a interrompere improvvisamente il duetto d'amore nel quarto atto de \"Gli ugonotti\" (Meyerbeer lo nominava \"il secondo padre dell'opera\").\nBerlioz si mostrava \"come elettrizzato\" dalla sua presenza in palcoscenico.\nEsegu\u00ec i lieder di Schubert e di Berlioz a Parigi e fu accompagnato tra gli altri da Franz Liszt.\nScrisse infine i libretti per numerosi balletti, danzati da Maria Taglioni e Fanny Elssler (tra gli altri \"La Sylphide\"), e compose la marcia \"La Parisienne\" su testo di Casimir Delavigne, che cant\u00f2 spesso all'epoca della rivoluzione del 1830 (come anche \"la Marsigliese\") trascinando il pubblico.\nVincenzo Bellini gli dedic\u00f2 una delle sue ultime composizioni: la romanza da camera \"R\u00eave d'enfance\"."}
{"id": "716359", "revid": "287204", "url": "https://it.wikipedia.org/wiki?curid=716359", "title": "Cratere Onizuka", "text": "Onizuka \u00e8 il nome di un piccolo cratere lunare da impatto intitolato all'astronauta statunitense Ellison Onizuka, situato all'interno del vasto cratere Apollo, nella porzione meridionale dell'emisfero lunare pi\u00f9 distante dalla Terra (faccia nascosta). La porzione centrale di Apollo \u00e8 coperta da una colata lavica, e Onizuka si trova all'estremit\u00e0 meridionale di quest'area. A sud-est di questo cratere si trova il cratere Borman, e, a ovest-sud-ovest, il cratere Chaffee.\nOnizuka \u00e8 un cratere circolare a forma di tazza, con bordi affilati. Le pendici interne sono prive di caratteristiche, e solo in qualche punto vi sono depositi di detriti alla base dei pendii. Vi \u00e8 un modesto picco nel punto centrale del pianoro interno, mentre una sottile spaccatura si estende dal bordo settentrionale di Onizuka verso est, sul pianoro centrale di Apollo."}
{"id": "716360", "revid": "98077", "url": "https://it.wikipedia.org/wiki?curid=716360", "title": "Web Tv", "text": ""}
{"id": "716361", "revid": "17351", "url": "https://it.wikipedia.org/wiki?curid=716361", "title": "Aermacchi MB326", "text": ""}
{"id": "716362", "revid": "78273", "url": "https://it.wikipedia.org/wiki?curid=716362", "title": "SOKO Galeb", "text": ""}
{"id": "716363", "revid": "78273", "url": "https://it.wikipedia.org/wiki?curid=716363", "title": "G2 Galeb", "text": ""}
{"id": "716364", "revid": "78273", "url": "https://it.wikipedia.org/wiki?curid=716364", "title": "J-1 Jastreb", "text": ""}
{"id": "716365", "revid": "78273", "url": "https://it.wikipedia.org/wiki?curid=716365", "title": "SOKO J-1 Jastreb", "text": ""}
{"id": "716366", "revid": "78273", "url": "https://it.wikipedia.org/wiki?curid=716366", "title": "Soko G2 Galeb", "text": ""}
{"id": "716367", "revid": "78273", "url": "https://it.wikipedia.org/wiki?curid=716367", "title": "Soko J-1 Jastreb", "text": ""}
{"id": "716368", "revid": "78273", "url": "https://it.wikipedia.org/wiki?curid=716368", "title": "Soko Galeb", "text": ""}
{"id": "716369", "revid": "287204", "url": "https://it.wikipedia.org/wiki?curid=716369", "title": "Cratere Opelt", "text": "Opelt \u00e8 il nome di un lunare da impatto intitolato al finanziere e mecenate tedesco Friedrich W. Opelt. Opelt si trova a nord di una formazione simile, il cratere Gould, e a nord-est del cospicuo cratere Bullialdus.\nQuesto cratere \u00e8 stato coperto dalla lava e ne rimane solo una modesta traccia del bordo, meritando l'appellativo di \"cratere fantasma\". Il profilo di Opelt presenta numerose interruzioni, di cui la maggiore \u00e8 a nord ed altre minori si trovano a sud ed a sud-est. Il cratere satellite Opelt E si trova a sud dei resti del margine occidentale. L'interno \u00e8 livellato, con l'eccezione di una modesta altura verso sud-ovest.\nA nord di questa formazione, nel mare lunare si trova un sistema di rimae sinuose denominate Rimae Opelt, che si estendono per circa 70 chilometri.\nCrateri correlati.\nAlcuni crateri minori situati in prossimit\u00e0 di Opelt sono convenzionalmente identificati, sulle mappe lunari, attraverso una lettera associata al nome."}
{"id": "716370", "revid": "17351", "url": "https://it.wikipedia.org/wiki?curid=716370", "title": "Shenjang J-8", "text": ""}
{"id": "716373", "revid": "287204", "url": "https://it.wikipedia.org/wiki?curid=716373", "title": "Artatama II", "text": "Biografia.\nUsurpatore sostenuto da \u0160uppiluliuma I, poi dagli Assiri, probabilmente assassin\u00f2 il re Tushratta (che gli contender\u00e0 il trono).\nLe uniche informazioni su questo sovrano provengono dal trattato stipulato tra il re ittita \u0160uppiluliuma I ed il sovrano di Mitanni Shattiwaza. Nel testo, in cui non vengono riportati dati sugli eventuali rapporti tra Artatama II e la famiglia reale di Mitanni, questo \u00e8 presentato come un pretendente al trono in contrapposizione con Tushratta che avrebbe stipulato un patto di alleanza con gli ittiti.\nNel trattato Tushratta \u00e8 indicato come \u00abre di Mitanni\u00bb, mentre il suo avversario come \u00abre di Hurri\u00bb.\nDel caos che segu\u00ec il regicidio approfittarono gli assiri che sotto la guida di Asur-uballit recuperarono la loro indipendenza da Mitanni ed insieme agli Alsheani ne invasero le terre. Per mantenere le buone relazioni con l'Assiria Artatama II restitu\u00ec le porte del palazzo di Assur razziate anni prima dal figlio Shattuara I."}
{"id": "716388", "revid": "38120", "url": "https://it.wikipedia.org/wiki?curid=716388", "title": "Il filo pericoloso delle cose", "text": ""}
{"id": "716391", "revid": "339392", "url": "https://it.wikipedia.org/wiki?curid=716391", "title": "Ricordi (editore musicale)", "text": ""}
{"id": "716393", "revid": "2077074", "url": "https://it.wikipedia.org/wiki?curid=716393", "title": "Casa Ricordi", "text": "La Ricordi \u00e8 una casa editrice italiana di edizioni musicali fondata nel 1808 e tuttora esistente. Fu diretta fino al 1919 da membri della famiglia Ricordi: Giovanni Ricordi, Tito I Ricordi, Giulio Ricordi e Tito II Ricordi. Dopo la seconda guerra mondiale la famiglia torn\u00f2 per un breve periodo a guidare la casa editrice con Camillo Ricordi.\nNel 1958 uno degli appartenenti alla famiglia, Nanni Ricordi, decise di aprire anche una casa discografica, la \u00abDischi Ricordi\u00bb, che ebbe il merito di lanciare tutti i pi\u00f9 grandi cantautori italiani di quel periodo. Entrarono a far parte della \"scuderia\" discografica artisti come Gino Paoli, Fabrizio De Andr\u00e9 e Gianna Nannini.\nDal 1964 al 1994 la societ\u00e0 (di propriet\u00e0 di un gruppo di azionisti di Varese e di Milano) venne guidata da Guido Rignano (presidente e amministratore delegato). Durante i 30 anni della sua gestione, le Edizioni di Musica Classica, Leggera e la Dischi Ricordi crebbero considerevolmente. Nacquero: la catena di negozi in tutt'Italia, le Arti Grafiche Ricordi, le filiali in Sud America e varie sinergie in Europa.\nNel 1994 Guido Rignano (dopo una trattativa durata circa due anni) firm\u00f2 l'accordo di vendita al Gruppo tedesco Bertelsmann, imponendo nel contratto la clausola secondo cui l'Archivio storico (conservato nel caveau di via Salomone) non avrebbe mai potuto lasciare l'Italia.\nStoria.\n1808-1853: Giovanni Ricordi.\nll fondatore Giovanni Ricordi fece studi musicali e fu per breve tempo primo violino e direttore d'orchestra in un piccolo teatro di Milano, il Fiando.\nNell'estate del 1807 Ricordi si rec\u00f2 a Lipsia per studiare le tecniche di incisione e stampa e il commercio musicale presso la casa Breitkopf &amp; H\u00e4rtel; al suo rientro port\u00f2 con s\u00e9 un torchio calcografico.\nL'attivit\u00e0 editoriale di Ricordi ebbe inizio nel 1808: il 16 gennaio Ricordi si un\u00ec in societ\u00e0 con l'incisore e negoziante di musica torinese Felice Festa. Insieme, avviarono la pubblicazione di una serie periodica, il \"Giornale di musica vocale italiana\", ma la societ\u00e0 si sciolse gi\u00e0 il 25 giugno del 1808 e da quel momento Ricordi continu\u00f2 da solo l'attivit\u00e0 di editore ad affiancare quella gi\u00e0 esistente di copisteria.\nRicordi aveva pertanto due linee produttive: da un lato la produzione di copie manoscritte di melodrammi (partitura e parti) per il noleggio ai teatri; dall'altra, la produzione di edizioni di musica vocale e strumentale da vendere sul mercato amatoriale. AI primo settore era deputata la copisteria, al secondo la calcografia.\nIn questo periodo, Ricordi si procurava le partiture manoscritte che andavano man mano ad arricchire l'archivio di spartiti sia tramite contratti con le imprese dei teatri milanesi, sia grazie all'acquisto, nel 1813, del cospicuo archivio del copista veneziano Bertoja; acquist\u00f2 anche l'archivio musicale del Teatro alla Scala nel 1825.\nGiovanni Ricordi lanci\u00f2 musicisti di grande talento come Gioachino Rossini, Vincenzo Bellini e Gaetano Donizetti che, con la loro musica, fecero la fortuna della Ricordi.\nSu iniziativa del figlio Tito, Giovanni fond\u00f2 nel 1842 il settimanale \"Gazzetta musicale di Milano\", pi\u00f9 tardi rinominata \"Musica e Musicisti\" e infine \"Ars et Labor\"; quest'ultima rivista aveva come emblema i triplici anelli borromei intrecciati.\n1853-1888: Tito I Ricordi.\nTito I Ricordi continu\u00f2 l'opera del padre, ingrandendo la casa editrice e aprendo, con l'aiuto del figlio Giulio, filiali a Napoli (1864), Firenze (1865), Roma (1871), Palermo (1888), Londra (1878) e Parigi (1888).\nTito I Ricordi \u00e8 ricordato soprattutto per avere scoperto e sostenuto Giuseppe Verdi, cui \u00e8 legata l'attivit\u00e0 editoriale della Casa nella seconda met\u00e0 dell'Ottocento. Ricordi conquista la reputazione di editore dei grandi operisti italiani.\nNel 1888 Tito I rilev\u00f2 il controllo della casa editrice musicale Lucca, determinando in questo modo un aumento del potere della Ricordi nel settore dell'editoria musicale.\n1888-1912: Giulio Ricordi.\nNel 1888 divent\u00f2 nuovo capo azienda Giulio Ricordi, che leg\u00f2 il suo nome alla scoperta di diversi musicisti, tra cui Giacomo Puccini, di cui fu grande amico e attraverso il quale l'attivit\u00e0 editoriale tocc\u00f2 l'apice tra la fine dell'Ottocento e i primi del Novecento.\nCon Giulio Ricordi prosegu\u00ec lo sviluppo aziendale con l'apertura di nuove filiali, tra tutte ricordiamo quella di New York (1906).\nNel 1908 Giulio Ricordi festeggia con il resto della famiglia i 100 anni della Casa Ricordi.\n1912-1919 Tito II Ricordi.\nNel 1912 Giulio Ricordi mor\u00ec e il figlio Tito II prese il suo posto alla direzione dell'azienda continuando l'opera familiare, sostenendo l'attivit\u00e0 di Puccini ed allo stesso tempo scoprendo nuovi autori.\nDopo la fine della prima guerra mondiale, nel 1919 Tito II si dimise dal ruolo di amministratore unico della Ricordi, ponendo fine alla gestione solitaria della famiglia riguardo all'azienda fondata un secolo prima. A questo punto Tito II rimane solo un socio importante della Ricordi.\n1919-1944: Renzo Valcarenghi e Carlo Clausetti.\nNel 1919 Tito II cedette il pacchetto di maggioranza della societ\u00e0 e la famiglia Ricordi, pur rimanendo un importante azionista dell'azienda, decade dal ruolo di guida solitaria tenuto ininterrottamente per oltre 100 anni. Entrano in Ricordi altre personalit\u00e0 che iniziano una nuova fase della Casa editrice, segnata anche dalla pubblicazione del nuovo editoriale \"Musica d'oggi\": Renzo Valcarenghi, in precedenza direttore commerciale della Ricordi, e Carlo Clausetti, appartenente ad una nota famiglia di importanti editori napoletani, divengono i nuovi amministratori della Ricordi.\nLa nuova politica aziendale intende dare importanza alla editoria didattica musicale. Parallelamente continua il tradizionale orientamento della casa editrice verso l'opera melodrammatica, che viene estesa al campo musicale strumentale e sinfonico.\nNegli anni 1925 e 1926 si conclude, con le due rappresentazioni postume di \"Nerone di Boito\" e della \"Turandot, \" la fase tardoromantica del melodramma italiano, e si apre quella della letteratura sinfonica italiana, con il lancio di nuovi musicisti come Ferruccio Busoni, Alfredo Casella, Catalani, Giorgio Federico Ghedini, Gian Francesco Malipiero e altri.\nDagli anni venti il regime fascista tende ad avere un ruolo totalizzante sulla societ\u00e0, imponendo un preciso stile di comportamento. Questo stato di cose condiziona anche il settore musicale dove la Ricordi ricopre un ruolo importante.\nIl rapporto di Casa Ricordi con il regime fascista si sostanzia nella partecipazione ai comitati di settore, nell'accettazione delle imposizioni della censura e nell'emarginazione degli autori ebrei, dopo l'introduzione delle leggi razziali del 1938. Grazie alla sua collaborazione, Casa Ricordi pu\u00f2 assicurarsi il mantenimento dei proventi che le derivano dal noleggio di materiale musicale e dall'incasso dei diritti d'autore.\nNell'ambito del settore musicale, i teatri d'opera hanno da sempre un ruolo fondamentale; in epoca fascista i teatri divengono enti autonomi, assoggettati al Ministero della Stampa e della Propaganda.\nA partire dal 1923 anche la Scala di Milano, fu sovvenzionata dal governo e subisce il condizionamento del regime fascista, che vuole fare di questo come degli altri teatri d'opera, un mezzo di propaganda di regime.\nIn questa complicata situazione i teatri si arenano tra censura e voglia di innovazione e adottano una politica di acquiescenza in attesa di tempi migliori, rappresentando i classici dell'opera lirica e alcune produzioni moderatamente moderne.\nValcarenghi e Clausetti si trovano cos\u00ec costretti a dirigere la Ricordi barcamenandosi in questa situazione per permettere all'azienda di sopravvivere. \nMentre vediamo la popolare \u201cGiovane Scuola\u201d, di cui Mascagni \u00e8 l'esponente principale, venire pubblicata dal concorrente Sonzogno, Casa Ricordi \u00e8 priva di un \u201csuccessore\u201d di Puccini.\nNegli anni Venti compaiono sulla scena musicale italiana Autori, come Italo Montemezzi e Franco Alfano, di quella che viene denominata \"la generazione dell'Ottanta\", i cui lavori sono presenti nei cataloghi Ricordi a fianco di compositori in seguito soggetti alle persecuzioni razziali, come Erich Wolfgang Korngold, Mario Castelnuovo-Tedesco, Aldo Finzi.\nNel contesto della difficile situazione in cui opera, la Ricordi riesce tuttavia a mantenere una certa influenza nella gestione della programmazione del Teatro alla Scala di Milano; anche Arturo Toscanini, direttore musicale della Scala tra il 1921 e il 1928 \u00e8 ovviamente costretto a lottare con la crescente ingerenza e i dettami ideologici del regime fascista.\nCon l'andare del tempo le relazioni fra Casa Ricordi e la Scala si irrigidiscono, specialmente dopo la nomina a direttore di Jenner Mataloni, personalit\u00e0 fedele al regime. I vertici della Casa editrice entrano ripetutamente in conflitto con lui per questioni concernenti i proventi degli spettacoli e le condizioni di produzione.\nNel 1939 inizia la Seconda guerra mondiale e l'Italia vi entra l'anno seguente. In questa situazione di grande disagio e confusione i capi di Casa Ricordi devono progressivamente sospendere l'attivit\u00e0 musicale e mettere in sicurezza il patrimonio musicale della casa editrice.\nL'intero territorio italiano verr\u00e0 sottoposto a bombardamenti, come avviene con Milano.\nPer Casa Ricordi \u00e8 una tragedia a causa della distruzione delle sedi centrali dell'azienda a Milano.\nSconvolto da tanta distruzione, dopo aver guidato per pi\u00f9 di vent'anni l'azienda, nel 1944 Renzo Valcarenghi si dimette da capo della Ricordi.\n1944-1952: Camillo Ricordi, Eugenio Clausetti e Alfredo Colombo.\nCon l'uscita di scena di Renzo Valcarenghi, seguito poco dopo anche da Carlo Clausetti, la famiglia Ricordi decide di tornare a guidare l'azienda con Camillo Ricordi, figlio di Manolo fratello di Tito II. Camillo, appartenente alla quinta generazione della famiglia Ricordi, viene coadiuvato dall'altra famiglia che gestisce la Ricordi, ovvero i Clausetti, che pongono ai vertici della casa editrice, Eugenio, figlio di Carlo. I due insieme ad Alfredo Colombo vengono a formare un trio che si pone l'obiettivo di ricostruire l'archivio musicale e rilanciare l'attivit\u00e0 della Casa editrice.\nTutto ci\u00f2 si rende possibile a cominciare dalla fine della guerra nel 1945, dove in una Milano distrutta dai bombardamenti s'inizia faticosamente nell'opera di ricostruzione degli uffici bombardati anni prima.\nNel giro di pochi anni, grazie alla buona conduzione dei responsabili di Casa Ricordi, gli uffici vengono ricostruiti, ma soprattutto si procede a una riorganizzazione interna, in linea con i mutati tempi di una situazione culturale e sociale profondamente cambiata dopo l'esperienza della guerra.\nQuesto lavoro porta alla trasformazione delle Officine Grafiche Ricordi a divenire una societ\u00e0 per azioni nel 1949 e all'apertura di nuove succursali e agenzie di distribuzione e di rappresentanza dell'attivit\u00e0 editoriale. Insieme a ci\u00f2 si ha l'ampliamento delle strutture gi\u00e0 esistenti.\nNello stesso periodo avviene la ricostruzione di una piccola biblioteca grazie ad alcune donazioni, e il completamento dell'opera di ricostruzione materiale degli uffici distrutti durante la guerra. A testimonianza di ci\u00f2 vi \u00e8 nel 1950 la riapertura del negozio di vendita al pubblico di via Berchelet a Milano.\nA conclusione di questa fase di rilancio arriva nel 1952 la trasformazione di Casa Ricordi da Societ\u00e0 per accomandita semplice a societ\u00e0 a responsabilit\u00e0 limitata. Tale societ\u00e0 viene presieduta da Alfredo Colombo con amministratori delegati Guido Valcarenghi (figlio di Renzo), che sostituisce Camillo Ricordi (ritiratosi da amministratore dell'azienda), ed Eugenio Clausetti.\n1994-2007: Bertelsmann.\nNel 1994 Guido Rignano, amministratore della Ricordi, per conto degli azionisti cede il pacchetto di maggioranza del gruppo musicale Ricordi al gruppo tedesco Bertelsmann, tra i primi gruppi mondiali nel settore editoriale e dell'entertainment. Nel contratto di vendita Rignano impone la clausola che l'Archivio storico (conservato nel caveau di via Salomone) non possa mai lasciare l'Italia.\nCon questa acquisizione Bertelsmann, assieme alle attivit\u00e0 discografiche gi\u00e0 di propriet\u00e0 in Italia (BMG Ariola) entra a far parte della divisione BMG (Bertelsmann Music Group) con la nuova denominazione BMG Ricordi. All'interno della nuova societ\u00e0 le due anime, editoriale e discografica, mantengono una propria netta autonomia operativa, concentrando le attivit\u00e0 editoriali negli uffici di Milano e quelle discografiche principalmente nella sede di Roma.\nLa divisione editoriale attraversa una fase di riorganizzazione interna che porta a un riordino di tutte le attivit\u00e0 e a una modernizzazione dei processi creativi, artistici e produttivi. Particolare attenzione \u00e8 stata dedicata dal nuovo azionista alla cura e rivalutazione del prezioso Archivio Storico Ricordi della societ\u00e0, preziosissima collezione documentaria che racconta la storia imprenditoriale della societ\u00e0.\nNel 2004, con la fusione delle attivit\u00e0 discografiche di Sony e BMG, per le edizioni musicali si costituisce dal punto di vista formale una nuova societ\u00e0, BMG Ricordi Music Publishing.\nDal 2007: Universal Music Group.\nNel 2007 Bertelsmann cede l'attivit\u00e0 delle edizioni musicali del gruppo BMG Music Publishing alla Universal Music Group, ad eccezione del marchio e dell'Archivio Storico Ricordi che confluiscono la societ\u00e0 Ricordi &amp; C.\nNel 2008, anno delle celebrazioni del bicentenario della Ricordi, il gruppo si presenta al mercato con Ricordi &amp; C. proprietaria del marchio e dell'Archivio storico, con SonyBmg per il catalogo discografico, Universal Music Publishing per le edizioni musicali e il gruppo Feltrinelli per la catena \"Ricordi Media Stores\"."}
{"id": "716397", "revid": "436907", "url": "https://it.wikipedia.org/wiki?curid=716397", "title": "A.D.I.D.A.S.", "text": "A.D.I.D.A.S. \u00e8 un singolo del gruppo musicale statunitense Korn, pubblicato il 4 marzo 1997 come secondo estratto dal secondo album in studio \"Life Is Peachy\".\nDescrizione.\n\"A.D.I.D.A.S.\" \u00e8 l'acronimo di \"All Day I Dream About Sex\"; il cantante Jonathan Davis ha confermato subito che si trattava proprio di una canzone dedicata alla sessualit\u00e0. Il titolo \u00e8 anche un omaggio alla marca tedesca di abbigliamento sportivo Adidas, di cui i Korn erano abituali indossatori nei primi anni di carriera. Nel 1998, tuttavia il gruppo prese un accordo di sponsorizzazione a sei cifre con la ditta rivale Puma.\nStephen Thomas Erlewine di AllMusic defin\u00ec \"A.D.I.D.A.S.\" una \u00abtraccia cinetica funk-metal\u00bb, infatti fu ritenuta a breve la migliore dell'album.\nVideo musicale.\n\"A.D.I.D.A.S.\" \u00e8 l'unico video mandato in onda dall'album \"Life Is Peachy\". Fu diretto dal famoso regista Joseph Kahn. La trama gira attorno a un incidente automobilistico che causa la morte di tutti i membri del gruppo. La polizia e i pompieri segnano il luogo dell'incidente e quindi i corpi sono trasportati all'obitorio, dove un medico legale esamina i loro corpi. Jonathan Davis \u00e8 disteso su un tavolo con la biancheria intima da donna, riferimento all'esperienza passata di Davis stesso quando lavorava in un obitorio e gli venne portato un morto e mentre lo esaminava lo trov\u00f2 con la biancheria intima."}
{"id": "716399", "revid": "131358", "url": "https://it.wikipedia.org/wiki?curid=716399", "title": "FC Sochaux", "text": ""}
{"id": "716403", "revid": "125381097", "url": "https://it.wikipedia.org/wiki?curid=716403", "title": "Giuseppe Corasaniti", "text": "Biografia.\nNato a Genova di origini calabresi.\nAvvocato patrocinante in cassazione.\nDirettore della Scuola di alta formazione in amministrazione digitale - e gov school dell'Universit\u00e0 UNiTelma Sapienza di Roma. .\nStudioso tra i pi\u00f9 esperti di problemi giuridici della comunicazione e dell'informatica e di Diritto informatico.\n\u00c8 titolare della abilitazione scientifica nazionale come professore di prima fascia nel settore concorsuale 12 H3 (s.s.d. IUS/20-Filosofia del diritto) dal 13.12.2013.\n\u00c8 autore di numerosi studi in materia di regolamentazione dell\u2019informazione , di pubblicit\u00e0 ingannevole e di libert\u00e0 e diritti fondamentali e comunicazione digitale ed in materia di Cybercrime.\nHa svolto un ruolo importante nella elaborazione della Direttiva Europea Ipred2 in materia di tutela penale della propriet\u00e0 intellettuale e nella attuazione della Convenzione di Budapest del 2001 sul Cybercrime sui reati informatici in sede di Consiglio d'Europa e in materia di tutela del consumatore nelle comunicazioni in particolare contribuendo alla riforma normativa del reato di truffa aggravata seriale e frode informatica con il Decreto legislativo n. 36 del 10 aprile 2018 .\nDal 1982 al 2002 titolare dei corsi ufficiali di informatica giuridica e di diritto dei mezzi di comunicazione di massa presso la Facolt\u00e0 di Giurisprudenza della Libera Universit\u00e0 Internazionale degli Studi Sociali (LUISS-Guido Carli) di Roma. Sempre alla LUISS dal 2020 \u00e8 docente nel Corso di laurea magistrale in Giurisprudenza corsi ufficiali di \"Diritto della amministrazione digitale interna e internazionale\" e \"intelligenza artificiale, Machine learning e diritto \" .\n\u00c8 stato anche docente universitario a contratto di informatica giuridica presso l'Universit\u00e0 degli Studi di Roma \"La Sapienza\", prima nel Corso di laurea in tecnologie informatiche - Dipartimento di Informatica, dell'Universit\u00e0 \"La Sapienza\" di Roma quindi presso il Master in Cybercrime e informatica forense nel Dipartimento di informatica e attualmente per la materia \"Privacy e Propriet\u00e0 intellettuale \" presso il Master in sicurezza delle informazioni e informazione strategica , Dipartimento di ingegneria informatica automatica e gestionale A. Ruberti . \nNel 2013 ha insegnato \"Diritto di internet\" presso l'Universit\u00e0 degli studi di Bologna Corso di laurea in Informatica per il management.\nNegli a.a. 2014-2015 e 2015-2016 \u00e8 stato docente a contratto del corso di \"informatica giuridica e logica giuridica \" presso il dipartimento di giurisprudenza dell'Universit\u00e0 degli Studi Roma Tre.\nIncarichi istituzionali.\nCome magistrato \u00e8 stato dal 1992 al 2003 sostituto procuratore presso la procura della repubblica di Roma. I reati di cui maggiormente si \u00e8 occupato riguardano la pirateria audiovisiva ed informatica, contraffazione, tutela della privacy, Frodi informatiche, accesso abusivo a un sistema informatico o telematico. \nDopo un periodo trascorso presso il Garante per l'attuazione della legge per l'editoria e l'Autorit\u00e0 per le garanzie nelle comunicazioni . \nDal 2012 al 2021 \u00e8 stato Sostituto Procuratore generale presso la Corte di cassazione con funzioni sia civili che penali .\nReferente per l'Italia e componente del contact point nazionale (2009/2021) per l'attuazione della Convenzione di Budapest sul cybercrime .\nAttivit\u00e0 scientifica.\nCorasaniti ha svolto numerose ricerche su diversi temi giuridici nel campo della comunicazione di massa, del diritto all'informazione e dei nuovi strumenti di comunicazione e del diritto d'autore . Nell'ultimo decennio la sua attivit\u00e0 si \u00e8 spostata nel campo della tutela della privacy e della pirateria informatica del crimine informatico e della sicurezza informatica.\nPer le sue ricerche ed innovazioni ha ricevuto attestati da Bill Gates nel 1996 e dall'Ufficio esecutivo del Presidente degli Stati Uniti Bill Clinton .Nel 2000 una lettera di apprezzamento per il suo impegno gli \u00e8 stata anche indirizzata dall'ambasciatore americano in Italia Thomas M. Foglietta.\nPrincipali gruppi di ricerca internazionali a cui Corasaniti ha partecipato:"}
{"id": "716407", "revid": "17351", "url": "https://it.wikipedia.org/wiki?curid=716407", "title": "J-8", "text": ""}
{"id": "716408", "revid": "17351", "url": "https://it.wikipedia.org/wiki?curid=716408", "title": "Jian-8", "text": ""}
{"id": "716410", "revid": "17351", "url": "https://it.wikipedia.org/wiki?curid=716410", "title": "Shenyang J-8 Finback", "text": ""}
{"id": "716411", "revid": "17351", "url": "https://it.wikipedia.org/wiki?curid=716411", "title": "J-8 Finback", "text": ""}
{"id": "716414", "revid": "2166030", "url": "https://it.wikipedia.org/wiki?curid=716414", "title": "Guglielmo IX d'Aquitania", "text": "Fu uno dei condottieri della crociata del 1101 e, anche se le sue imprese politiche e militari hanno una certa importanza storica, \u00e8 meglio conosciuto come il primo dei trovatori \u2014 un poeta lirico in lingua volgare occitana \u2014 di cui ci resta l'opera.\nOrigine.\nSecondo il \"Chronicon sancti Maxentii Pictavensis, Chroniques des Eglises d'Anjou\", era il figlio primogenito del duca di Aquitania, duca di Guascogna e conte di Poitiers, Guglielmo VIII o Guido Goffredo e della sua terza moglie, Hildegarda di Borgogna (1050-1104), figlia del duca di Borgogna Roberto I(1011-1076) e di Ermengarda d'Angi\u00f2, detta Bianca, figlia di Folco III Nerra, e di Ildegarda di Lotaringia (sorella quindi di Goffredo II Martello I, patrigno di Guido Goffredo); Hildegarda di Borgogna era nipote del re di Francia, Enrico I; la genealogia materna di Hildegarda \u00e8 illustrata a pagina 247 delle \"Chroniques des Comtes d\u00b4Anjou et des Seigneurs d\u00b4Amboise\".Secondo il \"Chronico Sancti Maxentii\", Guglielmo VIII o Guido Goffredo, era il figlio secondogenito del duca d'Aquitania e conte di Poitiers, Guglielmo Grande e della sua terza moglie Agnese di Borgogna (995-1067), che, secondo il monaco cluniacense e cronista medievale, Rodolfo il Glabro, era figlia del conte di Borgogna e duca di Borgogna Ottone I Guglielmo di Borgogna (962\u20131026) e della contessa di M\u00e2con, Ermentrude di Roucy (circa 950\u2013 circa 1003), figlia di Ragenoldo Conte de Roucy e, secondo il continuatore del cronista Flodoardo, di Alberada di Lotaringia, che a sua volta era figlia di Gerberga di Sassonia.\nBiografia.\nLa sua nascita fu motivo di grande festa alla corte d'Aquitania, ma la Chiesa in un primo momento addit\u00f2 Guglielmo come figlio illegittimo a causa dei precedenti divorzi di suo padre e della consanguineit\u00e0 dei genitori (Hildegarda di Borgogna, in quanto nipote di Goffredo Martello era cugina di 4\u00ba grado di Guido Goffredo). Ci\u00f2 obblig\u00f2 il padre ad andare in pellegrinaggio a Roma, subito dopo la sua nascita, per cercare di ottenere dal Papa Alessandro II la legittimazione di suo figlio. Per ci\u00f2 che concerne il matrimonio dei suoi genitori, dopo l'iniziale opposizione del Papa Alessandro II, che, in un primo tempo, esigeva la loro separazione, secondo lo storico francese, Alfred Richard, nel suo \"Les comtes de Poitou, tome I\", dopo che nel 1069 era stata avviata la costruzione dell'abbazia, Saint-Jean de Montierneuf di Poitiers, nel 1070, fu trovato un accordo: fu concessa una dispensa, a patto che Hildegarda non apparisse nella vita pubblica di Guido Goffredo.\nGuglielmo viene citato nel documento n\u00ba 18 del \"http://gallica.bnf.fr/ark:/12148/bpt6k209470h/f114.image\" di una donazione fatta da suo padre, Guido Goffredo, all'abbazia stessa.\nTra il 1078 ed il 1079, Guglielmo viene citato nel documento n\u00b0 XCI del cartolario di \"Saint-Hilaire de Poitiers\", in cui suo padre, Guido Goffredo, impose una regola per l'ammissione dei canonici all'abbazia di Sant'Ilario.\nSuo padre, Guido Goffredo mor\u00ec, nel castello di Chiz\u00e9. il 25 settembre 1086, secondo il \"Breve Chronicon sancti Florentii Salmurensis, Chroniques des Eglises d'Anjou\". Il \"Chronicon sancti Maxentii Pictavensis, Chroniques des Eglises d'Anjou\" conferma l'anno della morte di Guido Goffredo e ci informa che gli succedette il figlio Guglielmo, di circa quindici anni, come Guglielmo IX duca d'Aquitania, Guglielmo II, duca di Guascogna e Guglielmo VII, conte di Poitiers; la giovane et\u00e0 gli valse il soprannome di Guglielmo il Giovane.\nNel 1089, come conferma l'arcivescovo, Guglielmo, della citt\u00e0 di Tiro, nell'odierno Libano, nel suo \"Historia rerum in partibus transmarinis gestarum\", spos\u00f2 Ermengarda d'Angi\u00f2 (circa 1070-1156), che sempre secondo Guglielmo di Tiro e anche secondo la \"Chronica Albrici Monachi Trium Fontium\", era figlia del Conte di Angi\u00f2 e conte di Tours, Folco IV e, come ci conferma la \"Chronica de Gesta Consulum Andegavorum, Chroniques d'Anjou\", dalla sua prima moglie Hildegarde di Beaugency, figlia del signore di Beaugency, Lancillotto II; poco dopo nel 1090, Ermengarda fu ripudiata da Guglielmo, come ci informa Guglielmo di Tiro (\"spreta et contra matrimonii leges abiecta\").\nNel 1094 Guglielmo, secondo il \"Chronicon sancti Maxentii Pictavensis, Chroniques des Eglises d'Anjou\", spos\u00f2 Filippa di Tolosa, l'unica figlia del conte di Tolosa, conte d'Albi e marchese di Provenza, Guglielmo IV e di Emma di Mortain (\u2020 circa 1126), figlia del conte di Mortain e Cornovaglia, Roberto di Mortain e di Matilde di Montgommery, figlia di Ruggero Signore di Montgommery, Visconte d'Hi\u00e9mois e futuro conte di Shrewsbury e di Mabel d'Alen\u00e7on. Il matrimonio viene confermato anche dal cronista Robert de Torigni, nel suo \"Chronique de Robert de Torigni, abb\u00e9 de Mont-Saint-Michel\".\nIn quello stesso anno, il padre di Filippa era stato ucciso in Terra Santa, e lo zio, Raimondo, conte di Saint-Gilles, interpretando come abdicazione la rinuncia che suo fratello, Guglielmo IV, aveva fatto sei anni prima (1088), si appropri\u00f2 di tutti i titolo del fratello, spodestando sua moglie, Filippa, legittima erede di Guglielmo IV, in quanto era l'unica figlia di Guglielmo, rimasta in vita.Sua moglie, Filippa, col nome di Matilda, viene citata in una donazione, del 22 marzo 1096, fatta da Guglielmo all'abbatiale Sainte-Croix di Bordeaux.\nNel 1097, approfittando che lo zio di Filippa, Raimondo di Saint Gilles, era partito per la prima crociata, rivendicando i diritti di Filippa, nei confronti dello zio, Raimondo di Saint Gilles, nonostante i possedimenti dei crociati fossero sotto la tutela della chiesa e considerati sacri, Guglielmo IX il Trovatore, invase e occup\u00f2 la contea di Tolosa.Infatti la donazione n\u00ba 291 del \"Cartulaire de l'Abbaye de Saint-Sernin de Toulouse\", del luglio 1098, fatta sempre da Guglielmo alla Basilica di Saint-Sernin di Tolosa, in cui la moglie viene citata col nome di Filippa (\"Willelmus comes et uxor mea Philippia, filia Willelmi comitis Tolos\u00e6\"), dimostra che Filippa ed il marito si trovavano a Tolosa.\nSembra che nello stesso anno, dopo che Roberto II di Normandia (Roberto Cosciacorta), nel 1096, partendo per la prima crociata, aveva affidato la salvaguardia e il governo del ducato di Normandia al fratello, il re d'Inghilterra, Guglielmo II d'Inghilterra (Guglielmo il Rosso), quest'ultimo invase il Vexin e, alleatosi con Guglielmo IX, e, convinti molti baroni del Vexin a seguirli in una coalizione contro il re di Francia, Filippo I, si diressero verso Parigi, che, difesa dai baroni rimasti fedeli al re di Francia, fu raggiunta e assediata diverse volte, ma non cadde e, nel 1099, si ritirarono dall'impresa.\nNel 1099 era nato il primogenito di Guglielmo e Filippa, Guglielmo il Tolosano e, dopo la caduta di Gerusalemme, il 15 luglio 1099, Guglielmo IX, decise di partire per la Terra Santa e, in cambio del finanziamento della spedizione, nel dicembre di quello stesso anno, restitu\u00ec la contea di Tolosa al cugino di Filippa, il reggente Bertrando, ed il 6 dicembre part\u00ec per la Palestina.\nIl cambio di governo nella contea di Tolosa ci viene confermato dal documento n\u00ba 435 del \"Cartulaire de l'Abbaye de Saint-Sernin de Toulouse\", dove, in data successiva al 1100, Bertrando II di Tolosa, che si definisce conte di Tolosa di Rouergue e d'Alb\u00ec, conferma la donazione fatta da sua cugina, Filippa, figlia di Guglielmo IV (\"Philippa, filia Willelmi comitis\") alla Basilica di Saint-Sernin di Tolosa.\nL'armata della contea d'Aquitania, secondo il cronista della Prima Crociata, Alberto di Aquisgrana, attravers\u00f2 l'Ungheria pacificamente in compagnia di Guelfo II di Baviera e della margravia d'Austria, Ida di Cham, mentre, Guzh, un capo dei Bulgari rifiut\u00f2 il passaggio ai Crociati, che furono costretti a combattere.Arrivato a Costantinopoli, Guglielmo fu omaggiato di doni da parte dell'imperatore, Alessio I Comneno.\nGuglielmo IX, Guelfo II e Ida si trovarono a combattere contro i Turchi in Anatolia.e, il 5 settembre 1101, furono duramente sconfitti e decimati da un esercito di Selgiuchidi sui monti Tauri e nella fuga Guelfo riusc\u00ec a stento a sfuggire alla morte, mentre Ida, fatta prigioniera, fu uccisa, mentre Guglielmo IX, continu\u00f2 a combattere, sino a che fu accolto da Tancredi di Galilea ad Antiochia, dove si ritrov\u00f2 con Guelfo II e altri crociati.Quindi, nel 1102, il duca Guglielmo IX, col suo esercito, fece ritorno in Aquitania.\nSecondo l'arcivescovo Guglielmo, della citt\u00e0 di Tiro, nell'odierno Libano, nel suo \"Historia rerum in partibus transmarinis gestarum\", il figlio del Conte d'Angi\u00f2, Folco IV detto il Rissoso, Folco il Giovane, si trovava alla corte di Poitiers, con la qualifica di coppiere, quando Guglielmo IX venne a sapere della morte, nel 1106, del fratellastro maggiore di Folco, Goffredo IV detto Martello; il duca d'Aquitania mise Folco in prigione avanzando pretese sul feudo di cui Folco il Giovane era erede, in quanto era stato il primo marito della sorellastra di Folco, Ermengarda, figlia della prima moglie di Folco IV, Ildegarda di Baugency (figlia di Lancellino II, signore di Baugency). Folco il Giovane fu poi liberato, per l'intervento di sua madre, Bertrada di Montfort, regina consorte di Francia, che tramite il marito il re di Francia, Filippo I, ne ottenne la liberazione da parte di Guglielmo IX.\nNel 1107, secondo lo storico francese, Alfred Richard, conferm\u00f2 ai monaci del monastero di Montierneuf di Poitiers, la concessione di approvvigionarsi di legna nei boschi dei dintorni, gi\u00e0 concesso da suo padre, Guido Goffredo.\nNel 1112, alla morte del conte di Tolosa e marchese di Provenza, Bertrando, che dal 1105 era anche conte di Tripoli, sempre in nome del diritto ereditario di Filippa, Guglielmo IX organizz\u00f2 una spedizione per occupare nuovamente la contea di Tolosa; per finanziare la spedizione per compiere l'impresa tolosana, Guglielmo aveva dovuto spogliare diverse comunit\u00e0 ecclesiastiche, per cui, tra il 1113 ed il 1114, venne scomunicato per la prima volta. Si narra che Guglielmo IX chiedesse l'assoluzione al vescovo di Poitiers, Pietro ma, non concessagli, brandendo la spada lo minacci\u00f2: \u00abDammi l'assoluzione o ti uccider\u00f2!\u00bb \u00abColpisci\u00bb, rispose il vescovo, porgendo il collo. Al che Guglielmo replic\u00f2 \u00abNo, non ti amo abbastanza per mandarti dritto in Paradiso\u00bb e si limit\u00f2 a esiliarlo.\nGuglielmo e Filippa, nel 1114, s'insediarono sul trono della contea, spodestando il conte Alfonso Giordano, che si ritir\u00f2 nel marchesato di Provenza; il documento n\u00b0 XXVII dell\"'Histoire G\u00e9n\u00e9rale de Languedoc, Tome IV, Preuves\", datato 1114, ci conferma che Filippa, in tale data, era la contessa di Tolosa che stipul\u00f2 un accordo con il Visconte di B\u00e9ziers.Per circa dieci anni, pur avendo divorziato, nel 1115, da Filippa, il duca d'Aquitania e conte di Poitiers fu l'effettivo conte di Tolosa; infatti il conte Alfonso Giordano, solo dopo dieci anni di dura lotta riusc\u00ec a rientrare in possesso della contea di Tolosa.\nNel 1115, Guglielmo aveva incontrato la Maubergeon (moglie del visconte di Ch\u00e2tellerault), l'aveva fatta rapire e, senza tante cerimonie, l'aveva sposata, pur essendo vivi sia la legittima consorte, Filippa e lo stesso visconte di Ch\u00e2tellerault. Per questo motivo ricevette la seconda scomunica dal papa Pasquale II.\nSecondo il cronista inglese Guglielmo di Malmesbury, Guglielmo IX rispondeva con scherno e insolenza ai prelati che lo esortavano a mutar vita; e al legato pontificio, il vescovo di Angoul\u00eame, Gerardo, che era calvo, disse: \u00abRipudier\u00f2 la viscontessa appena i vostri capelli avranno bisogno di pettine\u00bb.Il monaco e cronista inglese, Orderico Vitale, nel suo \"Histoira Ecclesiastica\" riporta la separazione di Guglielmo e Filippa, in modo un poco fantasioso (secondo lo storico francese, Alfred Richard, fu la prima moglie di Guglielmo, Ermengarda, che si present\u00f2 al concilio di Reims), facendo dichiarare a Filippa (citata col nome di Hildegarda), di fronte a papa Callisto II, durante il concilio di Reims del 1119 di essere stata abbandonata dal marito a causa della moglie del visconte di Ch\u00e2tellerault (\"Malbergionem, vicecomitis de castello Airaldi, conjugem\"), per cui il papa colp\u00ec con anatema il duca per il illecito ripudio.L'anno dopo, nel 1116, Filippa si arrese all'evidenza e si ritir\u00f2 nell'Abbazia di Fontevrault, dove mor\u00ec nel 1118, facendo decadere la scomunica.\nNel 1120, Guglielmo raggiunse il re d'Aragona, Alfonso I e partecip\u00f2 alla vittoriosa battaglia di Cutanda, vicino Calamocha, provincia di Teruel, contro un esercito di Mori almoravidi, e poi alla conquista di Calatayud; rimase nella penisola iberica sino al 1123, partecipando anche alle campagne di Alfonso I per la conquista del territori di Valencia, dove ottenne alcune vittorie.\nGuglielmo IX, nel frattempo, cercava di impadronirsi anche del marchesato di Provenza e, nel 1122, aveva assediato in Orange Alfonso Giordano; durante l'assedio per\u00f2 le milizie Tolosane si ribellarono e liberarono dall'assedio il loro conte titolare.La ribellione dei Tolosani prese vigore e Guglielmo IX fu sconfitto dai ribelli e la contea di Tolosa fu definitiva e Alfonso Giordano, il legittimo erede, nel 1124, rientr\u00f2 in possesso della contea di Tolosa.Comunque durante il regno di Guglielmo IX, specialmente nella contea di Tolosa, gli eretici godettero la protezione che era necessaria, anzi l'autorit\u00e0 secolare sembr\u00f2 addirittura incoraggiarli.\nNel 1124, il re d'Inghilterra e duca di Normandia, Enrico I Beauclerc si alle\u00f2 col proprio genero, l'imperatore germanico Enrico V, che invase la contea di Champagne, arrivando sino a Reims, dove si ferm\u00f2, perch\u00e9 lo attendeva un imponente esercito, di cui faceva parte anche Guglielmo IX d'Aquitania e che lo costrinse a rientrare in Germania.\nSecondo il \"Chronicon sancti Maxentii Pictavensis, Chroniques des Eglises d'Anjou\", Guglielmo IX, mor\u00ec, 10 febbraio 1126 e fu sepolto nella Chiesa di Saint-Jean de Montierneuf di Poitiers, lasciando i titoli di duca d'Aquitania e conte di Poitiers al figlio primogenito Guglielmo.\nTrovatore e letterato.\nLa fama di Guglielmo, che fu uno degli uomini pi\u00f9 importanti del suo tempo, \u00e8 oggi legata soprattutto all'attivit\u00e0 poetica. Nei canzonieri della lirica trobadorica vi \u00e8 appena una manciata di poesie (dieci o undici, secondo gli studiosi), attribuite dalle antiche rubriche ad un \"Coms de Peitieus\" (\"Conte di Poitou\"). Le fonti storiche, infatti, oltre a raccontare le imprese di Guglielmo, soffermandosi sovente sui suoi contrasti con l'autorit\u00e0 ecclesiastica, ci informano anche della sua bravura nel cantare Non si pu\u00f2 negare che l'identificazione tra l'autore di tali componimenti e il personaggio storico sia problematica. Tuttavia, se le ipotesi di una tradizione di studi ormai secolare sono ben argomentate, derivano alcune implicazioni estremamente rilevanti per la storia delle letterature romanze:.\na) Guglielmo IX \u00e8 stato il primo poeta a fare uso di una lingua volgare per comporre poemi di argomento profano\nb) La lirica dei trovatori si pone cronologicamente alle origini della poesia volgare europea. Se Guglielmo \u00e8 effettivamente \"il primo trovatore\", la sua opera deve essere quindi considerata alla base della lirica europea di argomento profano. Tale consapevolezza, \u00e8 bene ricordarlo, era gi\u00e0 del giovane Dante, che nel De vulgari eloquentia (libro I, cap. x, par. 2), pur non nominando Guglielmo, riconosce alla poesie in lingua d'oc (ossia, come spiega Dante, la lingua in cui il latino \"sic\" si dice \"oc\", distinta dall'italiano che \u00e8 la lingua \"di s\u00ec\" e dal francese, lingua \"d'o\u00efl\") il primato nella poesia volgare.\nc) I temi e le forme delle poesie del \"Coms di Peitieus\" avrebbero cos\u00ec dato origine alla tradizione trobadorica. La produzione poetica di Guglielmo IX appare, pur risultando numericamente ridotta rispetto al corpus trobadorico (che conta circa 2540 testi), estremamente eterogenea: componimenti nei quali \u00e8 gi\u00e0 riscontrabile in nuce ci\u00f2 che si definisce \"servizio d'amore\" si alternano a poesie dal taglio narrativo che sembrano infrangere l'immagine di una lirica trobadorica del tutto concentrata sulla rappresentazione dell'amore del poeta. Inoltre, alcuni testi hanno una connotazione giocosa e sensuale che fa pensare ad alcuni dei Carmina Burana e in generale alla poesia che sar\u00e0 poi definita burlesca o satirica. Per questo motivo non \u00e8 possibile accettare la definizione di \"trovatore bifronte\" che fu offerta da Pio Rajna. Guglielmo \u00e8 \"bifronte\" solo se si d\u00e0 per scontato che esista un'immagine definita di che cosa sia la lirica dei trovatori. Se si ammette invece che tale lirica abbia avuto origine da una tradizione poetica nata alla corte di Guglielmo IX, bisogner\u00e0 ammettere che esistono diversi filoni gi\u00e0 alle radici della tradizione: la dichiarazione della fedelt\u00e0 alla donna, l'identificazione di un gruppo di amici ai quali il canto si rivolge, il gusto per il racconto, per il divertimento e per il non-senso.\nIn \"Farai un vers de dreit nien\", ad esempio, Guglielmo introduce il tema del paradosso amoroso, ovvero l'amore irrealizzabile per una dama lontana alimentato dal solo desiderio, attraverso la parodia del medesimo. Nella sua poesia, infatti, l'amore cortese \u00e8 introdotto o come regola per i membri della corte o al fine di rovesciarlo in nome della realizzazione del desiderio e del materialismo.\nFu amico di altri poeti che accolse a corte, tra cui il Gallese Bledri ap Davidor, che reintrodusse sul continente la storia di Tristano e Isotta.\nLa poesia di Guglielmo, ovviamente, non nasce dal nulla. La critica ha sottolineato a pi\u00f9 riprese i possibili legami tra la nascita della tradizione lirica volgare e la produzione poetica religiosa di San Marziale di Limoges, una famosa abbazia che faceva parte degli immensi possedimenti di Guglielmo.\nRapporti con la Chiesa e la moglie.\nGuglielmo, come suo padre ed altri magnati del tempo, ha avuto un rapporto difficile con la Chiesa. Egli \u00e8 stato scomunicato due volte. \nLa prima volta \u00e8 stata nel 1114 per una presunta violazione dei privilegi fiscali della Chiesa. \u00c8 accaduto chiedendo l'assoluzione di Pietro, Vescovo di Poitiers.\nCome il vescovo era sul punto di pronunciare l'anatema, il Duca lo minacci\u00f2 con una spada, giurando di ucciderlo se non avesse pronunciato l'assoluzione. Il Vescovo Pietro, sorpreso, fece finta di rispettare l'accordo ma quando il Duca, soddisfatto, lo lasci\u00f2 andare, il Vescovo ha completato la lettura dell'anatema, con calma, mostrando il collo al Duca. Secondo contemporanei, Guglielmo esit\u00f2 un attimo prima di rinfoderare la spada e rispose: \u201cIo non ti amo abbastanza per mandarti in paradiso\u201d. La seconda volta \u00e8 stato scomunicato per \u201caver rapito\u201d la contessa Maubergeon, la moglie del suo vassallo, il visconte di Ch\u00e2tellerault. La donna, per\u00f2, sembrava esser stata favorevole.\nL'ha portata nella torre Maubergeonne del suo castello a Poitiers (grazie al quale le \u00e8 attribuito il soprannome di La Maubergeonne) e, come riferito da Guglielmo di Malmesbury, ha anche dipinto un suo ritratto di sul suo scudo. Rientrata a Poitiers da Tolosa, Filippa era infuriata per la scoperta di un'altra donna che vive nel suo palazzo. Ha fatto appello ai suoi amici della corte e alla Chiesa; tuttavia, nessun nobile poteva aiutarla poich\u00e9 Guglielmo era il loro signore feudale, e mentre il legato pontificio Giraud (calvo) si lament\u00f2 con Guglielmo e gli disse di far tornare Maubergeon al marito, Guglielmo gli rispose: \u201cDei riccioli cresceranno sul tuo capo, prima che la contessa se ne andr\u00e0\u201d.\nUmiliata, Filippa ha scelto nel 1116 di ritirarsi all'Abbazia di Fontevrault. Non sopravvisse a lungo, per\u00f2: alcuni documenti dell'abbazia affermano che mor\u00ec il 28 novembre 1118.\nOpere.\nDella sua opera sopravvivono undici composizioni, di cui quella tradizionalmente numerata come ottava (\"Farai chansoneta nueva\") \u00e8 di dubbia attribuzione, in quanto il suo stile e il suo linguaggio sono significativamente diversi. Il componimento 5\u00b0 (\"Farai un vers, pos mi sonelh\") possiede due versioni abbastanza distanti in diversi manoscritti. Le canzoni sono a lui attribuite sotto il titolo di Conte di Poitou (\"lo coms de Peitieus\"). Gli argomenti sono vari e trattano di sesso, amore, donne, le sue stesse prodezze sessuali e letterarie, oltre che di politica feudale.\nSi d\u00e0 qui di s\u00e9guito l'elenco degli incipit dei componimenti di Guglielmo, seguiti dal numero d'ordine del repertorio della poesia dei trovatori, siglato BdT, dove il numero 183 corrisponde a Guglielmo IX e i testi sono poi catalogati alfabeticamente:\n\"Ab la dolchor del temps novel\", 183.1\n\"Be voill que sapchon li pluzor\", 183.2\n\"Compaigno farai un vers tot covinen\", 183.2\n\"Compaigno, no posc mudar qu'eu no m'esfrei\", 183.4\n\"Compaigno, tant ai agutz d'avols conres\", 183.5\n\"Farai chansoneta nueva\", 183.6\n\"Farai un vers de dreg nien\", 183.7\n\"Mout jauzens me prenc en amar\", 183.8\n\"Pos de chantar m'es pres talens\", 183.10\n\"Pos vezem de novel florir\", 183.11\n\"Un vers farai, pos me someill\", 183.12\nUna anonima \"vida\" del XIII secolo lo ricorda cos\u00ec:\n\u00c8 possibile, tuttavia, che, almeno in parte, i fatti raccontati non siano reali, ma dedotti da interpretazioni letterali delle canzoni, scritte in prima persona; in una, per esempio, egli descrive come seduce due donne.\nLa sua schiettezza, brio ed esuberanza erano motivo di scandalo e destavano ammirazione allo stesso tempo. Fu uno dei primi poeti in lingua volgare del medioevo e tra i fondatori di una tradizione che culminer\u00e0 in Dante, Petrarca e Fran\u00e7ois Villon.\nEzra Pound lo menziona nel \"Canto VIII\":\nPer quanto concerne lo \"spirito romanzo\", Pound defin\u00ec Guglielmo IX \"il pi\u00f9 \"moderno\" fra i trovatori\":\nGuglielmo era un uomo che amava scandalizzare e senza alcun dubbio gioiva nel provocare il suo uditorio. Di fatto, Guglielmo concesse grandi elargizioni alla chiesa, forse per riottenere il favore del papa. Fece inoltre fare modifiche aggiuntive al palazzo dei conti di Poitou (quello che oggi \u00e8 a Poitiers il Palazzo di Giustizia), risalente all'epoca merovingia, a cui contribu\u00ec in seguito la nipote Eleonora di Aquitania.\nUna delle poesie (\"Pos de chantar m'es pres talenz\") di Guglielmo, forse scritta al tempo della sua prima scomunica, in quanto da essa si evince che il figlio fosse ancora minore, \u00e8 in parte una meditazione sulla caducit\u00e0 della vita umana:\nE conclude:\nOrderico Vitale riferisce di Guglielmo che compone canzoni (circa 1102) dopo il suo ritorno dalla crociata del 1101. Queste potrebbero essere le prime \"canzoni di crociata\":\nDiscendenza.\nGuglielmo ebbe almeno tre figli da Filippa:\nGuglielmo ebbe almeno due, o quattro figli dalla Maubergeon:"}
{"id": "716417", "revid": "2519", "url": "https://it.wikipedia.org/wiki?curid=716417", "title": "Etne", "text": "Etne \u00e8 un comune norvegese della contea di Vestland."}
{"id": "716419", "revid": "263989", "url": "https://it.wikipedia.org/wiki?curid=716419", "title": "Annamaria Franzoni", "text": ""}
{"id": "716420", "revid": "124977240", "url": "https://it.wikipedia.org/wiki?curid=716420", "title": "Scuola siciliana", "text": "La Scuola siciliana (detta anche \"Scuola poetica siciliana\") fu un movimento letterario sorto in Sicilia (e pi\u00f9 in generale nell'Italia meridionale) all'incirca tra il 1220 e il 1266 presso la corte siciliana dell'imperatore Federico II di Svevia. La poesia della Scuola siciliana, che ebbe la sua massima fioritura nel secondo quarto del XIII secolo (tra il 1230 e il 1250), costituisce la prima produzione lirica in un volgare italiano e di cui abbiamo ampia testimonianza (di altre produzioni liriche in volgare riconducibili ad altre zone d'Italia, si hanno solo pochi frammenti, come nel caso della canzone \"Quando eu stava in le tu' cathene\").\nLa poesia dei Siciliani si ispirava direttamente alla lirica amorosa dei trovatori provenzali, basata sul concetto di amor cortese (o \"fin'amor\"), tuttavia si distingueva da quest'ultima per alcuni aspetti specifici e innovativi. Non fu una scuola nel senso vero e proprio, ma si tratt\u00f2 piuttosto di un gruppo di funzionari laici del regno che inizi\u00f2 a fare poesia in modo dilettantistico, condividendo una lingua (il siciliano aulico) e una ideologia comune.\nStoria.\nCertamente la poesia della Scuola siciliana prende le mosse dall'imitazione della poesia dei trovatori (le fonti, le imitazioni, le traduzioni, i calchi sono innumerevoli). Questi ultimi, dopo la diaspora avvenuta all'inizio del XIII secolo, a causa della crociata contro gli albigesi, si spostarono dalla Francia meridionale in Spagna e in Italia settentrionale. Ma non \u00e8 stato ancora del tutto chiarito il modo in cui i Siciliani entrarono in contatto con la poesia dei trovatori. Infatti, non esiste nessuna prova della presenza di trovatori in Sicilia alla corte di Federico II, e anzi, l\u2019imperatore tenne volutamente a distanza dalla sua corte i trovatori, mal sopportando il tono talora adulatorio e talora violento nei suoi confronti. Sono moltissime le poesie trobadoriche relative a Federico II, ma nessuna prova con certezza la presenza di trovatori in Sicilia. Secondo Gianfelice Peron, Guilhem Figueira \u00e8 l\u2019unico trovatore che potrebbe aver soggiornato presso la corte di Federico II , ma la sua tesi, basata su alcuni dati interni ai testi del trovatore, non \u00e8 sostenuta da nessuna prova extratestuale. Tuttavia, alcuni trovatori come Giraut de Borneil e Raimbaut de Vaqueiras soggiornarono in Sicilia prima dell'ascesa al trono di Federico II. Pu\u00f2 darsi, quindi, che alcuni trovatori abbiano animato la corte normanna gi\u00e0 ai tempi di Guglielmo II (ma di questa possibilit\u00e0 non abbiamo prove certe). Questa tesi era gi\u00e0 sostenuta da Francesco de Sanctis e ribadita da Antonio De Stefano, secondo cui \u00ab\u00e8 probabile che alla corte di Guglielmo II, dove, come diceva Iacopo della Lana, \u201csi trovava d\u2019ogni perfezione gente\u201d e dove \u201cerano li buoni dicitori in rima, e quivi erano li excellentissimi cantatori\u201d si trovassero anche trovadori di Provenza, come \u00e8 verisimile, bench\u00e9 nessuna testimonianza ce l\u2019attesti, vi si trovassero anche rimatori italiani e siciliani. Ma nessuna traccia c\u2019\u00e8 rimasta della loro attivit\u00e0 poetica in Sicilia e molto meno di un influsso esercitato dai trovatori sui poeti dell\u2019isola\u00bb.\nComunque, pur non avendo prove documentarie, \u00e8 possibile ipotizzare che alcuni trovatori frequentarono la corte di Federico II. Se cos\u00ec non fosse, il contatto fra Siciliani e trovatori potrebbe essere avvenuto anche nell'Italia settentrionale, dal momento che la corte federiciana era una corte itinerante che aveva rapporti con vari signori del nord italia e visto che i poeti siciliani erano gli stessi funzionari di questa corte. Naturalmente, al di l\u00e0 dei possibili rapporti diretti, i Siciliani hanno certamente conosciuto la poesia dei trovatori anche attraverso i libri, molti dei quali dovevano essere giunti in Sicilia. Infatti, i riferimenti molto precisi e addirittura alcune fedeli traduzioni di testi provenzali presuppongono sicuramente una fonte scritta alla base. E va altres\u00ec ricordato che nell'et\u00e0 di Federico II giunse all'apice della sua diffusione anche la lirica cortese dei Minnes\u00e4nger.\nUna suggestiva ipotesi formulata da Aurelio Roncaglia vedeva nel canzoniere provenzale T (contenente varie poesie trobadoriche) il punto di contatto fra trovatori e poeti siciliani. Questo manoscritto, infatti, contiene in attestazione unica due strofe della canzone del trovatore Folchetto di Marsiglia \"A vos midont\u00e7 voill retrair\u2019en cantan\" fedelmente tradotta dal poeta siciliano Giacomo da Lentini nella sua canzone \"Madonna dir vo voglio\". Secondo Roncaglia un canzoniere antecedente o collaterale di T, ma molto pi\u00f9 antico e contenente anche il componimento di Folchetto di Marsiglia, sarebbe arrivato in Sicilia all\u2019inizio degli anni trenta del XIII secolo per intermediazione di Alberico da Romano, fratello di Ezzelino (signore della Marca Trevigiana) che allora era alleato di Federico II e anch\u2019egli protettore dei trovatori. Questa coincidenza sembrava molto importante poich\u00e9 non si faceva risalire l\u2019inizio della Scuola siciliana prima del 1233 (ma oggi si anticipa almeno agli anni \u201920) e proprio tra il 1231 e il 1232 si rafforz\u00f2, attraverso vari incontri, l\u2019alleanza tra Federico II e i due fratelli da Romano. In una di queste occasioni, questi ultimi avrebbero donato all\u2019imperatore il canzoniere che diede inizio all\u2019attivit\u00e0 della Scuola. Tuttavia, questa ipotesi, seppur interessante, risulta oggi superata in quanto \u00e8 improbabile che un solo manoscritto abbia influenzato in modo cos\u00ec profondo la poesia siciliana, le cui fonti devono essere state innumerevoli.\nI poeti.\nI poeti della Scuola sono 150 riconducibili a 24, i cui componimenti trovarono realizzazione, in particolare, nel ventennio compreso tra il 1230 ed il 1250, con un chiaro influsso sulla produzione culturale delle citt\u00e0 ghibelline dell'Italia centrale (come per esempio Bologna, citt\u00e0 dove visse Guido Guinizzelli, padre del Dolce stil novo, influenzato dalla scuola Siciliana). Famoso tra tutti fu Cecco Angiolieri, contemporaneo di Dante nel XIV secolo.\nI nomi dei poeti che fecero parte della scuola siciliana ci sono pervenuti prevalentemente attraverso il manoscritto \"Vaticano Latino 3793\", compilato da un copista toscano. L'appellativo \"Siciliani\" non designa tanto la provenienza geografica di questi poeti, ma piuttosto indica la loro appartenenza alla corte siciliana di Federico II. Infatti, bench\u00e9 la maggior parte dei poeti fossero di origine siciliana, non tutti provenivano dall'isola; vi furono poeti provenienti dalla Puglia, dalla Calabria o addirittura dal nord Italia.\nLe notizie biografiche riguardo ai poeti della scuola sono scarse, fatta eccezione per i personaggi pubblici pi\u00f9 in vista, che hanno lasciato traccia nella loro attivit\u00e0 di funzionari della Magna Curia di Federico II. Molti dei poeti, infatti, non furono poeti di professione, ma membri del grande apparato burocratico del regno di Sicilia. Vi erano giudici, notai, segretari, magistrati, burocrati, per i quali il ruolo istituzionale e l'attivit\u00e0 letteraria procedono separati.\nNotaio era proprio Giacomo da Lentini (soprannominato, appunto, il \"Notaro\"), considerato il caposcuola e largamente noto perch\u00e9 a lui \u00e8 attribuita l'invenzione della forma metrica del sonetto. Poeti in siciliano furono lo stesso imperatore Federico II e suo figlio Re Enzo, Pier delle Vigne segretario di Federico, ingiustamente accusato di tradimento (ce ne parla Dante nel canto XIII dell'Inferno), ed anche Ruggieri d'Amici, Odo delle Colonne, Rinaldo d'Aquino, Arrigo Testa, Guido delle Colonne, Stefano Protonotaro, Filippo da Messina, Mazzeo di Ricco, Jacopo Mostacci, Cielo d'Alcamo, autore del celebre contrasto \"Rosa fresca aulentissima\", Percivalle Doria, Giacomino Pugliese, Ruggierone da Palermo, Tommaso di Sasso, Giovanni di Brienne, Compagnetto da Prato, Paganino da Serzana, Cecco Angiolieri e Folco di Calavra\nImportanza letteraria della scuola.\nDiversi componimenti si distaccano gi\u00e0 dalla poesia provenzale nella forma e nello stile, presentando gi\u00e0 anticipazioni di esiti stilnovistici (Segre: 1999). La terminologia cavalleresca francese \u00e8 tuttavia rivisitata e non copiata pedissequamente, attraverso il conio di nuovi termini italiani mediante anche nuovi sistemi di suffissazione in -\"za\" (&lt;fr.-\"ce\") e -\"ire\" (&lt; -\"ieri\"), novit\u00e0 linguistica notevole per quest'epoca, sino a rappresentare il primo esempio di produzione italiana basata sul volgare. Un ulteriore iato tra poesia siciliana e provenzale avvenne con la separazione dei versi dall'accompagnamento musicale.\nL'esperienza poetica siciliana fu certamente consapevole di un testo come il \"De amore\", ma si astrae sia dal \"fino\" amore cortese che dalla prospettiva cristiana, giungendo a interrogarsi sulla natura stessa dell'amore, come testimoniato dalla tenzone del 1241 di Jacopo Mostacci (\"Solicitando un poco meo savere\"), replicata da Pier della Vigna (\"Per\u00f2 c'Amore non si p\u00f2 vedere\") e da Giacomo da Lentini (\"Amore \u00e8 uno desio\"); e dall'ulteriore tenzone tra quest'ultimo e l'Abate di Tivoli. La questione della poesia siciliana investe quindi non solo l'ambito letterario e linguistico ma anche quello filosofico, estendendosi sino ai giorni nostri.\nGrande importanza ricopre pure il recente ritrovamento di almeno quattro poesie da parte del ricercatore Giuseppe Mascherpa nella biblioteca \"Angelo Mai\" di Bergamo, quali: \"Oi lasso! non pensai\" di Ruggierone da Palermo, \"Contra lo meo volere\" di Paganino da Serzana, \"Donna, eo languisco e no so qua speranza\" di Giacomo da Lentini, e \"Amore m\u2019ave priso\" di Percivalle Doria. I testi, riportati da notai sul verso di alcune sentenze contro esponenti di famiglie guelfe che avevano violato delle norme sui tornei, vennero aggiunti agli atti al fine di riempire gli spazi vuoti e impedirne, cos\u00ec, modifiche illecite.\nLe quattro poesie in questione presentano maggiore affinit\u00e0 all'originale volgare siciliano, evidenziando una trascrizione precedente alla compilazione dei canzonieri vaticani (presumibilmente tra il 1270 e il 1290). Pertanto, a differenza di quanto lungamente ritenuto, la diffusione delle liriche siciliane non si limit\u00f2 a dotti copisti, e riguard\u00f2 altres\u00ec prima la Lombardia che la Toscana. Ci\u00f2 confermerebbe, seppur indirettamente, l'esistenza del manoscritto citato dal Barbieri, se non addirittura di un vero e proprio canzoniere, e di uno strato culturale unitaristico in grado di recepirle.\nLa scoperta rafforza l'ipotesi che la lingua italiana abbia tratto impulso fondamentale dai poeti della scuola siciliana, che col carattere laico delle proprie tematiche e i tratti innovativi del loro linguaggio rappresentarono una rivolta artistica contrapposta al primato religioso, in particolare della lingua latina ecclesiastica, e alla conseguente reazione restauratrice della Chiesa, di cui un emblematico esempio \u00e8 la collocazione dantesco-tomistica di Federico II e Pier della Vigna nel decimo e tredicesimo canto dell'Inferno nella Divina Commedia.\nImportanza linguistica della scuola.\nLa lingua in cui i documenti della Scuola Siciliana sono espressi \u00e8 il Siciliano Illustre, una lingua nobilitata dal continuo raffronto con le lingue auliche del tempo: il latino ed il provenzale (lingua \"d'oc\", diversa dalla lingua utilizzata nel nord della Francia che si chiama invece \"lingua d'o\u00efl\").\nAlcuni tratti linguistici del siciliano \"illustre\" (perch\u00e9 arricchito da francesismi, provenzalismi e latinismi) vennero adottati anche dagli scrittori toscani delle generazioni successive e si sono mantenuti per secoli o fino ad ora nella lingua poetica (e non) italiana: dalle forme monottongate come \"core\" e \"loco\" ai condizionali in \"-ia\" (es. \"saria\" per \"sarebbe\") ai suffissi in uso in Sicilia derivati dal provenzale come \"-anza\" (es. \"alligranza\" per \"allegria\", \"membranza, usanza, adunanza\") o \"-ura\" (es. \"freddura\", \"chiarura\", \"verdura\") ed altri ancora o vocaboli come il verbo \"sembrare\" per \"parere\" che per Dante era \"parola dotta\" (di origine provenzale, giunta anch'essa all'italiano attraverso la lirica siciliana). La Scuola siciliana insegna una grande produttivit\u00e0 nell\u2019uso dei gi\u00e0 menzionati suffissi e prefissi (questi ultimi per lo pi\u00f9 \"derivanti dal latino\") come \"dis-: disfidarsi\", \"s-:spiacere\", \"mis-:\" \"miscredere\", \"misfare\" e tanti altri ancora. Erano gi\u00e0 presenti abbreviazioni come \"dir (dire)\" o \"amor (amore)\" e altri latinismi; ad esempio la parola \"amuri (siciliano)\" si alternava con \"amore (latinismo)\". \nIl contributo della scuola siciliana fu notevole:\nLa poesia lirica dei \"Siciliani\" (come li chiamava Dante) contiene in s\u00e9 un linguaggio sovrarregionale, qualitativamente e quantitativamente ricco, data anche la sua capacit\u00e0 di coniare parole nuove per neologismo e sincretismo, assimilando rapporti dialettali italiani e francesi (\u00e8 dimostrata la stretta relazione tra i siciliani e la Marca Trevigiana, con cui Federico aveva stretti contatti) alle lingue d'oltralpe. Tale ricchezza fu dovuta anche alle caratteristiche intrinseche alla \"Magna Curia\", che spostandosi al seguito dell'irrequieto imperatore nel corso delle sue campagne politico-militare, non poteva per forza di cose prendere a modello della nuova lingua un singolo dialetto locale. Limitandoci solo al discorso sui dialetti, vi sono gi\u00e0 differenze (non troppo marcate) tra la parlata catanese e palermitana, e a queste dobbiamo aggiungere alcune influenze continentali, ma non esclusive, alla zona della Puglia.\nGrazie all'arrivo presso la corte siciliana di Federico II dei poeti trobadour provenzali, che esiliati, trovarono rifugio presso la corte del re di Svevia, i poeti siciliani iniziarono a leggere ed a frequentare questi poeti e si accinsero a scrivere nella stessa maniera. Ecco La novit\u00e0 di questa scuola, che grazie anche al suo modello provenzale, fu peraltro un passo per avvalorare il volgare. La nuova poesia diede l'opportunit\u00e0 al volgare, che fino ad allora era usato solo in qualche canto plebeo o giullaresco (come nel caso del contrasto \"Rosa fresca aulentissima\" di Cielo d'Alcamo), di diventare pregevole e di essere degna della poesia (come discuter\u00e0 poi Dante nel \"De Vulgari Eloquentia\"). La scuola siciliana ha anche il credito di aver introdotto un sistema metrico nuovo e rivoluzionario, il sonetto, che finir\u00e0 per essere il sistema canonico per eccellenza per fare poesia (Petrarca infatti user\u00e0 questo sistema, mettendo in rilievo la praticit\u00e0 e musicalit\u00e0 che questa forma poetica dimostra).\nLa lirica siciliana si differenzi\u00f2 da quella provenzale per l'assenza dell'elemento scenico e spettacolare delle rappresentazioni poetiche, per l'assenza dell'accompagnamento musicale, per il sacrificio dell'originalit\u00e0 dell'autore e dei riferimenti autobiografici a favore di una replicazione di una forma e di un contenuto codificati e formalizzati da una generazioni di artisti a quella successiva. La poesia siciliana \u00e8 prettamente libresca e tende a mostrare che il suo autore possiede le qualit\u00e0 retoriche per essere ammesso a far parte dell'\u00e9lite culturale della signoria cortigiana.\nFine della Scuola e tradizione posteriore.\nLa Scuola Siciliana fu travolta dal sistema di congiure e di complotti orditi contro il sistema di governo di Federico II, eccessivamente illuminato per il suo tempo e forse, soprattutto, per la paura che lo Stato Pontificio aveva della possibilit\u00e0 che Federico II riunificasse la corona di Sicilia con quella di Germania, circostanza che avrebbe costretto il papato nella morsa degli Hohenstaufen. Della congiura di cui fu accusato Pier delle Vigne nei confronti di Federico II d\u00e0 monumentale testimonianza Dante Alighieri (D.C., Inferno XIII), peraltro asserendo l'estraneit\u00e0 di Pier delle Vigne alle accuse. Dopo la morte di Federico, la Scuola ebbe un rapido tramonto.\nAlla morte di Manfredi di Sicilia nel 1266, la scuola siciliana si scioglie. Grazie alla fama che aveva gi\u00e0 ricevuto in tutta Italia e all'interesse dei poeti toscani, tale tradizione venne per cos\u00ec dire ripresa, ma con risultati minori, da Guittone d'Arezzo e i suoi discepoli, con cui fond\u00f2 la cosiddetta scuola neo-siciliana.\nA quel punto, per\u00f2, i poeti toscani lavoravano gi\u00e0 su manoscritti toscani e non pi\u00f9 su quelli siciliani: furono infatti i copisti locali a consegnare alla tradizione il corpus della Scuola Siciliana, ma per rendere i testi pi\u00f9 \"leggibili\" essi apportarono modifiche destinate a pesare sulla tradizione successiva e quindi sul modo in cui venne percepita la tradizione \"isolana\".\nNon solo vennero toscanizzate certe parole pi\u00f9 aderenti al latino nel testo originale (cfr. \"gloria\" &gt; \"ghiora\" in Jacopo da Lentini), ma per esigenze fonetiche il vocalismo siciliano fu adattato a quello del volgare toscano. Mentre il siciliano ha cinque vocali (discendenti dal latino nordafricano: i, \u00e8, a, o, u), il toscano ne ha sette (i, \u00e9, \u00e8, a, \u00f2, \u00f3, u). Il copista trascrisse la u &gt; o e la i &gt; e, quando la corrispondente parola toscana comportava tale variazione. Alla lettura, quindi le rime risultarono imperfette (o chiusa rimava con u, e chiusa con i, mentre anche quando la traduzione permetteva la presenza delle stesse vocali, poteva accadere che una diventava aperta, l'altra chiusa). Mentre questo errore fu considerato una licenza poetica da Guittone e poi dagli Stilnovisti, alla lunga contribu\u00ec probabilmente a svalutare i pregi metrico-stilistici della scuola, soprattutto nell'insegnamento scolastico. Pochi, infatti, sono i manoscritti siciliani originali rimastici: quelli di cui disponiamo sono solo copie toscane.\n\u00c8 ormai quasi certa per tutti gli studiosi l'ascrizione della paternit\u00e0 del sonetto vero e proprio a Giacomo da Lentini, nella forma metrica ABAB - ABAB / CDC DCD. Il sonetto avr\u00e0 nei secoli una fortuna costante, mantenendo inalterata la forma classicamente composta da due quartine e due terzine di endecasillabi (variando invece a livello di schema rimico)."}
{"id": "716421", "revid": "729019", "url": "https://it.wikipedia.org/wiki?curid=716421", "title": "Horten Ho 229", "text": "LHorten Ho IX, identificato in base al sistema di designazione RLM Horten Ho 229 e spesso erroneamente citato anche come Gotha Go 229 dall'azienda costruttrice, era un aereo multiruolo progettato dai fratelli Reimar Horten e Walter Horten per conto dell'azienda aeronautica tedesca Horten-Flugzeuge nei primi anni quaranta.\nEra caratterizzato dall'impostazione tutt'ala tipica dei fratelli Horten e dalla innovativa propulsione a reazione.\nStoria del progetto.\nNei primi anni trenta, alcuni progettisti tedeschi si interessarono della configurazione tutt'ala come metodo per migliorare le prestazioni dei loro alianti, tra questi i fratelli Reimar e Walter Horten. Il governo tedesco stava fondando molti club di alianti, perch\u00e9 all'epoca gli era proibita la costruzione di aerei militari dal Trattato di Versailles stipulato dopo la prima guerra mondiale. La configurazione tutt'ala rimuove tutte le superfici \"non necessarie\" e, almeno in teoria, riduce l'attrito con l'aria al minimo possibile. Quindi una configurazione ad ala volante permette, a parit\u00e0 di prestazioni, di costruire degli alianti con ali pi\u00f9 corte e quindi pi\u00f9 robuste, senza l'attrito causato dalla fusoliera.\nNel 1943, il \"Reichsmarschall\" Hermann G\u00f6ring promosse la cosiddetta \"richiesta 3x1000\" per produrre un bombardiere che fosse in grado di trasportare un carico di 1\u00a0000 kg a una distanza di 1\u00a0000 km e a una velocit\u00e0 di 1\u00a0000 km/h. I bombardieri tedeschi convenzionali potevano raggiungere i centri di comando alleati in Gran Bretagna, ma stavano accusando disastrose perdite da parte dei caccia alleati. All'epoca semplicemente non si conosceva alcun modo per raggiungere questi obiettivi: il nuovissimo motore a reazione Junkers Jumo 004B poteva fornire la velocit\u00e0 necessaria, ma era troppo assetato di combustibile.\nGli Horten erano convinti che il loro progetto di ala volante a basso attrito potesse soddisfare gli obiettivi richiesti. Allora proposero al governo il loro progetto personale (e gelosamente custodito): l\"Ho IX\", come punto di partenza per il bombardiere. Il ministro dell'aria del governo (Reichsluftfahrtministerium) approv\u00f2 la proposta degli Horten, ma ordin\u00f2 l'aggiunta di due cannoni da 30 mm, perch\u00e9 riteneva che l'aereo avrebbe potuto essere utile anche come caccia, vista la sua velocit\u00e0 di punta stimata, che era molto pi\u00f9 elevata di qualsiasi altro aereo alleato.\nIl primo Ho IX V1, che era un aliante senza motore, vol\u00f2 il 1\u00ba settembre 1944. A questo segu\u00ec nel dicembre 1944 l'Ho IX V2, che era spinto da uno Junkers Jumo 004 (il progetto originale prevedeva l'impiego del pi\u00f9 potente BMW 003, ma al momento questo propulsore era praticamente irreperibile). G\u00f6ring credeva nel progetto e ordin\u00f2 una serie di 40 aerei di produzione alla Gotha con la designazione \"Ho 229\" del RLM (ministero dell'aria tedesco) prima ancora che avesse volato il prototipo motorizzato. Il programma non fu fermato nemmeno il 18 febbraio 1945, quando l'unico Ho IX V2 precipit\u00f2 a terra a causa dell'esplosione di un motore dopo soltanto due ore di volo: infatti, vennero ordinati altri prototipi e 20 aerei di pre-produzione. Il 12 marzo 1945, l'Ho 229 venne incluso nel \"Programma J\u00e4gernot\" per una produzione accelerata di \"Wunderwaffen\" a basso costo.\nCaratterizzato da un'impostazione innovativa ed anticonvenzionale, riproponeva l'aspetto dei velivoli tutt'ala progettati dai fratelli Horten, venendo sviluppato inizialmente dalla Horten-Flugzeugen e poi dalla Gothaer Waggonfabrik, l'unica delle due che riusc\u00ec a completare i soli tre esemplari, non riuscendo per\u00f2 a superare la fase di prototipo. Pur realizzato essenzialmente con materiali non strategici, in legno e compensato, adott\u00f2 per la sua ricopertura una speciale vernice in grado di assorbire le onde radio, cosa che, unitamente alla forma, ne riduceva l'individuabilit\u00e0 da parte dei sistemi di avvistamento radar dell'epoca, anticipando molte delle soluzioni adottate per il bombardiere stealth Northrop Grumman B-2 Spirit. Fortemente appoggiato dal Reichmaresciallo Hermann G\u00f6ring, fu l'unico modello che riusc\u00ec ad avvicinarsi alle esigenti specifiche emesse dal Reichsluftfahrtministerium (RLM) per il \"Progetto 3000\".\nDestinato ai reparti della Luftwaffe, grazie alle elevate prestazioni previste, una velocit\u00e0 stimata di 1\u00a0024 km/h ed una quota di tangenza superiore ai 15\u00a0000 metri, l'Ho 229 sarebbe stato un avversario assai temibile per le forze aeree alleate.\nDurante gli ultimi atti della guerra, l'esercito statunitense diede il via all'Operazione Paperclip, che era uno sforzo da parte delle varie agenzie di Intelligence per impossessarsi delle ricerche tedesche su armi avanzate, ed impedire che cadessero in mano alle truppe sovietiche. Un veleggiatore Horten e l'Ho 229 V3, che era quasi completamente assemblato, vennero protetti e inviati alla Northrop Corporation negli Stati Uniti perch\u00e9 fossero sottoposti a dei test. Fu scelta la Northrop a causa della sua esperienza con le ali volanti, dato che Jack Northrop, ispirato dai filmati d'anteguerra dei veleggiatori Horten, aveva iniziato a costruire aerei tutt'ala a partire dal Northrop N-1M del 1939.\nTecnica.\nL'Ho 229 era di costruzione mista, con sezione centrale in tubi d'acciaio saldati e superfici alari principalmente in legno. Le ali erano fatte con due sottili pannelli in compensato incollati con una mistura contenente tra l'altro segatura e polvere di carbone. Se queste scelte furono fatte per migliorare la caratteristica stealth (ovvero l'invisibilit\u00e0 ai radar), la protezione al fuoco nemico, o semplicemente perch\u00e9 alla fine della guerra la Germania aveva carenza di metalli e gli Horten avevano necessit\u00e0 di rinforzare il compensato per il volo transonico, \u00e8 ancora motivo di dibattiti. Il controllo del velivolo era affidato agli elevoni e agli spoiler. L'aereo utilizzava un carrello di atterraggio triciclo retrattile, e aveva un paracadute per rallentare in fase di atterraggio. Il pilota sedeva su un primitivo sedile eiettabile.\nNel corso del tempo diversi velivoli aventi linea simile sono stati sviluppati dalla Northrop come il Northrop YB-35, il Northrop YB-49 e il Northrop-Grumman B-2 Spirit.\nVersioni.\nSviluppi Gothaer Waggonfabrik:\nSviluppi Horten-Flugzeugen:\nEsemplari attualmente esistenti.\nL'unico Ho 229 sopravvissuto, il V3, \u00e8 conservato al National Air and Space Museum Paul E. Garber Restoration Facility di Suitland, nel Maryland. Attualmente non \u00e8 esposto al pubblico. Alcuni aerei fortemente danneggiati, trovati nelle catene di montaggio, furono distrutti dalle truppe americane per impedire che fossero raccolti dalle avanzanti forze sovietiche. L'Ho 229 venne portato via dall'VIII Corpo della Terza Armata del generale Patton."}
{"id": "716423", "revid": "2519", "url": "https://it.wikipedia.org/wiki?curid=716423", "title": "Jacopo da Lentini", "text": ""}
{"id": "716424", "revid": "6923", "url": "https://it.wikipedia.org/wiki?curid=716424", "title": "Giacomo da Lentini", "text": "Tra i principali esponenti della Scuola siciliana, \u00e8 considerato l'ideatore del sonetto.\nBiografia.\n\u00ab\"Jacobus de Lentini domini imperatoris notarius\"\u00bb: cos\u00ec si firma in un documento messinese del 1240 il funzionario della corte di Federico II che Dante poi citer\u00e0 come il \"Notaro\" per antonomasia (nome in realt\u00e0 ripreso da Bonagiunta Orbicciani) nella sua \"Divina Commedia\" (Canto XXIV Purgatorio, ). Il ruolo di funzionario gli viene accordato dal codice Vaticano Latino 3793 (il pi\u00f9 ricco ed autorevole per quanto concerne la lirica siciliana, compilato a Firenze alla fine del XIII secolo o all'inizio del successivo).\nSi conoscono altri atti da lui sottoscritti in varie citt\u00e0 dei possedimenti peninsulari del Regno di Sicilia, datati tra il 1233 ed il 1240; tuttavia sono ben poche le informazioni sulla sua vita.\nFu probabilmente lo \"Iacobus de Lentino\" comandante del castello di Garsiliato (Mazzarino), nominato in un documento dell'aprile 1240.\nAl \"Notaro\" si attribuiscono 16 canzoni di vario schema metrico, 22 sonetti (si noti che Iacopo \u00e8 generalmente considerato l'inventore di tale forma metrica); 2 dei sonetti sono in \"tenzone\" con l'abate di Tivoli, uno risponde a Jacopo Mostacci. Si deve alla sua iniziativa la rivisitazione in lingua volgare dei temi e delle forme della poesia provenzale che ha dato inizio alla lirica d'arte italiana.\nIacopo \u00e8 considerato il \"caposcuola\" dei rimatori della cosiddetta scuola poetica siciliana, ruolo che gli fu assegnato gi\u00e0 da Dante e che trova riscontro nella collocazione delle sue Canzoni in apertura del Canzoniere Vaticano latino 3793. Nel \"De vulgari eloquentia\" \u00e8 citato per una sua canzone, considerata un esempio di uno stile limpido e ornato. I suoi componimenti coprono un arco temporale che va, grossomodo, dal 1233 al 1241.\nLa tradizione poetica fiorita alla corte di Federico II, nei ristretti termini cronologici in cui essa si colloca, rappresent\u00f2 il modello letterario che pi\u00f9 si distaccava da quelli sino ad allora presenti nel resto d'Italia. Fino ad allora, la poesia lirica aveva potuto esprimersi quasi esclusivamente nelle corti feudali del settentrione d'Italia, sul modello delle corti provenzali dove era sorta la lirica occitana. Nella corte di Federico, l'apporto letterario fu invece dato in primo luogo da alcuni tra i principali funzionari del \"Regnum Siciliae\".\nNascono in tal modo figure come Iacopo da Lentini, Rinaldo d'Aquino, Pier della Vigna, Guido e Odo delle Colonne, Giacomino Pugliese, Jacopo Mostacci, l'Abate di Tivoli, ed altri ancora. I manoscritti, inoltre, attribuiscono alcuni componimenti anche allo stesso Federico ed ai suoi figli.\nNella Magna Curia, Iacopo ricopre il ruolo di \"notaro\" dal 1233 al 1240 circa; le uniche testimonianze di quest'attivit\u00e0 all'interno della corte federiciana risalgono ad una lettera al papa Gregorio IX, vergata di suo pugno. Comunque sia, Giacomo fu probabilmente il maggiore esponente letterario della corte di Federico II.\nDante, nella Divina Commedia, considera il Notaro poeta per antonomasia.\nLa produzione letteraria di Iacopo e della Scuola Siciliana, s'impronta quasi esclusivamente sulla poesia d'amore. Le liriche cantano temi amorosi, in cui il rapporto tra uomo e donna \u00e8 quello tipico della tradizione cortese. Ha composto un canzoniere oggi composto da trentotto liriche a lui attribuite, fra le quali si trovano realizzate tutte le possibilit\u00e0 stilistiche elaborate dalla Scuola Poetica Siciliana: la canzone di argomento sublime, la canzonetta con temi narrativi e spesso dialogati, e il sonetto, inventato molto probabilmente dallo stesso Iacopo, dedicato a disquisizioni teoriche, morali e filosofiche, per lo pi\u00f9 sulla natura dell'amore.\nNei componimenti dei poeti siciliani la donna assume in s\u00e9 tutti i valori, mentre, l'amante-vassallo proclama la propria indegnit\u00e0 e nullit\u00e0 (come il tema cortese del \"fenhedor\", nei versi di \"Meravigliosamente\"). La poesia di Iacopo e della Scuola \u00e8 altamente formalizzata, utilizza le pi\u00f9 raffinate tecniche retoriche ed \u00e8 modellata sui motivi della lirica provenzale, codificando anche le strutture metriche della canzone, della canzonetta popolaresca, del discorso e soprattutto del sonetto, la cui invenzione, come si \u00e8 detto, \u00e8 attribuita a Giacomo.\nLa lingua dei poeti siciliani, cos\u00ec come \u00e8 documentata dai manoscritti che la tramandano, \u00e8 essenzialmente un siciliano colto depurato dagli elementi municipali e idiomatici.\nNelle sue liriche il Notaro analizza l'amore come vicenda interiore, con grande acutezza psicologica.\nIl magistero poetico di Giacomo all'interno della Magna Curia, che si affianc\u00f2 all'attivit\u00e0 amministrativa, si inserisce in un periodo di generale rinascita culturale del Regno di Sicilia; durante il Regno di Federico II in Italia fiorirono le arti e le scienze e venne fondato lo \"Studium\" napoletano, che costitu\u00ec il primo nucleo dell'Universit\u00e0 di Napoli, che deve infatti il suo attuale nome all'Imperatore svevo.\nIacopo visse tra Lentini e il palazzo reale di Palermo, in cui era notaio di corte. Mor\u00ec intorno al 1260 all'et\u00e0 di cinquant'anni. I terremoti che hanno devastato il suo paese natale non lasciano ricordi tangibili di lui. Esiste un suo ritratto nella Biblioteca Nazionale Centrale di Firenze in una miniatura della fine del XIII secolo (Codice Palatino 418, f. 18). In un documento rinvenuto a Messina, datato 5 maggio 1240, \u00e8 stata individuata la sua firma autografa.\nOpere.\n\"Madonna , dir vo voglio,\" Canzone e traduzione di un testo trobadorico di Folchetto di Marsiglia\n\"Meravigliosa-mente\", Canzonetta di sette strofe singulars di nove versi settenari ciascuna "}
{"id": "716426", "revid": "1318658", "url": "https://it.wikipedia.org/wiki?curid=716426", "title": "Tecnico di neurofisiopatologia", "text": "Il tecnico di neurofisiopatologia (abbreviato in TNFP) \u00e8 un professionista dell'area tecnico-sanitaria che svolge la propria attivit\u00e0 nell'ambito della diagnosi delle patologie del sistema nervoso, applicando direttamente metodiche diagnostiche specifiche in campo neurologico e neurochirurgico (elettroencefalografia EEG, elettromiografia EMG, potenziali evocati, poligrafia del sonno e del sistema neurovegetativo, e di ultrasonologia Doppler).\nIl TNFP utilizza macchinari specifici e con le tecniche pi\u00f9 idonee (test diagnostici o di ricerca neurofisiologica) per la registrazione dei fenomeni bioelettrici, con diretto intervento sul paziente e sulle apparecchiature ai fini della realizzazione di un esame diagnostico strumentale; infatti, ha dirette responsabilit\u00e0 nell\u2019applicazione e nel risultato finale della metodica diagnostica utilizzata.\nInoltre, provvede alla predisposizione e controllo della strumentazione delle apparecchiature che ha in dotazione e gestisce compiutamente il lavoro di raccolta e di ottimizzazione delle varie metodiche diagnostiche sulle quali, su richiesta, deve redigere un rapporto descrittivo sotto l\u2019aspetto tecnico.\nPer esercitare le professione di Tecnico di Neurofisiopatologia in Italia \u00e8 necessaria la laurea, ottenibile frequentando un corso universitario di primo livello in \"Tecniche di Neurofisiopatologia\", presso le facolt\u00e0 di medicina e chirurgia; tale laurea \u00e8 abilitante all'esercizio della professione unitamente all'iscrizione al rispettivo Albo Professionale facente capo all'Ordine dei TSRM PSTRP. Gli Ordini provinciali sono riuniti nella Federazione Nazionale che si articola in 61 Ordini provinciali e interprovinciali. Attualmente sono iscritti agli Albi Professionali italiani oltre 1800 Tecnici di Neurofisiopatologia. \nFra le varie funzioni assegnate per legge, c'\u00e8 anche la esecuzione degli esami EEG per l'accertamento della morte con standard neurologico. L'assenza di attivit\u00e0 elettrica corticale cerebrale, evidenziata dal tracciato EEG eseguito secondo precisi e rigorosi standard, coincide infatti con la morte cerebrale, componente essenziale della cosiddetta morte encefalica, caratterizzata anche dalla irreversibile cessazione delle funzioni del tronco encefalico.\nFormazione.\nPer iscriversi al corso di laurea di primo livello in \"Tecniche di Neurofisiopatologia\" \u00e8 richiesto un diploma di istruzione secondaria di secondo grado; l\u2019accesso \u00e8 programmato dunque vi si accede superando l\u2019esame selettivo di ammissione.\nDurante il corso di studi, in cui \u00e8 richiesta la frequenza obbligatoria, si studiano alcune materie di base che sono comuni a tutti i corsi di laurea delle professioni sanitarie, tra cui anatomia, fisiologia, biologia, biochimica, inglese scientifico, ecc. e gi\u00e0 a partire dal primo anno accademico si studiano anche materie caratterizzanti che riguardano da vicino la professione del TNFP, come per esempio analisi dei segnali bioelettrici, elettroencefalografia, anatomia e fisiologia del sistema nervoso, neurologia, neurochirurgia, neuropsichiatria infantile.\nInoltre \u00e8 prevista anche la frequenza obbligatoria al tirocinio pratico negli ambulatori dove si esegue la diagnostica durante tutti e tre gli anni di formazione universitaria.\nDopo aver conseguito la laurea, si pu\u00f2 accedere alla laurea magistrale di ulteriori due anni che ha l\u2019obiettivo di fornire allo studente una formazione di livello avanzato per l\u2019esercizio di attivit\u00e0 di elevata qualificazione in ambiti specifici, orientata in generale alla dirigenza, alla formazione specialistica e alla ricerca (Decreto 22 ottobre 2004, n. 270).\nEsistono anche master e corsi di perfezionamento post laurea, sempre di livello universitario.\nPer chi esercita la professione di tecnico di neurofisiopatologia \u00e8 previsto l\u2019obbligo di partecipazione a corsi di aggiornamento e qualificazione, previsti nell\u2019ambito del programma nazionale per la formazione degli operatori della sanit\u00e0: ECM \u2013 Educazione Continua in Medicina."}
{"id": "716430", "revid": "767487", "url": "https://it.wikipedia.org/wiki?curid=716430", "title": "Rhys ap Tewdwr", "text": "Nacque nell'odierno Carmarthenshire e mor\u00ec nei pressi di Brecon. \nRhys reclam\u00f2 il trono del Deheubarth dopo la morte del cugino Rhys ab Owain, morto in battaglia contro Caradog ap Gruffydd (1078), che nel 1081 invase il Deheubarth. Rhys si alle\u00f2 allora con Gruffydd ap Cynan (che voleva riconquistare il trono del Gwynedd): le loro forze sconfissero a Mynydd Carn quelle di Caradog, che mor\u00ec in combattimento insieme ai suoi alleati, Trahaearn ap Caradog del Gwynedd e Meilyr ap Rhiwallon. In quello stesso anno Guglielmo il Conquistatore visit\u00f2 il Deheubarth: Rhys gli rese omaggio e pag\u00f2 un tributo e cos\u00ec pot\u00e9 mantenere il possesso del Deheubarth. \nNel 1088, Cadwgan ap Bleddyn del Powys attacc\u00f2 il Deheubarth e costrinse Rhys a fuggire in Irlanda. Ma Rhys torn\u00f2 in quello stesso anno con una flotta irlandese e sconfisse i nemici in una battaglia, nella quale morirono due fratelli di Cadwgan, Madog e Rhiryd. Nel 1091, Rhys dovette fronteggiare una rivolta che voleva detronizzarlo e mettere al suo posto Gruffydd, figlio di Maredudd ab Owain. Alla fine, sconfisse i nemici nella battaglia di San Dogmaels, dove Gruffydd trov\u00f2 la morte.\nRhys riusc\u00ec a resistere alla crescente pressione normanna fino al 1093, quando fu ucciso vicino a Brecon dai normanni, non si sa se in battaglia o a tradimento. \nRhys aveva sposato Gwladys verch Rhiwallon della dinastia Mathrafal del Powys, dalla quale ebbe due figli maschi, Gruffydd e Hywel, e una femmina, Nest. Gruffydd eredit\u00f2 una piccolissima porzione del Deheubarth, perch\u00e9 la morte del padre aveva aperto la strada alla conquista normanna della maggior parte di quell'area. \nNest verch Rhys, conosciuta anche come \"Elena del Galles\", famosa per la sua bellezza, spos\u00f2 Gerald of Pembroke: il suo rapimento dal castello del marito (Cenarth Bychan, forse Cilgerran Castle) ad opera di Owain ap Cadwgan, figlio del suo vecchio nemico, Cadwgan ap Bleddyn, diede il via alla guerra civile."}
{"id": "716433", "revid": "729019", "url": "https://it.wikipedia.org/wiki?curid=716433", "title": "Giorgio Sfranze", "text": "Carriera politica e militare.\nNel 1418 il diciassettenne Giorgio Sfranze, entr\u00f2 a far parte della corte bizantina, dove al momento sedeva sul trono imperiale dei basileus l'imperatore Manuele II Paleologo. Dal 1428 per Giorgio Sfranze inizi\u00f2 una veloce scalata nella carriera politica, infatti Giovanni VIII Paleologo mand\u00f2 Giorgio Sfranze nel despotato della Morea, per stare sotto il servizio del despota Costantino Paleologo (futuro imperatore col nome di Costantino XI), di cui col passare degli anni diventer\u00e0 il migliore amico. Costantino stava preparando una campagna, per riportare la Grecia nelle mani dell'impero bizantino, per far ci\u00f2 organizz\u00f2 un forte esercito, che affid\u00f2 a Giorgio Sfranze. Il primo obiettivo dell'esercito del despota furono i domini dei Tocco, signori dell'Epiro e del Peloponneso occidentale. Essi non poterono far resistenza al forte esercito bizantino, e quindi per sistemare in maniera \"pacifica\" la questione, cedettero il territorio a Costantino, come dote di Maddalena Tocco (rinominata Teodora), figlia di Leonardo II Tocco, andata sposa al principe nel luglio 1428.\nCostantino ordin\u00f2 a Giorgio Sfranze di proseguire con la politica espansionistica dei territori bizantini, questo sollev\u00f2 numerose proteste da parte dei signori veneziani e francesi del luogo, visto che molti di essi si erano uniti alla dinastia dei Paleologi, in via matrimonio, per allearsi con loro. Nel 1430 l'esercito bizantino al comando di Sfranze conquist\u00f2 la citt\u00e0 di Patrasso, i cui signori erano legati al papa di Roma; la sua avanzata fu per\u00f2 fermata dagli eserciti ottomani di Turakhan Bey in Beozia, territorio appartenente al forte impero ottomano, e questo imped\u00ec di raggiungere l'obiettivo di Costantino, ossia la riunificazione della Grecia sotto l'impero bizantino.\nNel 1431 Costantino Paleologo, visto la sconfitta in Beozia, si vide costretto a non poter pi\u00f9 esercitare la sua politica aggressiva in Grecia, quindi sciolse l'esercito e nomin\u00f2 Giorgio Sfranze governatore di Patrasso, per ringraziarlo dei servigi che aveva dato all'impero bizantino. Nel 1432 Costantino Paleologo nomin\u00f2 Sfranze protovestiario (gran ciambellano). Nel 1443 l'imperatore Giovanni VIII Paleologo richiam\u00f2 Giorgio Sfranze dalla Morea, per affidargli l'incarico di governatore di Selimbria. Nel 1446 fu di nuovo richiamato in Morea e nominato da Costantino prefetto di Sparta.\nNel 1447 Costantino nomin\u00f2 Giorgio Sfranze governatore di Mistra, che era la seconda citt\u00e0 pi\u00f9 importante di tutto l'impero bizantino, e la pi\u00f9 importante del despotato della Morea.\nNel 1451 Giorgio Sfranze fu nominato mega logoteta (cancelliere), ossia ministro delle finanze bizantine: l'incarico gli fu dato dall'imperatore Costantino XI, che nel 1448 era succeduto al fratello Giovanni VIII e, poich\u00e9 aveva molta fiducia in Giorgio Sfranze, lo voleva al suo fianco anche nella capitale bizantina.\nDurante l'assedio di Costantinopoli da parte degli ottomani nel 1453, egli rimase alla difesa della citt\u00e0, al fianco del suo sovrano. L'assedio inizi\u00f2 il 6 aprile, Giorgio Sfranze aveva ricevuto come ordine dal basileus, di contare quanti uomini armati c'erano a Costantinopoli, egli ne cont\u00f2 4.773 bizantini e 200 latini, per un totale di 4.973 difensori, gli storici dicono che il dato sui soldati bizantini \u00e8 giusto, mentre quello dei latini errato, probabilmente nello scritto di Sfranze \u00e8 andato perduto uno zero, e quindi vi sarebbero stati 2.000 latini, che sembra essere un dato giusto, visto che il cardinale Isidoro di Kiev aveva portato con s\u00e9 200 arcieri, mentre il genovese Giovanni Giustiniani Longo, aveva portato con s\u00e9 il suo esercito privato di 700 uomini; quindi la maggior parte degli storici d\u00e0 per giusto il numero di 6.773 difensori. Mentre Costantinopoli stava cadendo, venne a conoscenza della morte del caro amico e imperatore Costantino XI Paleologo, egli si addolor\u00f2 molto, come si vede dalla sua cronaca:\nGiorgio Sfranze fu catturato dagli Ottomani, durante il saccheggio di Costantinopoli insieme alla sua famiglia.\nAl servizio di Tommaso Paleologo.\nQuando Giorgio Sfranze torn\u00f2 in libert\u00e0, ritorn\u00f2 al servizio dei Paleologi in Morea. Fu fedele a Tommaso Paleologo, e diventer\u00e0 suo ambasciatore, infatti condurr\u00e0 ambascerie in Serbia (regno della Serbia), ad Adrianopoli (impero ottomano), e a Venezia (repubblica di Venezia). Ma quando nel 1460 gli ottomani conquistarono la Morea la corte di Tommaso, Giorgio Sfranze compreso, si ritirarono nel monastero di Tarchaniotes a Corf\u00f9. Per Tommaso Paleologo, Giorgio Sfranze, condusse numerose missioni diplomatiche in Italia, incontr\u00f2 a Viterbo il cardinale Giovanni Bessarione, che stava organizzando una crociata per riconquistare Costantinopoli, e mettere sul trono dei basileus Tommaso Paleologo, si mosse verso Roma, Ancona, e Venezia, dopodich\u00e9 visto che gli era giunta la notizia della morte del suo signore Tommaso Paleologo (12 maggio 1465), egli perse ogni speranza per la crociata, e quindi si imbarc\u00f2 da Venezia per tornare a Corf\u00f9, dove arriv\u00f2 tra l'aprile e il settembre del 1466.\nUltimi anni e morte.\nGiorgio Sfranze inizi\u00f2 a soffrire di sinusite e gotta, ci\u00f2 lo port\u00f2 il 1\u00ba agosto del 1468 a prendere l'abito dei novizi, assieme alla moglie Elena, cambiando il suo nome in Gregorio, a Corf\u00f9 rimase l'ultimo decennio della sua vita, e scrisse le sue Cronaca, contenente la storia della famiglia dei Paleologi dal 1401 fino al 1477. Il 26 luglio 1472, Giorgio si ammal\u00f2 gravemente, in questa occasione prese l'abito monacale, egli dichiara che neanche se ne rese conto di averlo fatto. Giorgio riusc\u00ec a riprendersi da questo malanno, ma ben presto ebbe un grande dispiacere, perch\u00e9 il 9 dicembre 1473, mor\u00ec Ieroteo, amico d'infanzia di Giorgio, i due erano stati insieme tutta la vita. Il 1\u00ba ottobre 1476, Giorgio ebbe un'altra ricaduta, dalla quale si salv\u00f2 per poco. L'ultima notizia che Giorgio scrive nella sua cronaca \u00e8 l'infruttuosa campagna ottomana verso Naupatto e Santa Maura, il 5 luglio 1477, ci\u00f2 ci fa capire che Giorgio Sfranze mor\u00ec nell'estate del 1477.\nOpera letteraria.\nLe Memorie costituiscono la fonte pi\u00f9 importante della caduta dell'impero bizantino, ed \u00e8 un'opera ispirata a mo' di diario, considerata dagli storici molto precisa, con ottima datazione dei fatti, ed \u00e8 anche un'opera molto interessante per il modo in cui \u00e8 scritta, ossia come l'uomo comune bizantino parlava nel XV secolo. Quest'opera copre gli ultimi anni in cui la casata dei Paleologi, fino alla fine della vita dell'autore (1401-1477).\nTra il 1573 e il 1575 Macario Melisurgo, metropolita di Monembasia, prese come fonte d'inspirazione il testo delle Memorie di Giorgio Sfranze, e di altri testimoni oculari sulla caduta di Costantinopoli, quali: Leonardo di Chio, Giorgio Acropolite, Niceforo Gregora, Nicol\u00f2 Barbaro, Laonikos Chalkokondyles e altri. Sulla base di questi testi Macario Melisseno scrisse il Chronicon, opera che parla della caduta di Costantinopoli, con tutte le fonti dell'epoca, quest'opera fu fatta spacciare per un documento del XV secolo, ma in realt\u00e0 era un falso di cent'anni pi\u00f9 tardi.\nFamiglia.\nGiorgio Sfranze s\u00ec spos\u00f2 il 26 gennaio 1438 con Elena, da questo matrimonio ebbe cinque figli, quattro maschi e una femmina:"}
{"id": "716436", "revid": "1652635", "url": "https://it.wikipedia.org/wiki?curid=716436", "title": "Pallacanestro in carrozzina", "text": "La pallacanestro in carrozzina \u00e8 uno sport per disabili, relativamente conosciuto anche dal pubblico sportivo in generale. Esso si caratterizza per la complessit\u00e0 delle scelte tecnico-tattiche individuali e di squadra, che riproducono in tutto e per tutto quelle di una partita di pallacanestro per normodotati.\nStoricamente questa disciplina \u00e8 stata una delle prime ad essere state utilizzate dal neurologo inglese Ludwig Guttmann come terapia riabilitativa per i reduci del secondo dopoguerra.\nRegole.\nPrima di iniziare ufficialmente l'attivit\u00e0, tutti gli atleti sono sottoposti ad una valutazione sul campo da parte di una Commissione Classificatoria in base alle capacit\u00e0 motorie residue, ad ogni giocatore viene cos\u00ec assegnato un punteggio che internazionalmente va da 1,0 a 4,5. Cio\u00e8 ad un handicap maggiore (e quindi a potenzialit\u00e0 fisiche minori come, ad es. un paraplegico con scarso o nullo controllo del tronco) corrisponde un punteggio di 1,0 punti e, viceversa, ad un handicap meno importante (es. un amputato ad una gamba sotto il ginocchio) corrisponde il punteggio maggiore. In Italia, \u00e8 possibile schierare in campo, tra gli altri, un giocatore normodotato, classificato come punto 5 (questa \u00e8 una regola transitoria a scopo promozionale, dettata soprattutto dalla scarsit\u00e0 di atleti e tesa, appunto, ad incrementare il numero di squadre partecipanti ai campionati nazionali).\nAl fine di garantire il massimo equilibrio tra le squadre in campo, durante le partite la somma dei valori di ogni quintetto non deve superare i 14,5 punti. Questa regola \u00e8 nata quando Nazionali come quella di Israele stravincevano i campionati mondiali con in campo quintetti composti per lo pi\u00f9 da poliomielitici, che avevano potenzialit\u00e0 fisiche superiori a quelle degli americani che giocavano con squadre di paraplegici. Per dominare sulle altre formazioni, si manifest\u00f2 la tendenza ad escludere dalle selezioni, e persino dalle squadre di club, i paraplegici per schierare in campo poliomielitici o amputati che conservavano un controllo del tronco e delle braccia (e, conseguentemente, della carrozzina) molto maggiore rispetto ai primi. Con la regola dei 14,5 punti in campo una squadra che schiera, ad esempio, due amputati da 4,5 \u00e8 costretta a ricorrere a giocatori con una bassa classificazione, quasi sempre paraplegici, appunto, per non superare tale quota.\nPer il resto non esistono sostanziali differenze di regolamento rispetto al basket per normodotati; sono previste per\u00f2 delle infrazioni particolari: non \u00e8 consentito sollevarsi dal sedile della carrozzina (\u00e8 considerato un fallo tecnico), avanzare con la palla senza palleggiare dopo due spinte (questa regola sostituisce, di fatto, l'infrazione di \"passi\", o \"travelling\" del basket in piedi), sollevare da terra contemporaneamente le due ruote posteriori con la palla in mano. Inoltre \u00e8 considerato fallo antisportivo, punito con 1 tiro libero e possesso palla alla squadra avversaria, trattenere con le mani la carrozzina dell'avversario.\nIn sostanza si pu\u00f2 dire che il basket in carrozzina \u00e8 uno dei pochi sport per disabili che schiera contemporaneamente in campo atleti con diversi tipi di disabilit\u00e0 e soprattutto diverso potenziale fisico."}
{"id": "716437", "revid": "729019", "url": "https://it.wikipedia.org/wiki?curid=716437", "title": "Castello di Masino", "text": "Il castello di Masino, a Caravino, fu per dieci secoli la residenza principale dei conti Valperga di Masino. Fino al Rinascimento venne difeso da alte mura e imponenti torri di guardia, poi abbattute per far posto a monumentali e splendidi giardini di fattezze romantiche e tipiche dell'Italia aristocratica.\nL'intero edificio \u00e8 letteralmente ricoperto da affreschi, mobili di raffinatissima fattura e sede d'un museo di carrozze settecentesche davvero straordinario.\nAttualmente il castello \u00e8 gestito dal Fondo Ambiente Italiano ed \u00e8 inserito nel circuito dei castelli del Canavese.\nStoria.\nIl castello fu costruito nel secolo XI per volere della famiglia Valperga, casato che si dichiarava discendente dal re Arduino d'Ivrea.\nA causa della sua posizione strategica la fortezza fu subito teatro di numerose battaglie tra le varie famiglie nobili dell'epoca (Savoia, gli Acaia, i Visconti e gli stessi conti di Masino) che si contendevano la zona del Canavese.\nNel XVI secolo il Castello venne demolito e ricostruito completamente dai francesi, assumendo la funzione di dimora signorile. Nel XVIII secolo venne arricchita da decorazioni in gusto neoclassico. Alla morte dell'ultima abitatrice della residenza, nel 1988, Vittoria Leumann, moglie del conte Cesare Valperga, il figlio, Luigi Valperga di Masino, cedette l'edificio al FAI.\nDescrizione.\nIl Castello di Masino si trova su una collina morenica al centro della piana di Ivrea, in Canavese, vicino alla Serra d'Ivrea ed \u00e8 circondato da un immenso parco in cui \u00e8 collocato un labirinto di siepi.\nNelle scuderie settecentesche \u00e8 stato allestito il Museo delle carrozze, mentre all'interno sono state riportati alla bellezza di un tempo le sale monumentali riccamente arredate, tra cui spicca lo splendido Salone da ballo.\nIl parco e il labirinto.\nIl giardino del castello, gigantesco e lussureggiante, in tipico all'inglese e risalente all'Ottocento, circonda per intero la rocca, e si estende per diversi ettari di terreno, solcata da una strada che percorre per intero i suoi boschetti e che arriva fino alla vicina localit\u00e0 di Strambino.\nCollocato nel parco si trova il secondo labirinto botanico pi\u00f9 grande d'Italia, un percorso intricato tra siepi ricostruito grazie al disegno settecentesco ritrovato negli archivi.\nL'appartamento di Madama Reale.\nL'appartamento, cos\u00ec chiamato per la lunga permanenza di Giovanna Battista di Savoia Nemours, fu fatto costruire attorno al 1670 dal Conte Carlo Francesco I di Masino appunto per la reggente di casa Savoia, seguendo il modello del Castello Ducale di Agli\u00e8 e di Castello Reale di Racconigi.\nLa stanza da letto \u00e8 ricca di preziose quanto fragili sete e di un raffinatissimo letto a baldacchino.\nAccesso secondario.\nL'accesso al castello era possibile anche dal lato opposto all'ingresso principale, attraverso un viale secondario sterrato, il cui accesso \u00e8 situato sul lato nord della collina in localit\u00e0 Gravellino, nei pressi del naviglio di Ivrea. L'accesso al viale, protetto da un possente cancello in ferro, \u00e8 stato presieduto fino agli anni 70 da nuclei famigliari affittuari, aventi funzione di guardiani, ospiti della casa attigua denominata \"Casa Svizzera\", un edificio con tetto in pietra a due piani pi\u00f9 solaio, oggi sotto tutela delle belle arti."}
{"id": "716440", "revid": "767487", "url": "https://it.wikipedia.org/wiki?curid=716440", "title": "49ers", "text": "I 49ers sono un gruppo musicale italiano ideato da Gianfranco Bortolotti (Media Records) appartenente all'ondata di produzioni dance di fine anni ottanta, definite all'estero con l'appellativo di Spaghetti House, insieme ai Cappella (altro gruppo di Bortolotti)\nStoria.\nNasce nel 1985, ma \u00e8 solamente nel 1989 che i 49ers realizzarono il disco della svolta. Il singolo \"Touch Me\", era un brano dance-house con le voci campionate di Aretha Franklin e Alicia Warren. Ebbe un enorme successo in Europa e negli USA, dove raggiunse la prima posizione nella classifica dance.\nDopo qualche mese arriv\u00f2 il successivo \"Don't You Love Me\" (con la collaborazione di Jody Watley), e l'inevitabile album, intitolato semplicemente 49ers, pubblicato all'estero dalla prestigiosa etichetta Island Records.\nUna breve pausa e il gruppo pubblic\u00f2 un nuovo singolo, anteprima al secondo album che venne realizzato qualche tempo dopo, e sempre distribuito in tutto il mondo. Dalla met\u00e0 degli anni novanta il gruppo incide solamente brani singoli, che comunque riscuotono sempre un pi\u00f9 che discreto successo, specialmente sulle piste delle discoteche.\nL'ultima hit risale al 1997, \"Baby I'm Yours\", conosciuta nella versione pi\u00f9 famosa quale \"Van S Hard Mix\" curata da Mario Scalambrin e Roberto Guiotto.\nIl gruppo finisce nel 1998 con la pubblicazione dell'ultimo singolo: \"Let The Sunshine In\".\nNel marzo 2013 ritorna il gruppo 49ERS con l'uscita del mix promo \"Shine on in love\"\ncon la collaborazione di Cheryl Porter e i remix di Paolo Aliberti e del duo \"Gabriel e Castellon\" ma sicuramente non meno importante \u00e8 la \"Original Version\""}
{"id": "716441", "revid": "599013", "url": "https://it.wikipedia.org/wiki?curid=716441", "title": "Sad", "text": ""}
{"id": "716447", "revid": "1568601", "url": "https://it.wikipedia.org/wiki?curid=716447", "title": "Cascata di Pissevache", "text": "La cascata di Pissevache sul fiume Salanfe, un affluente del Rodano, \u00e8 situata in Svizzera nel Canton Vallese, pochi chilometri pi\u00f9 a nord del paese di Vernayaz.\nLa sua altezza \u00e8 di 116 metri e raggiunge la portata massima in primavera ed estate; \u00e8 molto suggestiva in particolar modo al mattino. Le acque del fiume alimentano una centrale idroelettrica."}
{"id": "716448", "revid": "29035", "url": "https://it.wikipedia.org/wiki?curid=716448", "title": "Pissevache", "text": ""}
{"id": "716449", "revid": "599013", "url": "https://it.wikipedia.org/wiki?curid=716449", "title": "Sbr", "text": ""}
{"id": "716450", "revid": "124659191", "url": "https://it.wikipedia.org/wiki?curid=716450", "title": "Riigikogu", "text": "Il Riigikogu (da riigi-, \"dello Stato\", e kogu, \"assemblea\" in lingua estone) \u00e8 il parlamento unicamerale dell'Estonia.\nAttraverso di esso passano tutte le importanti questioni riguardanti lo Stato, come l'approvazione delle leggi, la nomina degli alti ufficiali, tra cui il Primo ministro dell'Estonia e il Capo della Corte Suprema Estone, l'elezione del Presidente dell'Estonia, la ratifica dei trattati internazionali e l'approvazione del bilancio.\nStoria.\nPrime elezioni nel 1920.\nL'Estonia, indipendente dal 1918, indisse le prime elezioni per il Riigikogu nel 1920. Dal 1920 al 1938 ci furono cinque ulteriori elezioni, ma sulla base di diverse costituzioni. Nel 1920-1923 vi erano liste chiuse, mentre dal 1926 al 1934 c'erano liste aperte con la possibilit\u00e0 di scelta del candidato; la rappresentanza era sempre scelta con il sistema proporzionale. Le elezioni si tenevano su base regionale, con clausola di sbarramento al 2%.\nSede del parlamento: Il Castello di Toompea.\nDal 1922 le sedute del Riigikogu si tengono al Castello di Toompea, una delle cui alee fu costruita appositamente per ospitare il Parlamento. Durante il periodo di occupazione sovietica (1940-1941), tedesca (1941-1944) e ancora sovietica (1944-1991), il Riigikogu fu abbandonato.\nRipristino indipendenza estone dopo occupazione sovietica.\nNel settembre 1992, l'anno seguente al quale l'Estonia aveva riconquistato l'indipendenza dopo il collasso dell'Unione Sovietica, le elezioni si tennero secondo la nuova Costituzione dell'Estonia adottata nell'estate dello stesso anno. Secondo la quarta Costituzione del 1992, il Riikigoku deve avere 101 membri. L'attuale composizione del Parlamento deriva dalle elezioni del 2011. La principale differenza tra l'attuale sistema e il sistema proporzionale puro \u00e8 la clausola di sbarramento al 5% e l'uso della formula di D'Hondt modificata (il divisore \u00e8 innalzato alla potenza 0,9).\nUltime elezioni.\nLe ultime elezioni si sono tenute nel 2019.\nRipartizioni dei seggi precedenti a quella attuale.\nComposizione del 2015.\nLa composizione del Parlamento nel 2015 \u00e8 nata a seguito delle Elezioni del 2015\nComposizione del 2011.\nLa composizione del Parlamento nel 2011 \u00e8 nata a seguito delle Elezioni del 2011\nComposizione del 2007.\nLa composizione del Parlamento nel 2011 \u00e8 nata a seguito delle Elezioni del 2007\nComposizione del 2003.\nLa composizione del Parlamento nel 2003 \u00e8 nata dalle Elezioni del 2003"}
{"id": "716451", "revid": "599013", "url": "https://it.wikipedia.org/wiki?curid=716451", "title": "Scf", "text": ""}
{"id": "716452", "revid": "74173", "url": "https://it.wikipedia.org/wiki?curid=716452", "title": "Parlamento estone", "text": ""}
{"id": "716453", "revid": "2056951", "url": "https://it.wikipedia.org/wiki?curid=716453", "title": "Paralipomeni della Batracomiomachia", "text": "I Paralipomeni della Batracomiomachia sono un ampio poemetto satirico in ottave scritto da Giacomo Leopardi a partire dal 1831 durante il suo soggiorno napoletano. Si presenta come continuazione: \"paralipomeni\" viene usato, come gi\u00e0 in ambito biblico, per indicare un'aggiunta di cose precedentemente tralasciate (dal greco \"paraleip\u00f3mena\", a sua volta da \"paral\u00e8ip\u00f4\", appunto \"omettere, tralasciare\") alla \"Batracomiomachia\" (\"Battaglia dei topi e delle rane\", dal greco \"b\u00e1trachos\" (rana), \"mys\" (topo) e \"m\u00e1che\" (battaglia), poemetto ellenistico erroneamente attribuito a Omero - di qui l'uso di chiamarlo Batracomiomachia pseudomerica - e gi\u00e0 tradotto anni prima da Leopardi.\nIntento satirico.\nIl poemetto leopardiano discute, sotto la veste favolistica, gli avvenimenti politici del 1820-21 e il fallimento dei moti rivoluzionari, satireggiando austriaci (rappresentati dai granchi, alleati delle rane), Borbone (rane), e gli insorti liberali napoletani (i topi).\nLa trama.\nI topi (liberali), sconfitti dalle rane (Borboni) e dai granchi (austriaci), eleggono su base costituzionale il re \"Rodipane\", di cui diventa primo ministro il conte \"Leccafondi\", intellettuale progressista e impegnato in politica; i granchi intervengono per reprimere questo regime, di cui non possono tollerare l'esistenza, mettendo in rovinosa fuga i topi. Il conte \"Leccafondi\" allora va in esilio per cercare aiuto per la sua patria oppressa, incontra Dedalo, e scende persino nel regno dei morti a chiedere consiglio ai topi defunti, che per\u00f2 rispondono alle sue domande con una fragorosa risata. Alla fine essi gli consigliano di rientrare in patria e rivolgersi al generale Assaggiatore. Leccafondi riesce a ritornare a Topaia e dopo mille insistenze ad ottenere l'aiuto di Assaggiatore. Il poemetto si interrompe qui, perch\u00e9 come spiega Leopardi, al manoscritto da cui aveva tratto la storia manca la parte finale.\nI temi.\nTra le opere satiriche degli ultimi anni della vita di Leopardi, i \"Paralipomeni\" \u00e8 la pi\u00f9 estrosa e divertita, ed \u00e8 anche quella in cui i riferimenti alla storia e alla politica del suo tempo si fanno pi\u00f9 puntuali:\nLe forme.\nSpecialmente nella descrizione del conte \"Leccafondi\", l'ironia scaturisce dalle invenzioni verbali e dagli accostamenti stranianti che derivano dalla trasposizione di caratteristiche del mondo umano in quello animale, con gli effetti di spiazzamento e di \"abbassamento\" che ne conseguono."}
{"id": "716455", "revid": "2022996", "url": "https://it.wikipedia.org/wiki?curid=716455", "title": "Stazione di Quattro Venti", "text": "Quattro Venti \u00e8 una fermata ferroviaria di Roma a servizio del quartiere Gianicolense.\nSi trova lungo la linea Roma-Capranica-Viterbo.\nLa gestione degli impianti \u00e8 affidata a Rete Ferroviaria Italiana societ\u00e0 del gruppo Ferrovie dello Stato, che classifica la stazione nella categoria \"Silver\".\nStoria.\nLa fermata di Quattro Venti venne attivata il 15 ottobre 2006, 6-7 anni di differenza rispetto le altre stazioni ristrutturate negli anni 90.\nStrutture e impianti.\nLa fermata dispone di un fabbricato viaggiatori che ospita le banchine sotterranee una in direzione Trastevere realizzata a cielo aperto in superficie e una in direzione San Pietro realizzata a foro cieco in profondit\u00e0, la biglietteria automatica e i servizi igienici.\n\u00c8 dotata di due binari passanti sovrapposti per il servizio viaggiatori.\nDurante il periodo di apertura \u00e8 presidiata da personale RFI, con controllo video a circuito chiuso e monitor in un apposito locale accanto all'androne d'ingresso.\nMovimento.\nLa fermata \u00e8 servita dalla linea regionale FL3.\nLa tipica offerta nelle ore di morbida dei giorni lavorativi \u00e8 di un treno ogni 15 minuti per Roma Ostiense o Roma Tiburtina e Cesano, un treno ogni 30 minuti per Bracciano e un treno ogni ora per Viterbo Porta Fiorentina.\nServizi.\nLa fermata dispone di:"}
{"id": "716459", "revid": "74801", "url": "https://it.wikipedia.org/wiki?curid=716459", "title": "Giuseppe Corazzin", "text": "Biografia.\nCorazzin, formatosi alla scuola dei dirigenti della diocesi di Treviso, guidata dal vescovo Andrea Giacinto Longhin e dal direttore della Vita del Popolo monsignor Angelo Brugnoli, si dedic\u00f2 all'organizzazione sindacale tra i braccianti, i mezzadri e i contadini della Marca Trevigiana.\nDopo aver partecipato alla prima guerra mondiale, dove rimase ferito, and\u00f2 a Milano, su incarico del vescovo Ferrari, a dirigere le unioni cattoliche organizzate dalle diocesi.\nPartecip\u00f2 come componente della Segreteria nazionale alla neonata Confederazione italiana dei lavoratori (CIL) e mantenne l'incarico fino al 1920.\nImpegno sindacale.\nNel 1918 inizi\u00f2 a ricostruire il mondo del lavoro cattolico attorno all'Unione del Lavoro. Alla fine del 1919 la Diocesi di Treviso poteva contare un centinaio di Leghe e Cooperative \"bianche\".\nNel 1920 fu eletto consigliere e presidente per il neonato Partito Popolare Italiano nel consiglio della Provincia di Treviso, carica che mantenne fino al 1923.\nNel 1920 organizz\u00f2 le masse contadine della marca trevigiana in dure lotte per ottenere l'abolizione della mezzadria fino ad ottenere, dopo scontri ed arresti in tutta la provincia, significative conquiste quali la lunga durata degli affitti ed il principio di una \"giusta causa\" nell'eventuale risoluzione dei contratti.\nImpegno Politico.\nCorazzin fu tra i leader che organizzarono il \"1\u00ba Congresso Nazionale della Cooperazione Cristiana\" che si svolse a Treviso il 2 e 3 aprile 1921. Nel 1925 fu eletto nel Consiglio Nazionale dal V Congresso nazionale di Roma del Partito Popolare; in quella sede sostenne la necessit\u00e0 delle dimissioni dei deputati aventiniani e sollecit\u00f2 nuove forme di opposizione al regime fascista.\nMor\u00ec alcuni mesi dopo, a novembre, a soli 35 anni di et\u00e0, a causa di una peritonite; ma il suo fisico era ormai debilitato, anche a causa di una pesante aggressione fascista. Nell'ottobre del 1924, una squadra di camicie nere aveva selvaggiamente pestato lui e la moglie, Emilia Calderino, che era incinta e perse il bambino.\nBibliografia.\nhttp://www.fondazionecorazzin.it"}
{"id": "716461", "revid": "194688", "url": "https://it.wikipedia.org/wiki?curid=716461", "title": "Omnitel Vodafone", "text": ""}
{"id": "716462", "revid": "125848928", "url": "https://it.wikipedia.org/wiki?curid=716462", "title": "Giovanni Stefano Danedi", "text": "Biografia.\nCon il fratello maggiore Giuseppe risulta il massimo esponente di questa famiglia di pittori trevigliesi che opera in Lombardia sino alle soglie del Settecento. La sua formazione artistica avviene all'interno del tessuto culturale milanese di quegli anni e subisce l'influenza figurativa dei massimi artisti del primo Seicento ambrosiano: il Morazzone, il Cerano, Giulio Cesare e Camillo Procaccini, Carlo Francesco Nuvolone. Nel 1641, insieme al fratello Giuseppe, collabor\u00f2 nel grande affresco raffigurante l'Assunzione nella chiesa di Santa Maria delle Grazie a Pavia. Tra il 1641 e il 1648 entrambi i fratelli soggiornano a Roma, dove hanno modo di conoscere e apprezzare nuovi linguaggi e suggestioni pittoriche, venendo a contatto con le opere di Pietro da Cortona. Buona parte della produzione artistica del Montalto riguarda la pittura sacra in territorio lombardo; di non minore rilevanza \u00e8 per\u00f2 anche il contributo alla decorazione barocca di argomento profano, in ville e palazzi lombardi di famiglie illustri, come i Borromeo e gli Arese.\nLo stile.\nA partire dal 1648, dopo il soggiorno a Roma, il suo stile fu influenzato sempre di pi\u00f9 dalla pittura barocca. Lo testimoniano sia gli affreschi del presbiterio del duomo di Monza, del 1648, sia gli affreschi successivi di Villa Frisiani Mereghetti a Corbetta (1656), quelli della sesta e della settima cappella di destra nella Certosa di Pavia (1671-1688), la decorazione della XVII cappella e della cupola del Santuario del Sacro Monte di Varallo, la \"Madonna, Sant'Anna e Ges\u00f9 Bambino\" nella chiesa del Santo Crocifisso ad Asso e la pala con l\"Assunzione della Vergine\" nella chiesa di Santa Maria Assunta a Giubiasco."}
{"id": "716464", "revid": "767487", "url": "https://it.wikipedia.org/wiki?curid=716464", "title": "Black Box (gruppo musicale)", "text": "I Black Box sono stati un gruppo musicale italiano formato dal DJ Daniele Davoli e dai musicisti Mirco Limoni e Valerio Semplici.\nStoria.\nL'esordio avviene nel 1989 con il singolo \"Ride On Time\", che riprende un celebre brano degli anni settanta intitolato \"Love Sensation\" cantato da Loleatta Holloway sotto la produzione di Dan Hartman, famoso musicista e produttore statunitense. Il successo \u00e8 mondiale. Il disco raggiunge la posizione numero 1 delle classifiche di moltissimi paesi, e iniziano i primi guai. Infatti l'autore del brano originale (Hartman) intenta una causa legale al fine di apparire tra gli autori. Inoltre viene realizzata una nuova versione del brano, con la voce di Heather Small, che successivamente sar\u00e0 la cantante degli M People. In effetti il brano dei Black Box era semplicemente un \"taglia e cuci\" del pezzo anni settanta.\nA breve distanza di tempo esce il secondo singolo, \"I Don't Know Anybody Else\", pi\u00f9 o meno ricalcante la stessa formula del precedente. L'immagine del gruppo \u00e8, come era gi\u00e0 stato per \"Ride On Time\", la modella di colore Katrin Quinol, ritratta sulle copertine dei dischi e protagonista dei videoclip abbinati. In realt\u00e0, dal secondo brano in poi, si scopre che la cantante era Martha Wash, precedentemente corista di Sylvester e componente del duo Two Tons Of Fun, divenuto poi The Weather Girls, reso famoso da un brano intitolato \"It's Raining Men\". Si tratta comunque dell'ennesimo successo a livello mondiale, cui seguir\u00e0 la realizzazione di altre versioni remix. Arriva il primo album, intitolato \"Dreamland\", che la rivista \"Rolling Stone\" piazzer\u00e0 al 31\u00ba posto nella classifica dei 100 dischi italiani pi\u00f9 belli di sempre.\nAd uscire come terzo singolo sar\u00e0 \"Everybody Everybody\", e a seguire la cover (questa volta dichiarata) di \"Fantasy\" degli Earth, Wind &amp; Fire. Il successo \u00e8 sempre crescente, l'album \u00e8 ricco di brani piacevoli, e verranno estratti altri due pezzi, \"Open Your Eyes\" e \"Strike It Up\". Il successo dei singoli e dell'album in tutto il mondo spinge ad una realizzazione di un secondo album, in verit\u00e0 una raccolta di versioni remix gi\u00e0 pubblicate su singolo o realizzate per l'occasione.\nDal 1992, anno difficile per la musica dance cantata in quanto aveva preso piede il fenomeno techno, musica dall'arrangiamento molto pi\u00f9 duro e dalla ritmica molto pi\u00f9 veloce, il successo del gruppo si ridimensiona. Pur rimanendo un nome importante della cosiddetta \"Spaghetti House\" si limitano a realizzare alcuni singoli di buona qualit\u00e0, apprezzati dai disc-jockey e dal pubblico delle discoteche, ma che non raggiungeranno i massicci risultati di vendita e gradimento ottenuti in precedenza. Incidono una cover di \"Native New Yorker\", portata al successo negli anni settanta dagli Odyssey che verr\u00e0 inserita nell'ultimo album del gruppo, stampato nel 1996, perci\u00f2 a oltre cinque anni dal precedente. Meno dance del precedente e pi\u00f9 orientato verso un genere funky jazz, sar\u00e0 l'ultima loro realizzazione discografica.\nIl pezzo \"I vecchietti fanno oh\", contenuto nell'album \"Rap N Roll\" (2009) del cantante rap J-Ax, utilizza la base della hit \"Ride on Time\" del 1989."}
{"id": "716465", "revid": "194688", "url": "https://it.wikipedia.org/wiki?curid=716465", "title": "Vodafone Omnitel", "text": ""}
{"id": "716466", "revid": "29035", "url": "https://it.wikipedia.org/wiki?curid=716466", "title": "Il Montalto", "text": ""}
{"id": "716477", "revid": "36426", "url": "https://it.wikipedia.org/wiki?curid=716477", "title": "Occupazione francese dell'arcidiocesi di Firenze", "text": "L'occupazione francese dell'Arcidiocesi di Firenze \u00e8 un periodo della storia diocesana tra il 1809 e il 1814.\nAvvenimenti.\nNel 1807 il Granducato di Toscana venne annesso alla Francia in seguito alle conquiste napoleoniche. In tutta Europa una politica di Napoleone fu quella di ridimensionare la Chiesa cattolica, sopprimendo le istituzioni monastiche, secolarizzando i beni ecclesiastici e cercando di controllare direttamente le ordinazioni dei vescovi. Le soppressioni, gli incameramenti di beni ecclesiastici e di opere d'arte, oltre a varie imposizioni resero il regime di occupazione molto poco amato dai fiorentini sin dall'esordio.\nL'11 giugno 1809 venne decretato che le diocesi dei dipartimenti dell'Arno, dell'Ombrone e del Mediterraneo (regioni ribattezzate alla maniera francese con i nomi dei fiumi) entrassero a far parte della Chiesa francese. Poich\u00e9 dai duri contrasti tra l'Imperatore e papa Pio VII si era venuti alla rottura del concordato del 1801 tra Francia e la Chiesa, la chiesa francese torn\u00f2 ad essere regolata secondo il precedente accordo, stipulato tra Leone X e Francesco I di Francia nel 1515, che prevedeva tra l'altro che i vescovi scelti dal sovrano dovessero essere approvati dai capitoli diocesani, i quali erano i definitivi investitori della potest\u00e0 episcopale.\nDopo la morte dell'arcivescovo Antonio Martini (31 dicembre 1809) Napoleone invi\u00f2 nel 1811 il vescovo di Nancy, monsignor Antoine-Eustache d'Osmond, ma il vicariato, sfruttando il potere di veto sul nuovo vescovo, si oppose alla nuova investitura ed alle richieste dell'Imperatore di rinunciare a tale potere.\nSi scontr\u00f2 in particolare il vicario capitolare Averardo Corboli, forte dell'appoggio papale che lo voleva vescovo e che dichiar\u00f2 illecita la nomina del presule di Nancy, indicandolo come inadatto all'incarico, nonostante le ire di Napoleone che cerc\u00f2 senza successo di bloccare la pubblicazione di tali atti.\nElisa Baciocchi, sorella di Napoleone e duchessa di Toscana, chiam\u00f2 a Pisa il Corboli e i due ebbero uno sconosciuto colloquio, durante il quale essa probabilmente ricord\u00f2 al vicario la dovuta obbedienza al governo. Mentre il vescovo Osmond partiva da Parigi, a Firenze c'era molta titubanza quindi sul comportamento da tenere sia verso i francesi, sia verso il papa che si era espresso cos\u00ec chiaramente. Venne proposto anche che il Corboli, utilizzando quell'autorit\u00e0 dei Capitoli metropolitani di scegliere il vescovo, facesse s\u00ec che egli stesso venisse nominato.\nIl 7 gennaio 1811 arriv\u00f2 a Firenze il vescovo francese, che i cronisti ricordano come \"mellifluo, elegantissimo\", il quale si trov\u00f2 ovviamente in contrasto con la figura del Corboli e lo invit\u00f2 a rinunciare alla sua candidatura e concedergli il pallio episcopale. Il fiorentino allora, per non inasprire i contrasti, accett\u00f2 il volere imperiale, anche se dichiar\u00f2 di eseguire solo \"esternamente\" gli ordini, sottintendendo di non riconoscere l'autorit\u00e0 del vescovo francese interiormente. Questa ambiguit\u00e0 fu condannata da alcuni elementi pi\u00f9 antifrancesi, come il canonico Ferdinando Minucci, che venne mandato in Corsica per la sua opposizione intransigente. Assieme a lui partirono altri prelati per la deportazione a Bastia, dove essi fondarono una colonia.\nDurante la Quaresima del 1811 il vescovo sub\u00ec un'aspra contestazione da parte di una parte del clero per la sua decisione di concedere un indulto sui latticini. Il 25 gennaio 1813 Napoleone stipul\u00f2 un nuovo concordato con il Papa, il quale fu costretto ad accettare dall'esilio a Fontainebleau. L'Osmond sottoline\u00f2 da Firenze la \"nobile condotta\" del papa che \"proclamava la pace nel mondo cattolico\". Ma il pontefice, essendogli stato concesso di consultarsi coi cardinali, rigett\u00f2 il concordato tre giorni dopo, onde rimase prigioniero fino alla caduta dell'imperatore.\nCon l'abdicazione di Napoleone (4 aprile 1814) i francesi lasciarono l'Italia e con la restaurazione e il ritorno di Ferdinando III il vescovo francese riprese la via della Francia. Nel 1815 veniva nominato come nuovo arcivescovo Pier Francesco Morali."}
{"id": "716478", "revid": "339392", "url": "https://it.wikipedia.org/wiki?curid=716478", "title": "Vescovo di Nancy", "text": ""}
{"id": "716482", "revid": "174925", "url": "https://it.wikipedia.org/wiki?curid=716482", "title": "Rendimento di trasmissione", "text": "Si definisce \"rendimento di trasmissione\" di una linea:\nformula_1\nindicando con formula_2 le \"perdite in linea\".\nConfronto tra le linee.\nSi prenda in considerazione 4 possibili configurazioni di linee elettriche:\npercorse da correnti di linea (i valori efficaci in alternata):\nformula_3\nindicando con formula_4 le resistenze di ogni singolo conduttore delle quattro linee, le potenze dovute alle perdite di linee valgono:\nquindi se imponiamo di trasmettere la stessa potenza utile ad un carico posto alla distanza fissa con un conduttore dello stesso materiale per le 4 configurazioni di linea, possiamo dedurre:\nConclusioni.\nPer ottenere un rendimento elevato di trasmissione, e quindi un piccolo rapporto formula_10, \u00e8 necessario adottare tensioni nominali tanto pi\u00f9 elevate quanto maggiori sono le potenze utili da trasmettere e l'estensione della linea.\nEsempio delle considerazioni appena fatte si trovano nelle linee in cavo per sistemi elettrici di potenza usati per i collegamenti sottomarini con tensioni di qualche centinaio di chilovolt ed estensioni anche superiori al centinaio di chilometri."}
{"id": "716485", "revid": "767487", "url": "https://it.wikipedia.org/wiki?curid=716485", "title": "50 volte il primo bacio", "text": "50 volte il primo bacio (\"50 First Dates\") \u00e8 un film del 2004 diretto da Peter Segal, con Adam Sandler e Drew Barrymore.\nTrama.\nLa vita da dongiovanni di Henry Roth (Adam Sandler), veterinario delle Hawaii, viene sconvolta dall'incontro con Lucy Whitmore (Drew Barrymore), giovane insegnante d'arte. Il protagonista s'innamora all'istante di lei durante il primo incontro a una tavola calda. Il giorno dopo Henry la rincontra ma la ragazza non si ricorda affatto di lui. Questo \u00e8 dato dal fatto che, a seguito di un incidente, da circa un anno Lucy soffre di una grave forma di malattia cerebrale: ogni notte, mentre dorme, dimentica tutto ci\u00f2 che \u00e8 avvenuto il giorno stesso (sindrome amnesica anterograda). Il padre Marvin, con il supporto del figlio Doug e di tutti gli amici, per evitarle lo choc di trovarsi in una condizione ignota, ogni mattina fa rivivere alla figlia l'ultimo giorno prima dell'incidente, ossia il suo compleanno. Venutone a conoscenza, Henry cerca di conquistarla ogni giorno in modo diverso. La cosa, inizialmente, fa infuriare Marvin e Doug, che pensano che Henry si stia approfittando della giovane, ma poi, quando si accorgono che Lucy, pur non ricordandosi di lui, \u00e8 molto pi\u00f9 felice nei giorni nei quali lo incontra, accettano la sua proposta: da quel momento, una videocassetta aiuter\u00e0 la ragazza a capire dove si trova e perch\u00e9 (spiegando cosa le \u00e8 successo in passato). Henry crede che potr\u00e0 vivere una vita intera insieme a Lucy, ma lei nel frattempo scrive un suo diario per ricordare meglio, fino al giorno in cui decider\u00e0 di lasciare Henry per permettergli di realizzare i suoi progetti di vita.\nQualche tempo dopo, Henry, che non ha mai smesso di pensare a Lucy, torner\u00e0 a trovarla presso l'istituto per la ricerca delle malattie mentali (dove Lucy si \u00e8 poi trasferita) e infine torneranno insieme.\nNel finale si vedono Henry e Lucy, sposati da qualche anno e genitori di una bambina, che si sono trasferiti in Alaska insieme al padre di lei e ogni mattina, appena sveglia, Lucy guarda il video, per poi stupirsi della vita meravigliosa che, nonostante tutto, \u00e8 riuscita a costruire.\nProduzione.\nLocation.\nLa maggior parte del film \u00e8 stata girata a Kaneohe, Kaaawa, Wahiawa, Kualoa, Makapu'u, Waimanalo, O'ahu, e nella Kaneohe Bay. La vasca del tricheco si trova al Six Flags Marine World di Vallejo (California) mentre il campo da golf \u00e8 a Los Angeles.\nColonna sonora.\nLa colonna sonora include le cover di canzoni originali degli anni ottanta. Fra queste molte di genere reggae o ska, cos\u00ec da enfatizzare l'ambientazione hawaiana.\nLa colonna sonora \u00e8 collegata al precedente film di Adam Sandler e Drew Barrymore The Wedding Singer, che ha luogo negli anni ottanta e la cui colonna sonora \u00e8 piena di canzoni originali anni ottanta.\nTracce.\nCanzoni presenti all'interno del film:\nLo scherzo sulla vittoria dei Red Sox.\nNel primo video realizzato da Henry per Lucy appare la scritta \"I Red Sox vincono la serie mondiale\" seguito da un \"stavamo scherzando\". Questo potrebbe essere un riferimento al campionato della Major League del 2003, poich\u00e9 il film usc\u00ec nelle sale americane nel febbraio 2004 e nella finzione del film Lucy soffre di amnesia da circa un anno. Ma poco pi\u00f9 tardi, proprio nello stesso anno di uscita del film, per una notevole coincidenza i Red Sox di Boston vinsero effettivamente le World Series 2004, rompendo dopo ben 86 anni la \"maledizione di Babe Ruth\", la cosiddetta maledizione del Bambino."}
{"id": "716487", "revid": "5763271", "url": "https://it.wikipedia.org/wiki?curid=716487", "title": "Newyorkese", "text": ""}
{"id": "716489", "revid": "5763300", "url": "https://it.wikipedia.org/wiki?curid=716489", "title": "Newyorkesi", "text": ""}
{"id": "716504", "revid": "1973601", "url": "https://it.wikipedia.org/wiki?curid=716504", "title": "Accademia Pontaniana", "text": "LAccademia Pontaniana \u00e8 sorta nel 1458 a Napoli come libera iniziativa di uomini di cultura. \u00c8 pertanto una delle primissime Accademie fondate in Europa e la prima del Regno di Napoli. Riconosciuta con il regio decreto n. 473 del 10 ottobre 1825, si propone di coltivare le scienze, le lettere e le arti.\nStoria.\nFondata da Antonio Beccadelli (detto il \"Panormita\") nel 1458, fu inizialmente denominata Porticus Antonianus (\"Portico di Antonio\" in latino).\nA Beccadelli successe Giovanni Pontano, che diede al sodalizio una fisionomia pi\u00f9 precisa ed un carattere pi\u00f9 ufficiale alle riunioni. Queste si tenevano nella sua casa e consistevano in banchetti accompagnati da declamazioni di versi latini. In suo onore il nome mut\u00f2 in \"Accademia Pontaniana\". Tra i suoi esponenti dell'epoca, i poeti Jacopo Sannazaro, Giano Anisio e Giovanni Cotta, l'umanista Mario Equicola, il pittore Andrea Sabatini, lo scrittore Andrea Matteo III Acquaviva.\nAlcuni anticipano la nascita dell'accademia al 1442, anno in cui Alfonso I d'Aragona, all'indomani dell'investitura a re di Napoli, allest\u00ec nella sua casa di Castel Capuano una ricchissima biblioteca (poi trasferita al Castel Nuovo) dove si riunivano uomini di cultura per discutere di letteratura e filosofia. In suo onore questo sodalizio fu chiamato Accademia Alfonsina. Da questa sarebbe discesa direttamente quello di Antonio Beccadelli, protetto del Re stesso. Se si accettasse questa ipotesi, allora la Pontaniana sarebbe la pi\u00f9 antica delle Accademie italiane.\nDurante la sua storia plurisecolare, l'Accademia ha subito due soppressioni.\nLa prima volta fu fatta chiudere, nel 1542, dal vicer\u00e9 spagnolo Don Pedro de Toledo il quale, data la centralit\u00e0 e l'alta considerazione di cui l'accademia godeva in tutti gli Stati italiani dell'epoca, volle osteggiarla temendo che, i numerosi letterati e uomini di cultura in essa riunitisi, potessero questionare la sua autorit\u00e0. I letterati che erano soliti frequentarla, cos\u00ec come i loro successori, non cessarono comunque le proprie attivit\u00e0, n\u00e9 i loro incontri, spesso anche di grande rilevanza per la vita culturale della citt\u00e0 e del regno. \nRinacque formalmente dopo oltre due secoli e mezzo (12 dicembre 1808) come Societ\u00e0 Pontaniana per iniziativa di un gruppo di dotti, di scienziati e di letterati radunati in casa di Giustino Fortunato. Nel 1817 fu riconosciuta ufficialmente e il 10 ottobre 1825 riassunse il suo vecchio nome di Accademia in virt\u00f9 di un decreto di Francesco I.\nNel 1934 fu nuovamente soppressa dal governo fascista che la chiuse adducendo il pretesto che a Napoli c'erano due accademie, il che infrangeva la legge dell'unit\u00e0 sacra al regime. In realt\u00e0 la motivazione era politica: molti suoi appartenenti erano di tendenza dichiaratamente antifascista. Nel 1943 la sua biblioteca fu data alle fiamme insieme a quella della Societ\u00e0 Reale e all'Archivio di Stato. L'accademia pontaniana fu per\u00f2 ristabilita nell'immediato dopoguerra, con decreto del 19 febbraio 1944.\nTra i presidenti dell'Accademia si ricorda Benedetto Croce dal 1917 al 1923.\nOggi la vita dell'Accademia \u00e8 regolata dallo Statuto del 1825, modificato nel 1952. La sua attivit\u00e0 prevede adunanze nelle quali vengono presentate memorie, comunicazioni, relazioni. Promuove, inoltre, concorsi e conferisce premi.\n\"Ufficio della ricostruzione angioina\".\nL'accademia sostiene finanziariamente l\"Ufficio della ricostruzione angioina\", iniziativa voluta da Riccardo Filangieri di Candida, direttore dell'Archivio di Stato di Napoli, con lo scopo di rimediare alla distruzione dei materiali archivistici di maggior pregio, avvenuta il 30 settembre 1943, a seguito di una rappresaglia nei confronti della citt\u00e0 decisa dal locale comando della Wehrmacht, ordin\u00f2 una rappresaglia. Si tratt\u00f2 della distruzione di 866 casse di documenti d'archivio, che si credeva di aver messo al riparo dai bombardamenti, mediante occultamento nel nolano, all'interno della villa dei Conti Montesano di San Paolo Belsito.\nLa rappresaglia tedesca port\u00f2 alla distruzione del materiale di \u00abmaggior pregio storico\u00bb, la \u00abgemma\u00bb pi\u00f9 preziosa dell'archivio di Stato di Napoli, la \"Cancelleria Angioina\": \u00ab375 registri in pergamena e 3 in carta; 4 registri frammentari detti \" registri nuovi \"; 66 volumi in carta, intitolati \"fascicoli\"; 37 volumi di atti in pergamena, originali, detti \"arche in pergamena\" e 21 volumi di atti in carta, pure originali, detti \"arche in carta\"\u00bb. Tra i beni perduti, anche l'unico registro superstite della cancelleria imperiale di Federico II, quello relativo agli anni 1239-1240.\nFilangieri concep\u00ec allora un'opera colossale, che appariva allo stesso tempo discutibile e disperata, ma che egli port\u00f2 avanti con perseveranza fino alla morte, grazie al finanziamento dell'Accademia Pontaniana, coinvolta nel progetto su indicazione di Benedetto Croce: si trattava della ricostruzione minuziosa degli archivi perduti, basandosi su tutte le tracce rimaste in vita - \u00aboriginali, copie, manoscritti, microfilm e fotocopie esistenti nell'AS Napoli e altrove, trascritti, pubblicati o raccolti da studiosi italiani e stranieri di ogni tempo\u00bb - anche attraverso l'interlocuzione dei 350 studiosi che vi avevano avuto a che fare negli ultimi 40 anni.\nIstituito nel 1944, l'ufficio riusc\u00ec a condurre in porto, dal 1950 al 1959, la pubblicazione dei primi 13 volumi, l'ultimo dei quali postumo, de \"I Registri della Cancelleria angioina ricostruiti da Riccardo Filangieri con la collaborazione degli archivisti napoletani\", all'interno della collana editoriale pontaniana \"Testi e documenti di storia napoletana\". A questi sono da aggiungere altri tre volumi che Filangieri lasci\u00f2 pressoch\u00e9 completi in forma manoscritta.\nL\"Ufficio della ricostruzione angioina\" ha proseguito il lavoro anche dopo la morte del suo fondatore, sempre sotto gli auspici dell'Accademia Pontaniana, che si fa carico degli oneri, e con la direzione di Jole Mazzoleni, ed \u00e8 tuttora operante, sotto la guida di Stefano Palmieri."}
{"id": "716521", "revid": "1543377", "url": "https://it.wikipedia.org/wiki?curid=716521", "title": "Crown Royal (album)", "text": "Crown Royal \u00e8 il settimo ed ultimo album di studio del gruppo hip hop dei Run DMC, uscito nel 2001 dopo molti rinvii.\nL'album contiene molte influenze rock, con le partecipazioni di Fred Durst, Stephan Jenkins e Sugar Ray. La lista di collaboratori include anche: Kid Rock, Nas, Prodigy e Method Man.\n\"Crown Royal\" ebbe un moderato successo, e avrebbe dovuto essere seguito da un disco in occasione del ventesimo anniversario, nel 2003. Con la morte di Jam Master Jay alla fine del 2002, per\u00f2, il gruppo si ritir\u00f2 dalle scene.\nNote.\nIl rapper DMC \u00e8 praticamente assente in questo album. Si tenne infatti da parte durante le registrazioni, causa contrasti con il resto del gruppo."}
{"id": "716532", "revid": "74801", "url": "https://it.wikipedia.org/wiki?curid=716532", "title": "Antoine-Eustache d'Osmond", "text": "Biografia.\nFiglio di Louis Eustache d'Osmond (1718-1782) e di Marie Louise de Pardieu de Maucomble, nacque nella colonia americana da una nobile famiglia francese, e fu inviato presto in Francia da suo zio Charles Antoine Gabriel d'Osmond (1723-1793), vescovo di Comminges. Qui studi\u00f2 e prese i voti. Secondo Dufort de Cheverny, \"fu grande, bello, ben fatto e pieno di spirito\".\nLa sua carriera fu una rapida ascesa. Venne nominato vicario generale dell'arcidiocesi di Tolosa nel 1777 e l'11 aprile 1785, venne nominato vescovo di Comminges dopo la rinuncia di suo zio.\nFuggito durante la rivoluzione francese, arriv\u00f2 a Londra il 26 settembre 1801, ma torn\u00f2 in Francia appena un anno dopo. Divenne allora vescovo concordatario di Nancy nel 1805 e primo cappellano di Luigi Bonaparte, re d'Olanda.\nNel 1809 fu nominato arcivescovo di Firenze su indicazione di Napoleone stesso, ma a causa dei contrasti fortissimi tra papa e imperatore, fu, al pari di altri vescovi di nomina imperiale, avversato da un pronunciamento di papa Pio VII, che lo dichiar\u00f2 inabile per il ruolo di arcivescovo. A Firenze la curia insorse pi\u00f9 volte contro la sua figura e si adoper\u00f2 perch\u00e9 venisse rispettato il desiderio papale e nominato un arcivescovo italiano. Si insedi\u00f2 solo nel 1811, in un regime di \"occupazione\", con episodi di contestazione da parte dei canonici, in particolare di Averardo Corboli, desideroso del suo ruolo, e del clero stesso, che non approv\u00f2 alcune sue iniziative come l'indulto sui latticini durante la Quaresima. Dopo la caduta di Napoleone nel 1813 torn\u00f2 in Francia e il suo nome non compare nella lista ufficiale dei vescovi fiorentini.\nTornato a Nancy continu\u00f2 la sua missione episcopale e mor\u00ec ancora in carica il 27 settembre 1823.\nFu nominato da Luigi XVIII di Francia, commendatore dell'Ordine di San Lazzaro e di Nostra Signora del Monte Carmelo. Fu barone dell'Impero, titolo concesso con possibilit\u00e0 di passaggio ai nipoti (maggio 1808), oltre a conte di Osmond.\nGenealogia episcopale.\nLa genealogia episcopale \u00e8:"}
{"id": "716533", "revid": "295921", "url": "https://it.wikipedia.org/wiki?curid=716533", "title": "Patrick Samson", "text": " La sua attivit\u00e0 artistica, dopo alcuni periodi in francese, si \u00e8 svolta principalmente in Italia.\nBiografia.\nNato in Libano, nel 1946 si trasferisce con la famiglia in Francia, paese in cui il padre, gestore di night club e discoteche, lo introduce nell'ambiente musicale: Patrick inizia l'attivit\u00e0 di cantante, formando un proprio complesso insieme al fratello Soussou (chitarra solista) nel 1963, \"Patrick Samson &amp; Les Pheniciens\", incidendo alcuni 45 giri in francese ed esibendosi anche nel 1965 all'Olympia.\nSi trasferisce in Italia intorno al 1965, portato da un impresario sull'onda dei successi francesi.\nIn breve tempo ottiene un contratto con la ARC, con cui pubblica il primo 45 giri; il genere che il \"Patrick Samson Set\" (cos\u00ec il gruppo cambia nome in Italia a partire dal 1967) propone \u00e8 un Rhythm and blues con influssi beat.\nI componenti del complesso sono nove, quattro inglesi ed un francese che completano la band originale. La direzione artistica \u00e8 di Roger Warwick (sax baritono, reclutato dal fratello di Patrick, Sandy, dal famoso gruppo anglo americano di R&amp;B \"Mack Sound\") c'e una sezione di fiati e l'immancabile organo Hammond; pi\u00f9 tardi entrano nel gruppo anche musicisti italiani validi, all'inizio della loro carriera, come il batterista triestino Euro Cristiani (che sostituisce Nigel Pegrum, che anni dopo suoner\u00e0 negli Steeleye Span, a sua volta sostituto di Gaby Lizmi, entrato nel gruppo \"Ferry, Franco, Ren\u00e9, Danny e Gaby\", nato dalle ceneri dei New Dada). Si uniscono al gruppo poi anche il saxofonista Claudio Pascoli e i torinesi Guido Guglielminetti al basso e Umberto Tozzi alla chitarra.&lt;br&gt; Nel 1970, solo per la tourn\u00e9e in Libano e il concerto di Torino, entra nel gruppo quale bassista Eugenio Sartini, di Roma.\nNegli anni successivi Patrick Samson incide per molte case discografiche: la Philips, la Fonit Cetra, la Carosello.\nIl primo successo \u00e8 \"Chi pu\u00f2 dirmi\", cover di \"Keep on running\" dei The Spencer Davis Group, gi\u00e0 inciso anche dai Pooh con il titolo \"Vieni fuori\"; l'anno successivo partecipano al Cantagiro con un'altra cover dei The Spencer Davis Group, \"Sono un uomo \" (\"Im a man\").\nIl suo pi\u00f9 grande successo \u00e8 \"Soli si muore\", versione italiana di \"Crimson and Clover\" di Tommy James and the Shondells, con testo italiano scritto da Mogol e Cristiano Minellono: con questa canzone \u00e8 stato per molte settimane ai primi posti in hit parade (1969) ed \u00e8 arrivato al secondo posto al Festivalbar.&lt;br&gt;\nNel 1988 il gruppo veronese degli ACTH ne ha inciso una versione su 45 giri pubblicato dalla Attack Punk Records (su etichetta \"Tot\u00f2 alle prese coi dischi - Tot\u00f2 cerca moglie\").\nNello stesso periodo appare anche in alcune colonne sonore: nel 1969 in \"La Stagione dei Sensi\" di Massimo Franciosa, in cui canta \"Laila, Laila\" e \"Tell Me, Tell Me\" e nello stesso anno in \"Pelle di Bandito\", in cui canta \"Morire Giorno per Giorno\".\nNel 1970 incide in italiano \"Let it Be\", con il titolo \"Dille S\u00ec\"; nel 1995 questa loro versione \u00e8 stata inserita come brano di apertura nel disco \"Gli Italiani cantano i Beatles\", pubblicato dalla Polygram e curato da Vincenzo Mollica (disco che contiene diciotto versioni di canzoni dei Fab Four in italiano eseguite da artisti come Patty Pravo, Gianni Morandi, Fred Bongusto, Peppino Di Capri, Ricky Gianco, i Camaleonti, i Ribelli, Fausto Leali, i Bit Nik, Dino, gli Shampoo, Claudio Villa e i Powerillusi).\nNel 1973 la sua carriera conosce uno stop forzato, a causa di una malattia ai reni del fratello Soussou: Patrick si ritira per qualche tempo, dedicandosi al fratello, e quando riprende l'attivit\u00e0 ormai il successo lo ha abbandonato.\nNel 1976 Patrick viene scritturato da un impresario pugliese e si stabilisce in un primo tempo a Siponto. Qui conosce l'attuale moglie Anna dalla quale ha avuto tre figli. Qui rinasce forse per l'ultima volta il Patrick Samson Set, che vede ancora Gaby Robert Lizmi alla batteria e suo fratello Soussou alla chitarra, assieme ad Ettore Pannitti come solista, Enzo Melillo al basso, Angelo Palazzo alle tastiere ed il compianto Gino Sannoner al sax tenore. \u00c8 di quell'anno anche l'incisione di \"Rivoglio Lei\", cover italiana di \"All by Myself\" di Eric Carmen. Continua poi ad incidere dischi fino agli anni 80 e partecipa a programmi revival TV come \"Bandiera Gialla\", \"Una Rotonda sul Mare e I Migliori Anni\".\nVive tuttora in Puglia, a Foggia, dedicandosi all'insegnamento nelle scuole medie, continuando ad effettuare occasionalmente qualche serata."}
{"id": "716543", "revid": "729019", "url": "https://it.wikipedia.org/wiki?curid=716543", "title": "Forte Bravetta", "text": "Il Forte Bravetta \u00e8 uno dei 15 forti di Roma, edificati nel periodo compreso fra gli anni 1877 e 1891.\nSi trova nel suburbio S. VIII Gianicolense, nel territorio del Municipio Roma XII.\nStoria.\nFu costruito a partire dal 1877 e terminato nel 1883, su una superficie di 10,6 ha, verso la fine di via di Bravetta, dalla quale prende il nome, fra la via Aurelia e la via Portuense, a poca distanza da Villa York e Casal Ninfeo nella Riserva naturale della Valle dei Casali, sui resti della villa romana di L. Fabio Pollione.\nDurante il periodo fascista fu adibito a luogo di esecuzione delle sentenze di morte del Tribunale speciale per la difesa dello Stato. Il 17 giugno 1932 vi vennero fucilati il repubblicano Domenico Bovone e l'anarchico Angelo Sbardellotto, rei di aver progettato attentati alla vita di Mussolini. \nFra l'11 ottobre 1943 e il 3 giugno 1944, nel periodo dell'occupazione tedesca di Roma furono eseguite, per ordine del Tribunale militare di Guerra germanico e per mano della Gestapo di Herbert Kappler le fucilazioni di settantasette partigiani. Un monumento, posto accanto l'ingresso del forte, ricorda i martiri della Resistenza.\nTra il 1944 e il 1945 vi furono fucilati anche dei fascisti condannati a morte dall'Alta corte di giustizia per le sanzioni contro il fascismo.\nIn data 9 settembre 2009 il sindaco di Roma Gianni Alemanno ha inaugurato in questo luogo il \"Parco dei Martiri\", un nuovo giardino comunale di dieci ettari aperti al pubblico, consacrato alle vittime del nazifascismo. Nel corso della cerimonia \u00e8 stato piantato un ulivo simbolo di pace donato dal Fondo Nazionale Ebraico e proveniente da Gerusalemme.\nIn occasione della riapertura al pubblico avvenuta nel giugno 2011, si \u00e8 ricordata la decisione di instaurare negli edifici del forte un \"Museo della Memoria\".\nL'11 marzo del 2013 vi fu un crollo."}
{"id": "716546", "revid": "339392", "url": "https://it.wikipedia.org/wiki?curid=716546", "title": "Aeroporto Internazionale Pudong", "text": ""}
{"id": "716548", "revid": "838137", "url": "https://it.wikipedia.org/wiki?curid=716548", "title": "Dodecapoli messapica", "text": ""}
{"id": "716552", "revid": "92723", "url": "https://it.wikipedia.org/wiki?curid=716552", "title": "Masterizzazione", "text": "La masterizzazione, in informatica ed elettronica, \u00e8 il processo di scrittura di dati su un supporto di memorizzazione, eseguito con un dispositivo di masterizzazione (masterizzatore) tramite appositi software di masterizzazione. I dati vengono scritti in maniera permanente o semipermanente su supporti ottici tramite laser quali CD o DVD.\nNel caso di memorizzazione non permanente si parla invece di \"ReWriting\".\nProcesso di masterizzazione.\nPer creare un disco ottico, il primo passo \u00e8 creare un'immagine del disco con un file system completo per il CD, e quindi masterizzarla (bruciarla, in linguaggio tecnico) sul disco con un programma specifico: l'immagine \u00e8 un singolo file, memorizzato nel disco rigido, che contiene tutte le informazioni da scrivere sul disco.\nMolti programmi creano l'immagine e la masterizzano in un'unica operazione, e per questo gli utenti finali non riconoscono la distinzione. Comunque, la creazione di un'immagine di un disco \u00e8 un processo che richiede tempo, memoria, sia sull'HD che di CPU. La maggior parte dei programmi di masterizzazione eliminano l'immagine del disco dopo la masterizzazione, anche se l'utente pu\u00f2 impedire che il programma cancelli l'immagine del disco, per crearne altre copie senza doverne ricostruire l'immagine ogni volta.\nCi sono anche programmi che non scrivono tutto il disco in un solo passaggio, ma consentono di scrivere una parte alla volta, consentendone l'utilizzazione come un floppy disk. Alcuni OS riconoscono un'immagine come un filesystem, e possono essere montate come dei normali dischi. Questa caratteristica pu\u00f2 essere usata per testare un'immagine prima di masterizzarla, in modo da controllare se vi siano errori.\nTipicamente i software di masterizzazione offrono la possibilit\u00e0 di masterizzare CD dati, CD audio, CD-ROM e DVD, possono richiedere di impostare una velocit\u00e0 di scrittura (tipicamente tanto maggiore \u00e8 la velocit\u00e0 di scrittura tanto maggiore \u00e8 la possibilit\u00e0 di errore di scrittura) e possono richiedere all'utente la verifica del processo di scrittura alla fine del processo di masterizzazione (in alcuni casi questa pu\u00f2 non andare a buon fine).\nL'intera procedura inizia dunque con l'inserimento del disco ottico nella periferica di scrittura (masterizzatore), prosegue con il controllo del disco inserito cio\u00e8 verifica se questo \u00e8 masterizzabile/vuoto o meno, la selezione del tipo di disco da masterizzare, la copia in RAM di tutto ci\u00f2 che deve essere masterizzato selezionandolo sul computer, la creazione dell'immagine disco ed infine l'operazione di scrittura ottica sul supporto inserito, il cui stato di avanzamento \u00e8 mostrato a video all'utente.\nTipicamente un disco scritto, parzialmente o completamente, \u00e8 riconoscibile dalla presenza nel lato di scrittura di un cerchio concentrico, pi\u00f9 o meno ampio e visibile in controluce per diversa riflessione ottica, che evidenzia l'avvenuta incisione ottica sul supporto.\nSessioni.\nI dati su un disco vengono scritti in sessioni. Ogni sessione consiste in un \"lead-in\", contenente la tabella dei contenuti, l'area in cui sono scritti i dati, e il \"lead-out\".\nIl numero di tracce massimo per CD (non intese come tracce musicali, cio\u00e8 brani staccati) \u00e8 99. Per ogni sessione deve essere scritta una traccia. Le tracce sono localizzate nella parte in cui vengono scritti i dati.\nNei dischi multisessione, le aree lead-in contengono l'indirizzo di memoria della parte finale dell'ultima sessione. La tabella dei contenuti scritta nell'ultima sessione serve per accedere alle tracce.\nTabella dei contenuti.\nLa tabella dei contenuti (TdC) \u00e8 l'area dove viene scritta la posizione dei dati sul disco. \u00c8 posizionata nell'area iniziale del disco ed ha la stessa funzione della tabella delle partizioni su un Hard Disk.\nNegli schemi key2Audio il danneggiamento o l'anormale scrittura della TdC \u00e8 usata (e abusata) come protezione per la copia dei CD.\nLead-IN.\nL'area di lead-in di un CD \u00e8 nella parte iniziale del supporto.\nContiene la TdC, e l'indirizzo di memoria del prossimo spazio libero per far partire il CD, a meno che il disco non sia chiuso o non sia multisessione.\nTraccia.\nUna traccia \u00e8 una continuazione di settori su un disco contenenti dati. Ogni sessione pu\u00f2 contenere una o pi\u00f9 tracce, sia dati che audio.\nLead-OUT.\nL'area di Lead-OUT \u00e8 situata nella parte finale della sessione di un disco. L'area di Lead-OUT viene scritta quando viene terminata la sessione di masterizzazione del disco.\nIl primo Lead-OUT occupa 13 MB circa, ogni settore di Lead-OUT seguente occupa 4 MB.\nRequisiti.\nHardware.\nLa masterizzazione pu\u00f2 essere effettuata solo su computer dotati di masterizzatore. Comunque esistono dispositivi stand-alone come videocamere che possono anche essere usati come masterizzatori esterni.\nSoftware.\nPer masterizzare i dischi ottici vengono richiesti degli opportuni programmi di masterizzazione (ad esempio Nero Burning ROM, BurnAware e Free Studio). All'interno di molti sistemi operativi moderni, tra cui Windows XP e Vista, alcune distribuzioni Linux e macOS \u00e8 implementata una caratteristica per masterizzare CD senza ricorrere a software di terze parti.\nNei sistemi operativi di Microsoft \u00e8 presente l'utilit\u00e0 di masterizzazione API.\nFile systems.\nI file systems per i dischi sono: ISO-9660 (anche detto semplicemente \"ISO\") e Universal Disk Format (UDF). Il formato ISO \u00e8 pi\u00f9 comune per CD, mentre l'UDF lo \u00e8 per i DVD.\nISO.\nISO 9660 \u00e8 un formato principalmente usato sui CD. L'ISO 9660 pu\u00f2 essere esteso a Joliet, Rock Ridge, Estensioni Amiga per Rock Ridge, El Torito, o le estensioni Apple ISO9660. Il File System Joliet \u00e8 stato creato dalla Microsoft. Con questo tipo di FS \u00e8 possibile avere nomi che superano la soglia normale. Rock Ridge \u00e8 invece un FS proprietario, con pi\u00f9 restrizioni sui nomi, e altro. Le estensioni Amiga consentono l'uso di attributi e commenti per i computer Amiga. El Torito crea dei CD avviabili; mentre le estensioni Apple consentono di modificare nomi, file, ecc.\nUDF.\nL'UDF prevede nomi di file con maiuscole e minuscole, con lunghezza massima di 255 caratteri. \u00c8 stato ottimizzato per utilizzare dati di grandi dimensioni e per minimizzare la necessit\u00e0 di cambiamenti quando un file deve essere aggiunto o cancellato - per questo motivo \u00e8 utilizzato da certi software di scrittura a pacchetti CD-R/CD-RW."}
{"id": "716553", "revid": "729019", "url": "https://it.wikipedia.org/wiki?curid=716553", "title": "Francesco I Gonzaga", "text": "Biografia.\nSucceduto nel 1382 al padre Ludovico I Gonzaga, ne eredit\u00f2 due anni dopo anche i titoli e le prerogative ufficiali.\nLa sua politica, in un momento assai turbolento per le piccole signorie del nord Italia, dovette spesso barcamenarsi tra la Repubblica di Venezia e la sempre pi\u00f9 potente famiglia dei Visconti di Milano. Proprio in quest'ottica va visto il suo matrimonio, risalente al 1380, con Agnese, figlia di Bernab\u00f2 Visconti, la cui tragica vicenda (conclusasi con la pubblica decapitazione nel 1391 dopo un'accusa, con ogni probabilit\u00e0 falsa, di adulterio) riflette il mutamento delle alleanze del marito e il suo timore nei confronti di Gian Galeazzo Visconti, astro nascente della politica italiana, che aveva appena spodestato il padre di lei.\nUn'importante concessione imperiale venne concessa il 7 luglio 1383 a Francesco da Venceslao di Lussemburgo: ricevette la nomina a vicario per s\u00e9 e \"per i suoi eredi maschi legittimi e successori\".\nNel 1385 concesse un prestito iniziale di 25.000 ducati al marchese di Ferrara Niccol\u00f2 II d'Este per l'edificazione del Castello Estense.\nSull'origine della sua famiglia, nel 1392 Francesco scriveva a papa Bonifacio IX:\nNel 1393 Francesco Gonzaga spos\u00f2 in seconde nozze Margherita Malatesta, che port\u00f2 ai Gonzaga la malattia ereditaria del rachitismo, che si manifest\u00f2 periodicamente nei signori di Mantova fino al XVI secolo. Gli anni successivi videro la pericolosa rottura del Gonzaga con Gian Galeazzo Visconti e il suo successivo avvicinamento a Venezia. Un tentativo di allagare Mantova, causando una piena del Mincio, da parte dei milanesi non and\u00f2 a buon fine e la morte improvvisa, nel 1402, del Conte di Virt\u00f9, pose fine al conflitto.\nFrancesco Gonzaga \u00e8 ricordato per la sua attivit\u00e0 di costruttore: fece edificare il Castello di San Giorgio, la facciata gotica del Duomo di Mantova, il campanile della Basilica di Sant'Andrea e il Santuario di Santa Maria delle Grazie a Curtatone.\nNel 1394 ricevette da papa Bonifacio IX il titolo di conte di Gonzaga, titolo che non us\u00f2 mai in quanto premeva sull'imperatore per ricevere quello pi\u00f9 ambito di marchese di Mantova. Il 2 dicembre dello stesso anno l'imperatore Venceslao IV, re di Boemia, concesse a Francesco I di inquartare lo stemma dei Gonzaga del leone di Boemia.\nDurante il suo governo Francesco stipul\u00f2 con la Francia nel 1396 un trattato di alleanza che proiett\u00f2 lo Stato gonzaghesco fuori dai confini padani ma gli procur\u00f2 la scomunica del papa Bonifacio IX.\nIl 28 agosto 1397 condusse la battaglia di Governolo a difesa dei territori mantovani contro i Visconti di Milano.\nDopo la morte della moglie (1399), forse per sfuggire alla peste, Francesco intraprese un pellegrinaggio in Terra santa, affidando la reggenza del governo al cognato Carlo Malatesta. Nello stesso anno dona al Volto Santo di Sansepolcro un calice d'argento. Tornato in patria nel 1402 partecip\u00f2 alla Battaglia di Casalecchio alleato dei Visconti contro i Bentivoglio.\nSotto la sua signoria Francesco I fece eseguire importanti opere architettoniche. Intraprese la costruzione del Santuario della Beata Vergine delle Grazie alle porte di Mantova, del Castello di San Giorgio e il rifacimento della Cattedrale di San Pietro.\nFrancesco I si occup\u00f2 anche di crittografia al fine di rendere sicuri gli scambi di corrispondenza tra i Gonzaga e i suoi ambasciatori, pratica iniziata sin dal 1367 col suo predecessore Guido. Chiam\u00f2 alla sua corte il crittografo cremonese Martino Ghisolfi, che nel suo \"Quaternetus ziffrarum M.ci D.N. exemplatum per me Martinum de Ghisulphis eius scribam de anno 1406\", raccolse i codici (composti da simboli, figure geometriche, lettere e numeri) che vennero utilizzati per cifrare i messaggi.\nOttenne il titolo di marchese da Venceslao nel 1403, ma poich\u00e9 quest'ultimo venne deposto, il suo atto venne ritenuto nullo. Francesco mor\u00ec nel 1407 nel suo castello di Cavriana senza che il nuovo imperatore potesse confermargli il titolo tanto ambito.\nVenne sepolto nella Chiesa di San Francesco, mausoleo di famiglia.\nMatrimoni e discendenza.\nDal primo matrimonio di Francesco ed Agnese Visconti (1363-91) ebbero una figlia:\nDel secondo matrimonio di Francesco e Margherita Malatesta (1370-99) ebbero due figli:\nFrancesco ebbe anche sei figli naturali, forse figli di Giovannina Pirovano:"}
{"id": "716554", "revid": "303831", "url": "https://it.wikipedia.org/wiki?curid=716554", "title": "Grotte di Pertosa", "text": "Le grotte di Pertosa-Auletta sono un complesso di cavit\u00e0 carsiche di rilevanza turistica, situate nel comune di Pertosa. Il complesso carsico si sviluppa nel sottosuolo dei vicini comuni di Auletta e Polla, a 263\u00a0m s.l.m., lungo la riva sinistra del fiume Tanagro.\nMorfologia.\nMolto estese tanto che ne risulta difficile una completa mappatura, la sequenza di cavit\u00e0 delle grotte scavano la parte settentrionale della catena dei monti Alburni e si suppone che la loro genesi ed evoluzione siano addebitabili a fenomeni tettonici ed all'oscillazione del livello di base della falda idrica (il calcare per crescere di un solo centimetro impiega ben 100 anni).\nAcque.\nCirca l'origine delle acque, che provenissero da un condotto sotterraneo collegato al Tanagro. Oggi \u00e8 opinione largamente condivisa che le acque che fuoriescono dalle grotte di Pertosa-Auletta siano da collegare con uno o pi\u00f9 punti di emergenza\ndella falda freatica presente nel massiccio degli Alburni. Il fiume, chiamato Negro, d\u00e0 a queste grotte una caratteristica particolare: esse sono infatti tra le poche grotte non marine attraversate da un corso d'acqua navigabile in barca.\nLe sorgenti pompano circa 600-700 litri di acqua al secondo.\nPaletnologia.\nCome evidenziato per primo da Paolo Carucci nella sua monografia \"La grotta preistorica di Pertosa\" (Napoli, 1907), esse risultano interessantissime anche dal punto della paletnologia.\nI reperti recuperati nel suo atrio dal Carucci che per primo le esplor\u00f2 con finalit\u00e0 scientifiche tra il 1896 ed il 1898 provano, infatti, che la cavit\u00e0 fu abitata intorno al bronzo-medio. Per il numero di vasi e vasetti che utilizzati come bolli-latte e utensili tipici di quell'epoca si suppone, inoltre, che gli abitanti fossero per lo pi\u00f9 pastori. Essi vivevano su palafitte.\nQuesti reperti si trovano oggi nel Museo preistorico etnografico di Roma, nel Museo archeologico nazionale di Napoli e nel Museo provinciale di Salerno.\nTurismo.\nLe grotte di Pertosa-Auletta hanno un flusso di oltre 50.000 visitatori all'anno in costante crescita. Aperte ai turisti dal 1932, il primo tratto si visita con una particolare barca trainata da un cavo d'acciaio, che serve a raggiungere il resto del percorso pedonale.\nTeatro in Grotta.\nPer circa otto anni le grotte di Pertosa-Auletta hanno ospitato \"L'Inferno di Dante nelle Grotte\". Il pubblico diviso in gruppi di 30/35 unit\u00e0 veniva affidato ad un \"Dante\" ed in compagnia di questi, attraversava i dieci cerchi dell'Inferno, immaginato dal Sommo Poeta, ed in ognuno di essi, incontrava il personaggio o i personaggi che pi\u00f9 lo caratterizzano.\nAttualmente le grotte ospitano lo spettacolo itinerante \"Ulisse: il Viaggio nell'Ade\", per la prima volta in una particolare forma di \"speleoteatro in barca\", ideato e diretto da Francescoantonio Nappi e prodotto da Il Demiurgo. Lo spettacolo mette in scena la discesa di Ulisse negli Inferi alla ricerca dell'indovino Tiresia, si snoda all'interno del percorso dalla natura perfetta per essere da sfondo all'aldil\u00e0 ellenico e racconta l'incontro dell'eroe greco con gli spettri della sua storia. A differenza delle rappresentazioni passate, non ci sono guide ma lo spettatore si trova ad avere \"gli occhi\" e \"le gambe\" del protagonista, seguendolo in tutta la ricerca. Le grotte hanno recentemente installato un nuovo sistema di filodiffusione e di proiezione che rendono il teatro in grotta un'esperienza unica nel panorama nazionale.\nNon ci sono, dunque, quinte e fondali di cartapesta, ma uno scenario preistorico che conta migliaia di anni."}
{"id": "716555", "revid": "72563", "url": "https://it.wikipedia.org/wiki?curid=716555", "title": "Fail-over Cluster", "text": ""}
{"id": "716558", "revid": "72563", "url": "https://it.wikipedia.org/wiki?curid=716558", "title": "HPC Cluster", "text": ""}
{"id": "716560", "revid": "72563", "url": "https://it.wikipedia.org/wiki?curid=716560", "title": "Cluster con load-balancing", "text": ""}
{"id": "716562", "revid": "767487", "url": "https://it.wikipedia.org/wiki?curid=716562", "title": "8mm - Delitto a luci rosse", "text": "8mm - Delitto a luci rosse (\"8mm\") \u00e8 un film del 1999 diretto da Joel Schumacher ed interpretato da Nicolas Cage e Joaquin Phoenix.\nIl film \"8mm 2 - Inferno di velluto\" (\"8mm 2\") del 2005, bench\u00e9 messo nel titolo in relazione con il primo film non \u00e8 da considerarsi un sequel, in quanto la storia narrata non \u00e8 collegata se non per la tematica trattata.\nTrama.\nIl detective privato Tom Welles, viene assoldato da Daniel Longdale, legale di una ricca vedova, la signora Christian, a seguito del ritrovamento, nella cassaforte privata del defunto marito, di un 8mm in cui una giovane ragazza viene uccisa. La vedova inizia a sospettare che non si tratti dell'estratto di un film, ma che sia uno snuff movie, ovvero la ripresa di un vero omicidio.\nIl detective Welles viene perci\u00f2 ingaggiato per scoprire se la giovane protagonista del video sia stata assassinata veramente.\nWelles comincia le sue ricerche dagli archivi delle persone scomparse nella zona e trova la foto di una ragazza molto somigliante a quella del video, che si chiama Mary Anne Mathews: decide quindi di far visita alla madre della ragazza, per avere pi\u00f9 informazioni. La madre di Mary Anne, Janet Mathews, d\u00e0 al detective il permesso di ispezionare la casa e la stanza da letto della figlia, scomparsa ormai da lungo tempo. All'interno del bagno della ragazza, Tom trova un diario segreto, di cui neanche la madre sapeva l'esistenza: dopo aver letto qualche pagina il detective scopre che Mary Anne aveva il sogno di lavorare come attrice e che sarebbe presto scappata, per trasferirsi a Hollywood con il suo fidanzato, Warren.\nTom decide quindi di parlare con il padre di Warren. Una volta sul posto, il signor Anderson gli dice che il figlio non \u00e8 mai partito per Los Angeles, ma che, al contrario, \u00e8 detenuto al carcere locale. Al detective non resta che partire per Los Angeles per cercare tracce di Mary Anne.\nDurante le ricerche, Tom Welles si addentra nello squallido mondo della pornografia illegale, affiancato da Max California, commesso in un negozio di articoli porno, a cui il detective chiede aiuto, grazie alle sue conoscenze nel settore. Max cerca di convincere Welles che gli snuff movie siano solo una leggenda e che molta gente ama vedere immagini macabre e violente, ma nessuno pare aver ucciso per davvero al solo scopo di girare un film.\nI due decidono, quindi, di procurarsi alcuni filmati, definiti dai loro venditori come i peggiori in circolazione, per cercare di capire se qualcuno, tra i produttori o gli attori possa essere collegato a Mary Anne: purtroppo, a seguito di alcune attente analisi, nessuno dei video reperiti risulta essere un vero snuff movie, ma si tratta di semplici video pornografici pieni di effetti speciali.\nEliminata la pista dei video in vendita nei pi\u00f9 loschi locali di Los Angeles, il detective Welles cerca qualche traccia di Mary Anne in alcuni ostelli della giovent\u00f9. Inizia a mostrare la foto di Mary Anne quando, finalmente, una suora direttrice di uno di questi ostelli, sembra riconoscerla: il detective spiega la situazione alla suora, la quale gli comunica che Mary Anne non si fa vedere da qualche tempo. Dice anche che la ragazza, dopo essere sparita, non ha pi\u00f9 ritirato i suoi bagagli e i suoi effetti personali.\nIl detective inizia a sospettare il peggio, perci\u00f2 chiede alla suora di poter dare un\u2019occhiata alla valigia di Mary: al suo interno trova un foglio di carta con alcuni numeri di telefono. Rintracciatoli, Welles scopre l'amara verit\u00e0, ovvero che Mary Anne, dopo aver tentato la fortuna nel cinema, aveva deciso di ripiegare sul porno: il detective arriva infatti in contatto con un talent scout di nome Eddie Poole, che pare essere l'ultimo ad aver visto Mary.\nEddie sembra turbato dalla visita del detective, il quale gli mostra la foto della ragazza e inizia a torchiarlo con svariate domande, ma lui sostiene di non riconoscerla. Convinto che Eddie abbia qualcosa da nascondere, Welles decide di spiarlo: effettua una telefonata anonima all\u2019ufficio di Eddie, accusandolo di aver ucciso Mary Anne e minacciando di andare a raccontarlo alla polizia. \nEddie, impaurito chiama subito un importante regista e produttore di film porno tale Dino Velvet, a cui racconta che qualcuno sta indagando su Mary Anne. Avendo finalmente una pista da seguire, Tom chiede a Max informazioni su questo Dino Velvet. A quanto pare, i film di Dino sono particolarmente violenti e sadici e spesso hanno come protagonista un uomo con indosso una maschera di pelle, che viene soprannominato Macina. Tom riconosce quest'uomo come l'assassino di Mary Anne nel video e decide di volare con Max a New York, dove Dino Velvet risiede e fingersi un acquirente, interessato a commissionare al regista un film. Arrivato nello studio di Dino Velvet, questo sembra accettare la proposta, dopo che Welles ha promesso svariate migliaia di dollari per la realizzazione del film.\nRitenendo il compito troppo pericoloso e sentendosi in colpa per aver trascinato Max in questa storia, Welles decide di proseguire da solo, ma poco tempo dopo, Max viene rapito.\nUna volta raggiunto il set del film, il detective capisce subito di essere caduto in una trappola: oltre a lui, Dino e Macina, sono presenti anche Eddie Poole e Daniel Longdale, il legale dell'anziana signora Christian: i quattro uomini lo fermano, lo disarmano e dopo averlo ammanettato alla testiera di un vecchio letto, gli puntano una pistola contro. Tenuto come ostaggio, c'\u00e8 anche Max. Dino chiede a Tom di dargli l'8mm ritrovato a casa dei Christian in modo da poterlo distruggere e cancellarne ogni prova. Per salvare la vita di Max, il detective accetta e, una volta recuperato il film dalla sua macchina, lo consegna a Dino, il quale, per\u00f2, ordina lo stesso di fare uccidere Max.\nMentre la pellicola brucia, Tom chiede il motivo di una cosa cos\u00ec aberrante, come la realizzazione di un film snuff: gli viene spiegato che il signor Christian voleva procurarsene uno, ma non riuscendo a trovarne di autentici, chiese a Longdale di contattare qualcuno che potesse farlo. Welles, infine, domanda agli uomini che cosa ne hanno fatto del milione di dollari spesi dal signor Christian per il video: Dino e Eddie, sorpresi, sostengono di non aver mai ricevuto tale somma di denaro. Scoprono quindi che Longdale li ha truffati, intascandosi gran parte del compenso. Longdale, per aprirsi una via di fuga, minaccia Dino con una pistola. Dino riesce comunque a colpire mortalmente Longdale con un colpo di balestra, ma prima di morire questi, inaspettatamente, spara un colpo a Dino, uccidendolo.\nApprofittando della situazione, Welles riesce a scappare e mentre risale in auto, chiama sua moglie: le comunica di aver pestato i piedi alla persona sbagliata e, per evitare che anche lei e la figlia piccola possano trovarsi in pericolo, le consiglia di abbandonare la casa e trasferirsi in un'altra abitazione di loro propriet\u00e0. Dopo di che, telefona alla signora Christian per dirle che il filmato \u00e8 vero e che, purtroppo, il suo defunto marito aveva davvero commissionato un omicidio. L'anziana vedova non riesce a reggere il colpo di aver vissuto per anni con un uomo capace di una cosa simile e, dopo aver salutato il detective al telefono, si toglie la vita, lasciando sulla sua scrivania due buste contenenti del denaro: una per la famiglia di Mary Anne, e una per Welles con una nota: \"Prova a dimenticarci\".\nWelles decide allora di farsi giustizia da solo: telefona alla madre di Mary Anne e, con difficolt\u00e0, inizia a raccontarle tutto ci\u00f2 che \u00e8 accaduto, chiedendole poi il permesso di uccidere i restanti colpevoli, per vendicare la morte della giovane. Janet accetta, cos\u00ec Wells rintraccia Eddie Poole, si fa condurre con la forza nel luogo dove \u00e8 stata uccisa Mary e proprio l\u00ec lo uccide colpendolo ripetutamente con una pistola. Poi, dopo aver dato fuoco a tutto, si mette sulle tracce di Macina: arrivato a casa sua, trova un uomo calvo e occhialuto di nome George Higgins che vive ancora con la madre. Dopo aver deciso di tendergli un agguato Tom riesce ad ucciderlo. Nei giorni seguenti Tom riceve una lettera dalla madre di Mary Anne nella quale lo ringrazia e gli dice che solo lui e lei hanno voluto bene alla ragazza."}
{"id": "716564", "revid": "36426", "url": "https://it.wikipedia.org/wiki?curid=716564", "title": "Serizzo", "text": "Serizzo o sarizzo \u00e8 un termine di uso commerciale, per indicare una serie di litotipi di colore grigio scuro e grana uniforme, a composizione gneissica presenti nelle Alpi meridionali.\nCon il termine \"serizzo\" si indicano principalmente paragneiss, rocce generate dalla metamorfosi di rocce sedimentarie o sedimenti, che in condizioni di temperatura e pressione crescenti generano prima micascisti e poi paragneiss. Il serizzo \u00e8 formato da metamorfosi di sedimenti sabbioso-argillosi a una profondit\u00e0 di circa 7\u00a0km. Altri litotipi comprendono esemplari di quarziti ed ortogneiss fissili.\nLa loro scistosit\u00e0 ed il loro contenuto in mica relativamente elevato, \u00e8 caratteristico di uno stile tettonico ampiamente variabile nel tempo e nello spazio.\nEsso deriva da vecchi termini dialettali in uso nelle Alpi meridionali, soprattutto nelle regioni del Piemonte e del Ticino. Non si tratta quindi di un termine di petrografico descrittivo, e viene talvolta impiegato come sinonimo di \"granito\" o di \"ghiandone\", oppure di \"gneiss\", tutte rocce a composizione granitica pi\u00f9 o meno metamorfizzate.\nLe sue caratteristiche meccaniche e l'ampia disponibilit\u00e0 in forma di massi erratici diffusi in tutto il territorio comasco, brianteo e ossolano la rendono una roccia di largo impiego.\nGeologia.\nDal punto di vista della tettonica il Serizzo \u00e8 caratteristico della zona Pennidica formatasi durante l'orogenesi alpina quando la spinta della placca africana su quella europea ha compresso i sedimenti depositatisi lungo circa 700\u00a0km in un tratto di 125\u2013150\u00a0km.\nL'applicazione di queste forze agli ammassi rocciosi ha provocato deformazione sia per subduzione, sia per obduzione, sia per piegamento in una nuova catena montuosa.\nIl maggior spessore degli ammassi rocciosi alpini, in seguito alla collisione delle placche continentali, si ha nel massiccio del San Gottardo-Aare e nel territorio del Ticino (nel nord del Ticino spessore crosta continentale \u00e8 di 60\u00a0km). La falda Pennidica, spessa pi\u00f9 di un km, si \u00e8 formata per sovrapposizione lungo faglie o pieghe di frammenti crostali spintisi a vicenda. In queste condizioni si sono formati minerali e rocce tipici di condizioni di alta pressione. Al pennidico appartengono anche altre rocce formatesi ad alta profondit\u00e0 come marmi, serpentini, eclogiti; inoltre sono presenti rocce sottoposte a metasomatismo.\nCaratteristiche petrografiche.\nIl serizzo \u00e8 composto da quarzo, biotite scura e feldspato bianco; la muscovite \u00e8 l'unico minerale scintillante.\nLa biotite, definisce la tessitura foliata della roccia, piani di discontinuit\u00e0 che facilitano lo spacco naturale secondo lastre.\nSe il taglio del serizzo avviene \"contro\", si evidenzia la struttura \"occhiadina\" caratterizzata da nuclei di quarzo o feldspato ammantati da cristalli di biotite.\nAree estrattive.\nLo gneiss detto \"serizzo\" si trova nella zona intorno a Crevoladossola, in Canton Ticino e a Sondrio. Per l'economia di queste aree, l'attivit\u00e0 di estrazione e lavorazione della pietra \u00e8 molto importante, ed ha notevolmente influenzato l'architettura regionale delle valli, in cui si usa tipicamente per elementi di muratura, rivestimenti di tetti e fontane.\nLe aree estrattive comprendono\nCaratteristiche tecniche e uso.\nIl serizzo \u00e8 resistente al gelo e all'usura; pu\u00f2 essere lucido, fiammato e bocciardato (martellinato). Il serizzo proveniente dalla Val d'Ossola fu molto utilizzato, gi\u00e0 in et\u00e0 romana, come pietra per l'edilizia e per realizzare manufatti, quali are o sarcofagi, come testimoniano i numerosi ritrovamenti provenienti da vari centri dell'Italia nord-occidentale, in particolare Milano e Pavia, dove la pietra giungeva tramite il Ticino.\nSi utilizza sia in esterni che in interni, per esempio, in facciate, scale, pavimenti, arredo bagno e piani cucina. Al confine italo-svizzero, \u00e8 usato anche nelle murature e nelle coperture degli edifici.\nQueste caratteristiche, difficilmente rinvenibili nel settore edilizio, lo rendono particolarmente ricercato sia in ambito locale che all'estero. \nGrazie al suo aspetto, in particolare il colore e la tessitura, \u00e8 tra i materiali lapidei pi\u00f9 straordinari d'Europa, pertanto si usa per facciate elaborate, rivestimenti per interni, oggetti di design ed anche fontane."}
{"id": "716566", "revid": "93685", "url": "https://it.wikipedia.org/wiki?curid=716566", "title": "Pallottoliere", "text": ""}
{"id": "716568", "revid": "124670766", "url": "https://it.wikipedia.org/wiki?curid=716568", "title": "Sigaro cubano", "text": "I sigari cubani sono sigari prodotti, a mano e in tutte le loro componenti (tabacco e sua lavorazione), nell'isola caraibica di Cuba.\nCaratteristiche.\nIl sigaro cubano \u00e8 detto \"puro\" \"habano\". Tutti i sigari cubani attualmente sono \"puros habanos\", termine che indica che tutte le sue componenti sono di medesima provenienza, coltivato e manufatto a Cuba: allo stesso modo esistono \"puros\" dominicani, nicaraguensi, eccetera. Per capire il significato \u00e8 necessario capire come \u00e8 fatto un sigaro puro.\n\u00c8 bene inizialmente premettere che gli avana apprezzati nel mondo sono tutti \"long filler\", ovvero realizzati impiegando foglie di tabacco intere, e non trinciati o similmente prodotti. Il sigaro viene generalmente prodotto assemblando diverse qualit\u00e0 di foglie nei tre principali costituenti: fascia (in spagnolo \"capa\"), sottofascia (in spagnolo \"capote\") e ripieno (in spagnolo \"tripa\").\nCome detto, gli avana sono detti anche \"puros\" perch\u00e9 tutte le foglie suindicate provengono dallo stesso paese, Cuba. Diversamente da come si potrebbe pensare questa \u00e8 un'eccezione nel mondo dei sigari, visto che per ragioni di economia i paesi produttori di tabacco si sono specializzati in una singola tipologia di foglia. Per esempio, il sigaro Toscano, salvo eccezioni, \u00e8 composto da foglie di provenienza americana (variet\u00e0 Kentucky) per quanto riguarda le foglie per la \"capa\", mentre le foglie della \"tripa\" sono solitamente italiane (nel sigaro Toscano il \"capote\" non esiste).\nIl mix di queste tre tipologie di foglie del ripieno, detto \"ligada\", conferisce a ciascun sigaro caratteristiche organolettiche tipiche e note a tutti gli amatori. Ad esempio i sigari Partagas sono noti per essere pi\u00f9 forti (per cui avranno in proporzione pi\u00f9 foglie di \"ligero\" e meno di \"seco\" e \"volado\"). Discorso opposto invece ad esempio per Romeo y Julieta che produce sigari tendenzialmente pi\u00f9 dolci.\nTutto ci\u00f2 viene chiamato \"tipicit\u00e0\" della marca. Prima della rivoluzione di Fidel Castro, essendo le marche di diversi proprietari, ci\u00f2 era la regola (un po' come avviene per il vino). Oggi che invece \u00e8 lo Stato a possedere tutte le marche, la raccolta e la scelta dei tabacchi viene effettuata di norma dalle stesse persone per le diverse marche.\nStoria.\nCuba non \u00e8 ovviamente l'unico produttore di sigari nel mondo, anche se ritenuta quasi all'unanimit\u00e0 il produttore dei migliori sigari del mondo per qualit\u00e0. \nLe prime piantagioni cubane furono organizzate nella regione presso la cittadina di Santa Clara, nell'area chiamata \"Vuelta Arriba\" e, successivamente, in quella presso Pinar del R\u00edo, chiamata \"Vuelta Abajo\". Oggi tutto il tabacco di migliore qualit\u00e0 e diretto alla produzione dei sigari \"premium\", ovverosia realizzati totalmente a mano e con foglie intere, proviene da questa zona. Si tratta di un'area relativamente piccola (di circa 31.000 ettari), situata all'estremo ovest dell'isola (provincia di Pinar del R\u00edo), che, grazie le sue particolarit\u00e0 meteorologiche nonch\u00e9 per il suo unico \"terroir\" (un po' come avviene in Francia per lo champagne), permette la produzione del miglior tabacco del mondo.\nComunque c'\u00e8 da rilevare che negli ultimi anni \u00e8 nettamente cresciuta la concorrenza qualitativa e quantitativa di altre regioni del mondo, in grado di produrre sigari abbastanza apprezzati, meno costosi (salvo eccezioni) e di fattura anche superiore: prime fra tutte la Repubblica Dominicana e il Nicaragua, ma anche l'Honduras. Un gradino nettamente sotto l'Ecuador, il Brasile, il Camerun, la Repubblica Centrafricana, il Messico, l'Indonesia (Sumatra e Giava), gli Stati Uniti (Florida, Kentucky, Carolina del Nord e Connecticut) e l'Italia col suo Toscano.\nGli inizi della produzione cubana.\nLe prime marche produttrici apparvero a Cuba intorno ai primi decenni del 1800. Il loro successo fu alterno (tanto che a tutt'oggi non tutte le marche sono ancora in attivit\u00e0), anche a causa delle diverse sorti del prodotto nel paese che \u00e8 sempre stato, fino alla rivoluzione cubana e all'embargo, il primo consumatore di avana: gli USA. Fu proprio l'azione statunitense - che si avvaleva dei forti dazi imposti da Washington D.C. - a creare la prima grave crisi all'industria tabacchiera cubana e portando al fallimento di numerose imprese, all'emigrazione di vari imprenditori verso la Florida per sfuggire ai dazi-capestro e altri paesi dell'area caraibica e centro-americana e all'acquisizione sottocosto di imprese cubane dismesse da parte statunitense.\nQuesto port\u00f2 a un fenomeno di concentrazione delle marche all'interno di alcune societ\u00e0 che accadde agli inizi del Novecento, fino appunto alla rivoluzione di Fidel Castro ed all'acquisizione, da parte dello stato, delle principali aziende cubane comprese ovviamente quelle produttrici di \"puros\".\nLa nazionalizzazione di Castro e il rilancio di Davidoff.\nCome detto, con l'avvento del regime castrista vennero nazionalizzate le imprese di tabacco e gli Stati Uniti decretarono l\"'embargo\" sui beni prodotti a Cuba.\nDelle 39 fabbriche di sigari ne sopravvissero assai poche e il governo castrista - malgrado l'opposizione di Ernesto Che Guevara - decise che a Cuba si dovessero confezionare solo 4 moduli di sigari (chiamati \"Siboney\", dal nome di un'antica trib\u00f9 cubana) dall'industria tabacchiera di stato \"Cubatabacco\", a fronte degli oltre 950 di prima della rivoluzione.\nPochi anni dopo, di fronte al deludente risultato economico provocato (l'industria tabacchiera era la seconda fonte di introiti per Cuba, dopo lo zucchero da canna) Fidel torn\u00f2 in parte sui suoi passi, affidando al grande esperto ucraino-svizzero Zino Davidoff l'incarico di rivitalizzare un'industria ormai chiaramente allo sbando.\nQuesti recuper\u00f2 quindi numerosi marchi storici, assicurandosi che il tabacco e la sua lavorazione riconquistassero quell'incontestabile primato qualitativo degli anni precedenti la rivoluzione di Castro.\nDopo il forzato ritiro di Davidoff, agente unico autorizzato alla vendita ufficiale dei \"Habanos\" (totalmente fatti a Cuba, a mano o a macchina) \u00e8 la societ\u00e0 spagnola \"Habanos\" cui si riferiscono le varie sedi note come \"La Casa del Habano\", ma .\nGli Avana oggi.\nSi discute fra gli esperti e gli appassionati se i sigari cubani attuali siano allo stesso livello di incontrastata eccellenza del periodo pre-castrista o se per altre ragioni (nazionalizzazione e/o problemi di coltivazione a causa delle infestazioni di parassiti) non siano peggiorate. Certamente come detto all'inizio c'\u00e8 stato un peggioramento verso la fine degli anni '90, dettato dalla decisione di aumentare in modo brusco la produzione: in questa fase si \u00e8 utilizzato del tabacco di qualit\u00e0 inferiore e una manodopera non preparata. A fronte di questi problemi e del rischio di rovinare una delle pi\u00f9 fiorenti industrie, sono state ridimensionate le quantit\u00e0 prodotte e aumentato il controllo qualitativo. Tuttavia oggi la fase \u00e8 stata certamente superata ed il mercato degli avana va a gonfie vele in tutto il mondo (esclusi ovviamente gli USA per via dell'embargo). Da segnalare il successo che hanno avuto le edizioni limitate, ovvero tre sigari particolari prodotti da Habanos ogni anno, nonch\u00e9 la loro notevole qualit\u00e0.\nAltri caraibici.\nPrima della nazionalizzazione castrista i sigari prodotti sul modello cubano in altri paesi dei Caraibi erano assai poco diffusi, e considerati generalmente prodotti di bassissima qualit\u00e0. In seguito alla nazionalizzazione dell'industria dei sigari molti cubani sono emigrati in altri Stati dei Caraibi per fondare nuove aziende e le aziende gi\u00e0 esistenti hanno assunto lavoratori ed esperti cubani fuoriusciti dal paese. Grazie a questa politica queste aziende hanno guadagnato credibilit\u00e0 e prestigio, soprattutto negli USA (dove l'importazione dei cubani \u00e8 severamente vietata), arrivando attualmente a minacciare la supremazia dei cubani veri e propri.\nAlcune tra le marche pi\u00f9 famose prodotte in Repubblica Dominicana, Santo Domingo, Nicaragua e Honduras sono: Arturo Fuente, Carlos Torano, Cicero Criollo Imperium, Flor de las Antillas, Flor de Selva, Joya de Nicaragua, La Aroma del Caribe, Don Pepin Garcia, Sigari Perdomo e Reserva del Presidente.\nLe fabbriche dei sigari.\nAll'origine, ogni singola marca produceva in proprio ogni proprio prodotto. Col passare del tempo, come gi\u00e0 detto, il mercato ha fatto s\u00ec che la gran parte dei brand si concentrassero nelle mani di tre-quattro grossi gruppi (sostanzialmente Partag\u00e0s, Romeo y Julieta e Montecristo-H. Upmann). Con la rivoluzione cubana e la nazionalizzazione di tutte le marche il governo cubano ha ulteriormente accentuato questa tendenza tanto che oggi possiamo ritenere che quattro fabbriche (tutte situate tra l'altro a L'Avana, producano il 90-95% degli avana:\nMarche principali.\nEcco in ordine alfabetico le principali marche di sigari cubani (che prima erano tutte di diversi proprietari, salvo eccezioni, mentre ora sono della societ\u00e0 \"Habanos\", al 51% statale e al 49% di Altadis, multinazionale del tabacco franco-spagnola):\nCuriosit\u00e0.\nI \"torcedores\" amano lavorare ascoltando la lettura di libri da parte di un addetto, pagato da loro stessi. Si vuole che la marca \"Montecristo\" debba il suo nome al fatto che il romanzo di Dumas \"Il conte di Montecristo\" fosse una delle letture maggiormente gradite dagli artigiani all'opera."}
{"id": "716569", "revid": "599013", "url": "https://it.wikipedia.org/wiki?curid=716569", "title": "Rdf", "text": ""}
{"id": "716571", "revid": "36426", "url": "https://it.wikipedia.org/wiki?curid=716571", "title": "I Paralipomeni della Batracomiomachia", "text": ""}
{"id": "716573", "revid": "254401", "url": "https://it.wikipedia.org/wiki?curid=716573", "title": "Castello Raggio", "text": "Il castello Raggio di Genova \u00e8 stato uno degli edifici storici del capoluogo ligure.\nSituato nel quartiere di Cornigliano, il maniero, gi\u00e0 pesantemente danneggiato dai bombardamenti della seconda guerra mondiale, venne abbattuto il 14 aprile 1951 per lasciare il posto all'insediamento siderurgico \"Oscar Sinigaglia\" dell'Italsider e all'aeroporto internazionale \"Cristoforo Colombo\", inaugurato una decina di anni dopo.\nStoria.\nIl promontorio su cui sorgeva il castello, detto di Sant'Andrea, era sede di una comunit\u00e0 religiosa, inizialmente dedicata al culto di Benedetto da Norcia, le cui prime tracce risalgono all'Alto Medioevo. Nel 1131 i monaci cambiarono osservanza, entrando nell'Ordine cistercense e, pochi anni dopo, trasferirono la sede del monastero nella retrostante collina, in una posizione leggermente sopraelevata, edificando la Badia di Sant'Andrea. Nella badia e nella chiesa oper\u00f2 e visse, durante il XII secolo, sant'Alberto da Genova.\nNel 1797 i due edifici, con la fine della Repubblica e la nascita della filo-rivoluzionaria Repubblica Ligure, vennero espropriati, al pari di molte altre propriet\u00e0 religiose della regione. La badia fu acquistata dal duca Vivaldi Pasqua, che la trasform\u00f2 in villa signorile, conservando nelle strutture l'originario stile gotico, mentre la chiesa che si trovava sul promontorio venne impiegata prima come polveriera e successivamente (1860-1881) come sede di un distaccamento della Regia Marina. Nel 1881 la zona venne acquisita dalla famiglia Raggio.\nIl castello fu edificato in stile liberty a fine Ottocento dall'imprenditore e uomo politico ligure Edilio Raggio. La zona scelta fu quella compresa tra lo scoglio di capo Sant'Andrea e l'area chiamata Fossa a Calcinara - detta anche del Deserto - prossima all'acciaieria-fonderia Raggio &amp; Ratto di propriet\u00e0 dello stesso Raggio.\nAssai ammirato per le sue eleganti linee architettoniche, per la sua realizzazione venne finanziata la somma straordinaria per l'epoca di seicentosessantamila lire. La sua struttura era a forma di parallelepipedo, con una torre a pianta quadrangolare che affiancava il corpo principale, ricalcando nelle sembianze - e secondo le intenzioni dell'architetto Rovelli - il castello di Miramare a Trieste, fatto costruire intorno al 1860 da Massimiliano d'Asburgo. Gli interni erano stati fatti finemente affrescare.\nNella parte occidentale del corpo principale diverse aperture conducevano al giardino (arricchito da un piccolo orto) e alle scuderie. Sul lato orientale, una galleria consentiva di giungere ad un belvedere la cui vista spaziava dal litorale della riviera ligure di ponente fino alla torre della Lanterna.\nSui tre piani del maniero erano disposti, sopra il pianterreno, il piano nobile, dotato di un ampio atrio con vasca pensile in cristallo e destinato a funzioni di rappresentanza, le camere da letto e i mezzanini.\nIl castello fu frequentato negli anni a cavallo del secolo e fino alla prima guerra mondiale da esponenti della nobilt\u00e0 e del mondo politico fra cui il re Umberto I d'Italia con la regina Margherita di Savoia, la contessa Fiammetta Doria (della potente dinastia dei Doria), il duca di Galliera, il principe di Napoli, il conte di Torino e il presidente del Consiglio Giovanni Giolitti.\nLa decadenza del castello ebbe inizio subito dopo la seconda guerra mondiale e segu\u00ec, temporalmente, le difficolt\u00e0 con le quali l'Italia si trov\u00f2 a confrontarsi una volta uscita dal conflitto.\nLuogo della Resistenza partigiana.\nAl castello Raggio \u00e8 legata anche una pagina di storia relativa al secondo conflitto mondiale: il 25 aprile 1945 - giorno della Liberazione - la zona di Cornigliano in cui il castello sorgeva fu scenario degli ultimi combattimenti.\nIn particolare, il castello - fino ad allora controllato dalle forze di occupazione - fu espugnato dai partigiani delle Squadre di Azione Patriottica (SAP) di Sestri Ponente, mezz'ora prima che si arrendessero anche i presidi tedeschi ancora attivi a Voltri e a Pra'. L'area di Sant'Andrea fu quindi una delle prime localit\u00e0 del ponente genovese ad uscire dalla guerra."}
{"id": "716577", "revid": "78273", "url": "https://it.wikipedia.org/wiki?curid=716577", "title": "PolFer", "text": ""}
{"id": "716578", "revid": "80614", "url": "https://it.wikipedia.org/wiki?curid=716578", "title": "SEAT 1430", "text": ""}
{"id": "716579", "revid": "78273", "url": "https://it.wikipedia.org/wiki?curid=716579", "title": "Polfer", "text": ""}
{"id": "716581", "revid": "73997", "url": "https://it.wikipedia.org/wiki?curid=716581", "title": "Philty Animal taylor", "text": ""}
{"id": "716582", "revid": "137590", "url": "https://it.wikipedia.org/wiki?curid=716582", "title": "Duomo di Mantova", "text": "Il duomo di Mantova, pure noto come cattedrale di San Pietro apostolo, \u00e8 il principale luogo di culto della citt\u00e0 di Mantova, chiesa madre della diocesi omonima.\nLa cattedrale \u00e8 situata sul lato nord della centralissima piazza Sordello, non lontano dal Palazzo Ducale e dalla basilica di Sant'Andrea.\nStoria.\nDi origine paleocristiana, ma ricostruita in et\u00e0 medievale (probabilmente da Matilde di Canossa), la chiesa, inizialmente in stile romanico (di quest'epoca \u00e8 ancora il campanile), venne ampliata agli inizi del XV secolo sotto l'egida di Francesco I Gonzaga. \nIl duomo venne edificato dal 1395\u00a0al 1401 su commissione di Francesco IV Gonzaga e sorge sulla chiesa romanica di San Pietro di cui si conservano solo alcune strutture murarie e il campanile. \nNel 1395 Francesco I, per celebrare la nascita del suo primogenito, ordin\u00f2 la costruzione di una nuova facciata in stile gotico. Venne realizzata dai fratelli veneziani Jacobello e Pierpaolo dalle Masegne: della loro originale opera con due file di cappelle gotiche, ornate da guglie e cuspidi in marmo e in cotto, \u00e8 sopravvissuto soltanto il fianco destro del Duomo in stile gotico fiorito. La facciata di quest'epoca, dotata di un protiro, rosoni e pinnacoli, oggi non pi\u00f9 esistente in quanto demolita nel 1756, \u00e8 testimoniata da un prezioso dipinto di Domenico Morone che si trova a Palazzo Ducale. \nNel 1545, dopo un nuovo incendio, il cardinale Ercole Gonzaga allora reggente del Ducato di Mantova ne richiese la ristrutturazione. Il Duomo fu dunque ristrutturato da Giulio Romano, che lasci\u00f2 intatte la facciata e le pareti perimetrali ma ne modific\u00f2 sostanzialmente l'interno, trasformandolo in forma simile all'antica Basilica di San Pietro a Roma in versione paleocristiana, prima dell'intervento su quest'ultima di Bramante, Raffaello e Antonio da Sangallo. Tale scelta pu\u00f2 essere messa in rapporto con le simpatie evangeliste del cardinale Ercole Gonzaga, committente dell'opera, in polemica con la politica papale di quegli anni. La morte di Giulio Romano nel 1546 segn\u00f2 una lunga interruzione dei lavori, che continuarono sotto la guida di Giovan Battista Bertani alterando probabilmente il primo progetto, specialmente nella realizzazione del presbiterio. Su iniziativa del vescovo Antonio Guidi di Bagno l'attuale facciata completamente di marmo, fu realizzata tra il 1756 e il 1761 su disegno del romano Nicol\u00f2 Baschiera, ingegnere dell'esercito austriaco. L'incarico dei lavori furono affidati a Giovan Angelo Finali (1709-1772), un artista di Valsolda a lungo attivo a Verona, autore anche delle statue poste sulla facciata assieme allo scultore Giuseppe Tivani. Durante il periodo di occupazione francese, il Duomo fu oggetto di pesanti spoliazioni napoleoniche. Si ricorda le \"Tentazioni di Sant\u2019Antonio abate\", di Paolo Veronese, tra le 10 tele del Duomo di Mantova, commissionate ad artisti veronesi e mantovani dal cardinale Ercole Gonzaga alla met\u00e0 del millecinquecento che oggi si trovano al Museo di Caen, in Normandia, dai tempi dell'occupazione napoleonica.\nDescrizione.\nIl Duomo \u00e8 una sovrapposizione di tre stili: la facciata tardo barocca, il fianco sinistro gotico, e il campanile romanico.\nEsterno.\nLa facciata della cattedrale \u00e8 a salienti, con la parte centrale, in cui si aprono i tre portali, scandita da quattro paraste corinzie e sormontata da un frontone triangolare.\nSul timpano sono collocate le statue raffiguranti San Celestino, San Pietro, San Paolo e Sant'Anselmo, mentre sui corpi laterali, sempre da sinistra a destra, quelle di Santa Speciosa, San Luigi Gonzaga, San Giovanni Bono e la Beata Osanna Andreasi. \nLungo il fianco destro, si possono ancora vedere le cuspidi e le guglie di coronamento quattrocentesche; il campanile romanico ospita un concerto di sette campane, di cui le 6 grandi accordate secondo la scala di \"Si\u266d\" maggiore e la piccola \u00e8 un'ottava sopra la campana grossa. La pi\u00f9 grande \u00e8 ottima opera dell'insuperato maestro settecentesco Giuseppe Ruffini. Le restanti furono fuse dalla ditta Cavadini di Verona nella prima met\u00e0 del XIX secolo.\nInterno.\nL'interno della cattedrale \u00e8 a croce latina, con aula divisa in cinque navate da quattro file di colonne corinzie scanalate.\nLe due navate laterali esterne e la navata centrale sono coperte con un soffitto piano a cassettoni, le due navate laterali interne sono coperte con volte a botte. Lungo ciascuna delle due navate laterali esterne si apre una fila di cappelle laterali, i cui altari sono ornati da pale dei pi\u00f9 importanti artisti del manierismo mantovano (le tele di Paolo Veronese e Giulio Campi, le pi\u00f9 importanti del ciclo, non sono oggi pi\u00f9 a Mantova). In realt\u00e0 le cappelle non erano presenti nel progetto originario di Giulio Romano, in quanto ivi disegn\u00f2 altre due navate. Con una cancellata furono separate le due navate esterne creando delle psudo cappelle senza comunque interrompere lo spazio corrente tipico di una navata. Sulla crociera, si eleva la cupola, con tamburo ottagonale e priva di lanterna, dipinta internamente con il \"Paradiso\". L'altare maggiore \u00e8 in marmi policromi ed \u00e8 sormontato da un \"Crocifisso\" ligneo scolpito.\nIl braccio sinistro del transetto termina nella cappella del Santissimo Sacramento, che venne realizzata nel XVII secolo \u00e8 decorata alla fine del XVII legata al culto della reliquia del sangue di Cristo. Sempre sul lato sinistro \u00e8 presente il santuario della Vergine Incoronata forse disegnato da Luca Fancelli attorno al 1480 e alla Sacrestia quattrocentesca la cui volta \u00e8 decorata con medaglioni di scuola del Mantegna.\nOrgano a canne.\nSulla cantoria del braccio di destra del transetto, si trova l'organo a canne della cattedrale, costruito dalla ditta organaria cremasca Benzi-Franceschini nel 1915 ed in seguito pi\u00f9 volte restaurato ed ampliato. L'ordinaria manutenzione \u00e8 eseguita dalla ditta Micheli di Volta Mantovana.\nLo strumento \u00e8 a trasmissione elettropneumatica, con consolle mobile indipendente situata a pavimento nel transetto, nei pressi del presbiterio, avente due tastiere di 61 note ciascuna e pedaliera concavo-radiale di 32 note. La cassa neoclassica, in legno scolpito e dorato, deriva del precedente strumento della prima met\u00e0 dell'Ottocento ed \u00e8 stata disegnata da Giambattista Marconi; presenta la mostra composta da tre cuspidi di canne di principale con bocche \"a scudo\" allineate orizzontalmente.\nTombe di personaggi illustri.\nIl Duomo di Mantova accoglie le spoglie di illustri personaggi della storia della citt\u00e0:\nOpere d'arte.\nTra le opere d'arte si segnalano:"}
{"id": "716584", "revid": "1494169", "url": "https://it.wikipedia.org/wiki?curid=716584", "title": "Crown Royal", "text": ""}
{"id": "716588", "revid": "110025011", "url": "https://it.wikipedia.org/wiki?curid=716588", "title": "Windows Metafile", "text": "Il Windows Meta File \u00e8 un formato di file per rappresentare le immagini che contiene informazioni di tipo vettoriale e bitmap, ideale per le clipart.\nQuesto formato era affetto da un bug di buffer overflow, causato sfruttando un buffer non verificato nel sistema di rendering."}
{"id": "716590", "revid": "454575", "url": "https://it.wikipedia.org/wiki?curid=716590", "title": "Loxian", "text": "Il loxian \u00e8 una lingua artistica creata dalla compositrice Roma Ryan e utilizzata per la prima volta in tre canzoni contenute nell'album \"Amarantine\" di Enya, pubblicato nel 2005, e per la seconda volta in due canzoni dell'album \"Dark Sky Island\" di Enya pubblicato nel 2015\".\" Il termine \"loxian\" deriva apparentemente dal greco (\"Loxos\": \"obliquo\", \"inclinato\"). In origine per\u00f2 il nome della lingua avrebbe dovuto essere \"errakan\" che in gaelico significa all'incirca \"La gente che viene dalla Luna\".\nStoria.\nRyan cre\u00f2 la lingua quando si accorse di non riuscire a scrivere testi soddisfacenti in inglese, gaelico o latino per alcune delle canzoni di Enya. L'idea le venne dopo aver lavorato con le lingue elfiche di Tolkien scrivendo testi in queste lingue per una delle tracce registrate nel 2001 da Enya per la colonna sonora del film di Peter Jackson \"Il Signore degli Anelli - La Compagnia dell'Anello\".\nIl loxian viene descritto dalle sue creatrici come una \"lingua futuristica di un pianeta lontano\"; Il suo sistema di scrittura (visibile sia nel CD \"Amarantine\" sia nel libro \"Water Shows the Hidden Heart\") \u00e8 stato progettato su ispirazione dei linguaggi di Tolkien, sull'alfabeto runico e su elementi della stenografia Pitman.\nDopo aver esaminato il loxian, Terry Dolan, un professore di inglese allo University College di Dublino, ha offerto la sua opinione professionale sulla lingua: \"Sembra scegliere elementi a caso. Si basa su diverse forme di linguaggi di tutto il mondo come l'inglese antico, l'hindi, il gallese, ma soprattutto lo yupik. \u00c8 molto variabile al livello linguistico, sembra che non possieda alcuna forma di grammatica o sintassi, il che ne mina considerevolmente la comprensibilit\u00e0. La scrittura assomiglia a quella di molte lingue esistenti. Essa \u00e8 disegnata sulle scritture di Tolkien, sulle rune [\"sic\"] e possiede inoltre elementi del Pitman shorthand.\"\nEnya ha descritto i Loxiani come esseri che \"vivono su un altro pianeta e che osservano lo spazio, domandandosi, 'Siamo noi gli unici che esistono?'\"\nRoma Ryan ha scritto un libro pubblicato nel dicembre 2005, intitolato \"Water Shows The Hidden Heart\", che fornisce delle informazioni aggiuntive sulle tre canzoni in loxian ed esplora lo sviluppo della lingua.\nEnya e Ryan considerano il loxian una loro propriet\u00e0 intellettuale soggetta alle restrizioni del copyright; riprodurre la lingua senza il permesso della loro etichetta discografica, la Aigle Records, \u00e8 considerata una violazione di copyright. Come nel caso del klingon, vi sono delle dispute sul fatto che una lingua possa essere soggetta al diritto d'autore."}
{"id": "716595", "revid": "79109", "url": "https://it.wikipedia.org/wiki?curid=716595", "title": "Bianca Robecchi", "text": ""}
{"id": "716596", "revid": "287204", "url": "https://it.wikipedia.org/wiki?curid=716596", "title": "Cratere Oppenheimer", "text": "Oppenheimer \u00e8 il nome di un grande cratere lunare da impatto intitolato al fisico statunitense J. Robert Oppenheimer, situato nella porzione meridionale dell'emisfero lunare pi\u00f9 distante dalla Terra (faccia nascosta), a ovest dell'immenso cratere Apollo. Nelle vicinanze si trovano a sud-ovest il cratere Maksutov, dall'interno molto scuro, e a ovest-sud-ovest il cratere Davisson. Quest'ultimo si incunea nel bordo orientale del cratere Leibnitz, ancora pi\u00f9 grande di Oppenheimer.\nIl bordo esterno di Oppenheimer \u00e8 quasi esattamente circolare, ma \u00e8 interrotto, in numerosi punti, da piccoli crateri. Il maggiore \u00e8 Oppenheimer H, che si estende sino al bordo interno. In generale, all'interno, il bordo \u00e8 molto sottile nella zona occidentale, mentre \u00e8 molto pi\u00f9 spesso nella met\u00e0 orientale, nella direzione del cratere Apollo. Il pianoro interno \u00e8 abbastanza livellato, specialmente verso il centro, ed ha un'albedo pi\u00f9 bassa in alcune zone dalle parti del bordo occidentale. Una di queste aree contiene il cratere satellite Oppenheimer U, completamente invaso dalla lava. vicino alle pendici interne, sia a nord che a sud, vi sono dei sistemi di rimae lineari. La met\u00e0 orientale del cratere presenta i segni di una raggiera orientata in direzione nord-sud.\nCrateri correlati.\nAlcuni crateri minori situati in prossimit\u00e0 di Oppenheimer sono convenzionalmente identificati, sulle mappe lunari, attraverso una lettera associata al nome."}
{"id": "716597", "revid": "13618", "url": "https://it.wikipedia.org/wiki?curid=716597", "title": "Olivetti Valentine", "text": "Olivetti Valentine \u00e8 una macchina per scrivere della Olivetti nata nel 1968 dal progetto di Ettore Sottsass e Perry A. King. Il modello venne messo in produzione l'anno successivo, nel 1969.\nIn Italia \u00e8 conosciuta soprattutto come la \"rossa portatile\", ma ne sono state prodotte anche di colore bianco per l'Italia e blu e verde rispettivamente per la Francia e la Germania, oggi praticamente introvabili.\nSi tratta di una delle icone pi\u00f9 grandi del design industriale. L'importanza della Valentine \u00e8 sottolineata dalla sua presenza dagli inizi degli anni settanta nella collezione permanente del Museum of Modern Art di New York, dalle sue partecipazioni a mostre sul design italiano e internazionale in tutto il mondo, dal suo enorme successo commerciale, oltre che dai riconoscimenti ricevuti per le soluzioni innovative adottate dai progettisti nella fase di realizzazione.\nLa Valentine fa parte della collezione permanente del Triennale Design Museum di Milano con un modello rosso e della \"Collezione Alessandro Pedretti\" , sempre del museo della Triennale, con un modello bianco.\nCaratteristiche.\nCaratteristica principale della Valentine, ripresa molto chiaramente anche dalla campagna pubblicitaria, \u00e8 la trasportabilit\u00e0 della macchina che, a differenza delle precedenti, non aveva una valigetta esterna in cui chiuderla, ma era essa stessa la valigetta: la parte posteriore della macchina \u00e8 stata progettata come \"chiusura\" della valigetta, comprensiva della maniglia, mentre l'unica parte esterna \u00e8 un guscio-scatola, in ABS, capace di proteggerla da qualsiasi colpo e ben fissato alla macchina grazie a due sicure di gomma laterali.\nNel suo design \u00e8 ben rappresentata la cultura contemporanea in cui \u00e8 stata progettata, periodo di rotture politiche, sociali e artistiche, e cultura pop art, che la differenzia dalla linea tradizionale dell'Olivetti: essa non \u00e8 la rivisitazione della Lettera 22 di Nizzoli, chic ed elegante, rivestita con un carter di alluminio di estrema precisione, ma, fatta eccezione per il meccanismo del cinematico di scrittura a pi\u00f9 elementi, la Valentine \u00e8 interamente in plastica, ABS lucido. Il materiale, con la maniglia per essere trasportata e le due manopole gialle per l'avvolgimento del nastro, ne caratterizza la leggerezza.\nCommercializzazione.\nL'industria eporediese chiese a Ettore Sottsass di disegnare una macchina per scrivere portatile, a basso prezzo, della quale non progett\u00f2 solo il design, \"pensata come una nuova penna biro, un oggetto da pochi soldi pronto per essere venduto anche nei mercati di paese\", ma ne invent\u00f2 anche la campagna pubblicitaria.\nDal progetto del layout della campagna pubblicitaria:\n \nPer la campagna pubblicitaria, infatti, sono stati chiamati artisti famosi come Roberto Pieracini e Milton Glaser, oltre allo stesso Sottsass.\nLe pubblicit\u00e0 prodotte sono ancora attuali, risaltano la macchina per scrivere, la ambientano, non erano pubblicit\u00e0 prettamente informative, come lo erano le altre contemporanee; le informazioni sul prezzo e le caratteristiche erano riportate sulla documentazione informativa, mentre nella pubblicit\u00e0 \u00e8 mostrata la Valentine cos\u00ec com'\u00e8, in mezzo alla gente, o addirittura in un quadro famoso. Alle campagne pubblicitarie della Valentine partecip\u00f2 anche Adrianus Van Der Elst realizzando manifesti dedicati alla fortunata macchina da scrivere."}
{"id": "716598", "revid": "94902", "url": "https://it.wikipedia.org/wiki?curid=716598", "title": "Trascrizione inversa", "text": ""}
{"id": "716600", "revid": "122426683", "url": "https://it.wikipedia.org/wiki?curid=716600", "title": "Verso sciolto", "text": "Nella metrica italiana, per verso sciolto s'intende un verso non rimato, cio\u00e8 sciolto dalla rima, non legato ad altri dalla rima. Qualunque verso pu\u00f2 trovarsi sciolto all'interno di una strofa e in tal caso \u00e8 detto anche verso irrelato. Ma il verso sciolto per eccellenza nella nostra tradizione poetica, l'unico usato da solo in sequenze pi\u00f9 o meno estese, \u00e8 l'endecasillabo sciolto.\nStoria.\nLa storia dell'endecasillabo piano sciolto attraversa tutta la storia della poesia italiana.\nSi trova gi\u00e0 nel poemetto satirico duecentesco \"Mare amoroso\". Ma \u00e8 nel Cinquecento che ha la sua consacrazione: Gian Giorgio Trissino lo adopera come metro eroico ne \"L'Italia liberata dai Goti\" (1547-48) e Annibal Caro lo usa per rendere l'esametro latino nella sua celebre traduzione dell\"'Eneide\" (edita postuma, 1581).\nDa allora diventa il verso principe della traduttologia italiana: nel Seicento Alessandro Marchetti tradusse \"Della natura delle cose\" (edito postumo, 1717) di Lucrezio; nel Settecento, Anton Maria Salvini volgarizz\u00f2 un'infinit\u00e0 di opere classiche greche, tutte in endecasillabi sciolti di scorrevole fattura, attirandosi la critica che sembrassero prosa; di grande impatto nell'ambiente letterario dell'epoca fu la traduzione dei \"Canti di Ossian\" di Melchiorre Cesarotti, ammirata e lodata anche all'estero; nell'Ottocento, Vincenzo Monti tradusse l\"Iliade\" (1810), portando l'endecasillabo sciolto alla sua perfezione, e Ippolito Pindemonte l\"Odissea\" (1822).\nIntanto venne anche usato come metro lirico da Carlo Innocenzo Frugoni, Saverio Bettinelli e Andrea Cornaro, nei \"Versi sciolti di tre eccellenti moderni autori\" (1757), e come metro tragico dall'Alfieri. Ugo Foscolo compose il proprio capolavoro, \"Dei sepolcri\" (1807), in 295 endecasillabi sciolti; Giacomo Leopardi lo sublim\u00f2 in alcuni dei \"Canti\" (\u00e8 il metro de \"L'infinito\"). Manzoni lo us\u00f2 in \"Urania\" (1809), Pascoli nei \"Poemi conviviali\" (1904), Gozzano ne \"Le farfalle\" (1914).\nAttualmente l'endecasillabo sciolto \u00e8 l'unico verso tradizionale tuttora diffuso nella moderna poesia versiliberista."}
{"id": "716601", "revid": "439868", "url": "https://it.wikipedia.org/wiki?curid=716601", "title": "PROBA", "text": "Il Proba (\"Project for On Board Autonomy\") \u00e8 un insieme di satelliti dell'Agenzia Spaziale Europea (ESA), nell'ambito del progetto \"In\u2011orbit Technology Demonstration Programme\" (Programma dimostrativo di tecnologie in orbita), che si prefigge lo scopo di testare nuove tecnologie che permettano, ai futuri satelliti scientifici, di sfruttare i benefici dell'on-board autonomy, cio\u00e8 la capacit\u00e0 di effettuare numerose operazioni in completa autonomia riducendo drasticamente le operazioni da terra.\nMissioni.\nSono presenti all'interno del progetto quattro satelliti:\nObiettivi.\nLa serie di satelliti PROBA \u00e8 stata ideata con l'obiettivo primario di testare tecnologie innovative su satelliti di piccole dimensioni e poco costosi. Infatti oggigiorno le aziende, europee in particolare, investono poco in ricerca spaziale ostacolati dagli alti prezzi di costruzione del satellite, gli alti costi di lancio e di controllo del satellite stesso.\nL'opportunit\u00e0 di costruire piccoli satelliti pi\u00f9 o meno specializzati in pochi settori permetter\u00e0 di comprimere i prezzi di costruzione del satellite, senza considerare che il minor ingombro e peso riduce sensibilmente i costi di lancio.\nQuesto permetter\u00e0 non solo un pi\u00f9 facile accesso allo spazio delle medie aziende, ma anche delle universit\u00e0 europee, cosa che far\u00e0 aumentare la ricerca spaziale aumentando, di conseguenza i benefici, che derivano, da questa attivit\u00e0.\nParticolare attenzione viene quindi posta nello sviluppo di tecnologie per aumentare la capacit\u00e0 del satellite di funzionare in maniera autonoma con il minimo supporto possibile dalla Terra, cio\u00e8 per aumentare la cosiddetta \"on-board autonomy\".\nSatelliti.\nIl primo satellite della serie, PROBA-1 \u00e8 stato lanciato nell'ottobre 2001 dopo tre anni di lavoro.\nAl termine della missione primaria, della durata di due anni, la sua vita operativa \u00e8 stata prolungata ed \u00e8 tuttora attivo.\nIl secondo satellite della serie, PROBA-2 \u00e8 stato lanciato nel novembre 2009. \u00c8 progettato per una vita operativa di due anni ed \u00e8 regolarmente funzionante.\nIl terzo satellite della serie, PROBA-V \u00e8 stato lanciato il 7 maggio 2013 alle 4.06 (CEST) a mezzo del lanciatore Vega. il ritardo nella preparazione del razzo ha comportato un ritardo nel lancio del satellite. Il satellite Proba-V ha come scopo il censimento della vegetazione terrestre in autonomia; da qui il suffisso \"V\" (Vegetation).\nIl quarto satellite della serie, PROBA-3 sar\u00e0 in realt\u00e0 una coppia di satelliti, pianificati per il lancio entro la met\u00e0 del 2021. I due satelliti sono destinati a volare a breve distanza, per testate tecnologie sul volo coordinato."}
{"id": "716605", "revid": "181699", "url": "https://it.wikipedia.org/wiki?curid=716605", "title": "The Importance of Being Earnest", "text": ""}
{"id": "716609", "revid": "1718925", "url": "https://it.wikipedia.org/wiki?curid=716609", "title": "The Picture of Dorian Gray", "text": ""}
{"id": "716610", "revid": "2009590", "url": "https://it.wikipedia.org/wiki?curid=716610", "title": "Jak 3", "text": "Jak 3 \u00e8 un videogioco creato dalla Naughty Dog per la PlayStation 2. \u00c8 il seguito di \".\nTrama.\nIl gioco comincia con Jak che viene esiliato nel deserto fuori Haven City, poich\u00e9 \u00e8 stato accusato di aver fomentato una rivolta, dal Gran Consiglio di Haven City, guidato dal perfido Veger. Adesso Haven City \u00e8 divisa tra il Fronte di Liberazione, capitanato da Torn, le Teste di Metallo, sopravvissute alla sconfitta del loro capo, Kor (in \"), e i Bot della Morte Kremizi. Jak, accompagnato da Daxter e Pecker, sviene per la disidratazione, ma viene trovato da un gruppo di Cacciatori del Deserto, che decidono di portare il gruppo a Spargus City, una citt\u00e0 nel deserto nella quale trovano scampo tutti gli esiliati dal dispotico regime di Haven City. Jak e Daxter vengono sottoposti ad una prova di abilit\u00e0 in cui devono affrontare un gruppo di predoni. In quel momento, avviene la trasformazione in Dark Jak ed il ragazzo spazza via in breve tempo tutti i predoni. Nonostante tutti rimangano sconvolti dalla ferocia di Jak, il giovane \u00e8 accolto nella comunit\u00e0 da Damas, re della citt\u00e0.\nJak e Daxter svolgono vari incarichi per Damas, finch\u00e9 non trovano un ologramma di Errol, che inizialmente non riconoscono a causa delle ferite che aveva riportato in una tremenda esplosione nel precedente capitolo della saga. Jak e Daxter tornano a Spargus, dove incontrano Seem, un monaco, che li informa della comparsa in cielo della \"Stella del Giorno\", che ogni giorno pare avvicinarsi al pianeta sempre pi\u00f9. Seem mostra loro uno strano artefatto Precursor che i monaci avevano trovato. L'oggetto si anima, prende il volo ed esplode. Seem vede in ci\u00f2 l'approssimarsi di qualcosa di terribile per tutto il pianeta, e cio\u00e8 l'arrivo dei Creatori oscuri, di cui la Stella del Giorno sarebbe l'astronave madre: essi sono creature che rimodellano e distruggono i pianeti con l'Eco oscuro. I due si recano prima al Tempio Precursor, dove Jak apprende di poter usare anche l'Eco di luce, con il quale pu\u00f2 trasformarsi in Light Jak e usare nuovi poteri. Poi, utilizzando un bizzarro mezzo volante, giungono nel vulcano al centro del deserto e sede di numerosi monaci, che per\u00f2 da tempo non danno pi\u00f9 notizie. Qui, trovano il cadavere di uno dei monaci e Jak si impossessa di un nuovo potere oscuro: l'invisibilit\u00e0. Vengono poi contattati da Ashelin, che li prega di tornare subito a Haven City poich\u00e9 il Fronte di Liberazione sta perdendo la guerra contro le Teste di Metallo ed i Bot della Morte; consegna loro un oggetto, il sigillo di Mar, con il quale Jak potr\u00e0 aprirsi una strada per arrivare alla citt\u00e0.\nJak e Daxter tornano al Tempio Precursor e raggiungono le catacombe. Una volta superate, i due si imbattono in Veger che aizza contro di loro un enorme Bot Precursor. Sconfitto il Bot, i due arrivano a Haven City, devastata dalla guerra, ed incontrano Samos, il mentore di Jak, e Keira, sua figlia. Giungono nella parte sud della citt\u00e0 e si presentano al quartier generale di Torn, ma in quell'istante si attiva un ologramma di Errol, che rivela di essere il capo dei Bot della Morte. Torn affida a Jak il compito di sconfiggere sia Errol che le Teste di Metallo, e di capire che legame ci sia tra loro e i Creatori oscuri. \nScoprono che Errol si \u00e8 alleato con i Creatori oscuri e le Teste di Metallo allo scopo di conquistare il pianeta. Jak viene informato da un idolo Precursor che nel centro del pianeta esiste un sistema di difesa planetario in grado di distruggere la nave dei Creatori oscuri, per cui cercano di trovare Errol e prendergli la \"Sfera di Eco\", la chiave per attivare l'arma. Jak e Daxter vanno all'entrata dell'area, sito dove un tempo sorgeva lo Stadio delle corse di Haven City, e da dove si pu\u00f2 accedere al sistema di difesa planetario, ma la zona pullula di Creatori oscuri e Teste di Metallo; in loro appoggio, arriva Damas con un potente veicolo, con il quale si apriranno la via attraverso i nemici. Quando sembra che la missione sia felicemente conclusa, i Creatori oscuri colpiscono il veicolo, facendolo capovolgere e lasciando gravemente ferito Damas. In punto di morte, Damas d\u00e0 a Jak un oggetto che portava al collo suo figlio scomparso molto tempo prima, e fa promettere a Jak di ritrovare il ragazzo. Quando Damas spira, Jak si ricorda del bambino visto in \"Jak II: Renegade\", che era lui da piccolo, il quale poi era stato fatto viaggiare a ritroso nel tempo, cosicch\u00e9 il Jak adulto potesse esistere. Jak si rende dunque conto che Damas era il padre che non aveva mai conosciuto. In quel momento, arriva Veger che rivela a Jak di essere stato la mente diabolica dietro gli esperimenti che gli avevano dato i poteri oscuri, e non Praxis, come invece Jak aveva sempre pensato.\nJak insegue Veger attraverso un passaggio lungo vari chilometri ed i due arrivano alla camera di attivazione dell'arma. Un idolo Precursor offre a Jak di divenire anch'esso un Precursor, ma Veger gli sottrae questo onore minacciandolo con una pistola. In quel momento, si apre una stanza nella quale vi sono tre creature identiche a Daxter che dicono di essere i Precursor! Avevano assunto l'aspetto di creature simili ad angeli perch\u00e9, altrimenti, nessuno avrebbe mai creduto che fossero degli esseri superiori. Dopo questa rivelazione Veger, con suo grande sgomento, si trasforma in un Precursor, piccolo e arancione. A questo punto, Jak e Daxter iniziano il processo di caricamento dell'arma, ma devono anche impedire che Errol attivi l'esercito di macchine oscure contenuto nella nave dei Creatori oscuri, prima che essa venga distrutta. I Precursor li fanno arrivare sulla nave e i due riescono a far ritardare Errol abbastanza da far s\u00ec che il cannone faccia fuoco e colpisca la nave. I due si salvano, ma Errol riesce a prendere una macchina oscura e ad arrivare a terra. Jak colpisce i punti deboli della creatura e sembra che la distrugga, ma la parte superiore si sgancia e si schianta nel Deserto. Jak la scala e si scontra con Errol in un'epica battaglia che lo vede uscire vincitore, poich\u00e9 individua il punto debole della cabina di pilotaggio della macchina e lo colpisce con il Peace Maker, uccidendo Errol. Nel finale, si vedono i Precursor offrire a Jak l'opportunit\u00e0 di partire con loro, per fagli vedere i misteri dell'universo, ma Jak rifiuta per rimanere insieme all'amico Daxter.\nArmi.\nIl sistema di gioco di \"Jak\" 3 \u00e8 rimasto quasi del tutto invariato rispetto al suo predecessore. Il protagonista potr\u00e0 tirare calci e pugni, guidare avveniristici veicoli e utilizzare poteri oscuri. A questo, \u00e8 stata aggiunta la trasformazione di Jak in Light Jak ed un ampliamento delle armi utilizzabili:"}
{"id": "716614", "revid": "72563", "url": "https://it.wikipedia.org/wiki?curid=716614", "title": "The Ballad of Reading Gaol", "text": ""}
{"id": "716616", "revid": "122071430", "url": "https://it.wikipedia.org/wiki?curid=716616", "title": "De Profundis", "text": "De profundis (letteralmente, \"dal profondo [dell'abisso]\" in lingua latina) pu\u00f2 riferirsi a:"}
{"id": "716620", "revid": "2166030", "url": "https://it.wikipedia.org/wiki?curid=716620", "title": "Michele Critoboulos", "text": "Biografia.\n\u00c8 conosciuto come autore di un lamento per la conquista da parte degli ottomani di Costantinopoli sotto il sultano Mehmet II. \u00c8 una delle fonti bizantine principali della caduta di Costantinopoli nel 1453, insieme ad anche le altre testimonianze degli storici Ducas, Laonico Calcondila e Giorgio Sfranze. Era nato in una famiglia aristocratica bizantina sull'isola di Imbro. Negli anni intorno al1450 fu un leader politico locale dell'isola e svolse un ruolo attivo nella consegna pacifica di Imbro, Lemno e Taso agli ottomani dopo la caduta finale dell'impero bizantino.\nOpere.\nIn seguito scrisse l'opera \"Storia\" in cinque libri. \u00c8 un resoconto storico dell'ascesa degli ottomani e della conquista finale del resto dell'Impero Romano d'Oriente. La sua parte principale \u00e8 una biografia del sultano ottomano Mehmet II, il Conquistatore, al quale l'opera fu anche dedicata. Scrivendo sotto il dominio ottomano, Critoboulos espresse ammirazione per Mehmet nella sua opera, e combin\u00f2 il lutto per la perdita greca con l'accettazione del passaggio di potere ai turchi ottomani, che egli interpret\u00f2 come un evento storico mondiale divinamente ordinato.\nNel fare ci\u00f2, Critoboulos prese come modello letterario le opere di Flavio Giuseppe, lo storico ebreo-romano della distruzione romana di Gerusalemme. Il suo testo \u00e8 il resoconto storico pi\u00f9 dettagliato del primo decennio del dominio turco a Costantinopoli, compresi gli sforzi ottomani di ricostruire e ripopolare la citt\u00e0. Il suo teso autografo \u00e8 stato conservato nella Biblioteca del Palazzo di Topkap\u0131 a Istanbul. Us\u00f2 Tucidide come modello per la sua \"Storia\"."}
{"id": "716624", "revid": "28406", "url": "https://it.wikipedia.org/wiki?curid=716624", "title": "Critoboulos di Imbro", "text": ""}
{"id": "716626", "revid": "55730977", "url": "https://it.wikipedia.org/wiki?curid=716626", "title": "Regione Liguria", "text": ""}
{"id": "716628", "revid": "1652635", "url": "https://it.wikipedia.org/wiki?curid=716628", "title": "De vulgari eloquentia", "text": "Il De vulgari eloquentia (\"L'eloquenza della lingua volgare\") \u00e8 un trattato in lingua latina scritto da Dante Alighieri tra il 1303 ed i primi mesi del 1305.\nPur affrontando il tema della lingua volgare, fu scritto in latino in quanto rivolto principalmente ai dotti del tempo per mostrare loro la bellezza della lingua volgare nella loro lingua, appunto il latino. Inoltre, Dante scrisse in questa lingua per difendersi da eventuali accuse di incultura e soprattutto perch\u00e9 si stava rivolgendo non al popolo bens\u00ec alle persone dotte. Il trattato avrebbe dovuto comprendere almeno quattro libri, ma Dante ne compose soltanto uno e parte del secondo.\nStruttura e temi.\nL'opera si apre con una metafora: Dante dichiara che user\u00e0 il suo \u201c\"ingegno e gli scritti e la cultura di altri\"\u201d per riempire una coppa cos\u00ec grande e per mescerne un dolcissimo idromele.\nIl tema centrale dell'opera \u00e8 l'eloquenza della lingua volgare: nel trattare la materia in maniera esaustiva ed enciclopedica, Dante mette al centro la ricerca di un volgare \"illustre\", ovvero quel volgare che possa assumere i caratteri di lingua letteraria all'interno del variegato panorama linguistico italiano.\nGrande importanza riveste anche come trattato di stilistica e di metrica: infatti Dante, dopo aver inquadrato gli stili tragico (nell'accezione di pi\u00f9 elevato) e comico (il pi\u00f9 umile), codifica e teorizza la canzone di endecasillabi come forma metrica d'eccellenza, adatta allo stile tragico.\nSecondo il progetto originale, il trattato sarebbe stato diviso in 4 libri, ma in realt\u00e0 il lavoro di Dante si \u00e8 interrotto al capitolo XIV del secondo. L'inizio del primo libro tratta dell'origine delle lingue e delle loro tipologie storico-geografiche. Nelle pagine seguenti Dante affronta il problema della lingua letteraria unitaria, aprendo la cosiddetta \"questione della lingua\". I paragrafi relativi offrono preziose indicazioni sulla realt\u00e0 linguistica del primo Trecento. Dante vi classifica i dialetti italiani (volgari municipali) e cerca di individuare quello che ha le caratteristiche per imporsi come lingua letteraria. Nella sua rassegna egli adotta come tratti divisori il fiume Po e la catena degli Appennini, ottenendo una ideale croce che quadripartisce le lingue locali.\nDante definisce la lingua volgare quella lingua che il bambino \"impara dalla balia\", a differenza della \"grammatica\" (termine con cui Dante indica il latino) vista come lingua immutabile e ritenuta un prodotto artificiale delle \u00e9lite. L'autore afferma, dunque, la maggiore nobilt\u00e0 della lingua volgare, perch\u00e9 \u00e8 la lingua naturale, la prima ad essere pronunciata nella vita sua e dei suoi lettori: la novit\u00e0 dantesca sta poi anche nell'individuare gli strumenti del volgare come adatti ad occuparsi di qualsiasi argomento, dall'amore alle virt\u00f9 e alla guerra.\nNel IV capitolo apre la questione di chi sia stato il primo essere umano dotato di parola. La risposta \u00e8 che la favella sarebbe stata data ad Adamo all'atto stesso della sua creazione (avrebbe pronunziato la parola \"El\", \"Dio\" in ebraico, come invocazione al creatore), anche se la prima persona di cui nella Bibbia viene riferito un discorso \u00e8 Eva, a cui si riferisce il dialogo con il serpente (il diavolo tentatore).\nTra tutti i volgari italiani, l'autore ne cerca uno che sia \"illustre, cardinale, aulico e curiale\":\nEgli non ritiene nessuno dei volgari italiani degno di questo scopo, nonostante alcuni di essi, come il toscano, il siciliano e il bolognese, abbiano un'antica tradizione letteraria. Il volgare ideale viene allora definito con un procedimento deduttivo, come una creazione retorica che si ritrova nell'uso dei principali scrittori del tempo, incluso lo stesso Dante.\nAltro tema sul quale il poeta fa chiarezza \u00e8 quello degli stili in relazione alle tre principali tematiche, accostandovi anche una precisa esemplificazione: \"armi, amore e rettitudine\" trovano i loro grandi esponenti nella lingua provenzale, rispettivamente in Bertran de Born, Arnaut Daniel e Giraut de Bornelh. In Italia manca un poeta delle \"armi\", mentre \"amore\" e \"rettitudine\", secondo il poeta, hanno tra gli autori italiani in lingua volgare i massimi rappresentanti rispettivamente in Cino da Pistoia e nel \"suo amico\", perifrasi con cui Dante indica s\u00e9 stesso.\nIl \"De vulgari eloquentia\" nel dibattito sulla lingua italiana.\nNell'ambito del dibattito tra italianisti, che proponevano di usare una koin\u00e9 di dialetti su base toscana, e i \"toscanisti\", tra cui Manzoni, che invece sostenevano che l'italiano dovesse essere il puro dialetto fiorentino, i primi presero il \"De vulgari eloquentia\" a manifesto, leggendovi una ricerca di una lingua unitaria anche parlata.\nDi diverso avviso fu invece Manzoni, il quale in una lettera scritta nel 1868 sostiene che nel \"De vulgari eloquentia\" Dante abbia affrontato la questione del volgare solo per legittimare l'uso del volgare per trattare temi nobili in contesto letterario e per costruire una norma letteraria unitaria, cio\u00e8 una lingua unitaria unicamente scritta, ma in nessun passaggio egli lo propone come lingua corrente del popolo: \"Al libro De Vulgari Eloquio \u00e8 toccata una sorte, non nova nel suo genere, ma sempre curiosa e notabile; quella, cio\u00e8, d'esser citato da molti, e non letto quasi da nessuno, quantunque libro di ben piccola mole, e quantunque importante, non solo per l'altissima fama del suo autore, ma perch\u00e9 fu ed \u00e8 citato come quello che sciolga un'imbarazzata e imbarazzante questione, stabilendo e dimostrando quale sia la lingua italiana.\""}
{"id": "716629", "revid": "27723", "url": "https://it.wikipedia.org/wiki?curid=716629", "title": "Itamar Franco", "text": ""}
{"id": "716630", "revid": "27723", "url": "https://it.wikipedia.org/wiki?curid=716630", "title": "Manuel Vitorino", "text": ""}
{"id": "716632", "revid": "834", "url": "https://it.wikipedia.org/wiki?curid=716632", "title": "Salvador de Bah\u00eda", "text": ""}
{"id": "716633", "revid": "559473", "url": "https://it.wikipedia.org/wiki?curid=716633", "title": "Salvador de Bahia", "text": ""}
{"id": "716634", "revid": "27723", "url": "https://it.wikipedia.org/wiki?curid=716634", "title": "Floriano Peixoto", "text": ""}
{"id": "716638", "revid": "90227", "url": "https://it.wikipedia.org/wiki?curid=716638", "title": "Dal\u00ec Salvador", "text": ""}
{"id": "716639", "revid": "124123", "url": "https://it.wikipedia.org/wiki?curid=716639", "title": "Selyf Sarffgadau", "text": "Il suo nome \u00e8 una forma gallese per Salomone e appare nelle genealogie pi\u00f9 antiche come Selim. Il suo soprannome, \"Sarffgadau\", significherebbe \"Serpente da battaglia\". Secondo gli \"Annali dell'Ulster\" e gli \"Annali del Galles\" mor\u00ec attorno al 613 nella battaglia di Chester. Gli \"Annali dell'Ulster\" lo definiscono \"re dei britanni\", forse perch\u00e9 guid\u00f2 un'alleanza composta da diversi regni britannici contro gli anglosassoni della Northumbria (secondo gli \"Annales del Galles\", anche il re del Gwynedd, Iago ap Beli, mor\u00ec in questo scontro). \nIl trono sarebbe dovuto passare al figlio Manwgan ap Selyf, ma sembra che il re del\nDogfeiling, Eluadd ap Glast, conosciuto anche come Eluan Powys o Eliudd Powys prese il potere, approfittando della giovane et\u00e0 del legittimo erede. Manwgan recuper\u00f2 il trono una trentina d'anni dopo. "}
{"id": "716643", "revid": "363629", "url": "https://it.wikipedia.org/wiki?curid=716643", "title": "Fish-eye", "text": "In fotografia, un fish-eye o fisheye (letteralmente: \"occhio di pesce\") \u00e8 un obiettivo fotografico o cinematografico grandangolare estremo (o ultragrandangolare) che abbraccia un angolo di campo non minore di 180\u00b0 (esistono infatti fisheye che abbracciano angoli di campo superiori a 180\u00b0).\nIl termine fisheye fu coniato da Robert W. Wood nel suo libro Physical Optics in un capitolo dedicato alla rifrazione dei raggi di luce incidenti sulla superficie di un lago. Il termine fisheye fa riferimento al fatto che un pesce sul fondo del lago \u00e8 in grado di vedere una semisfera\nIl primo fisheye, il Robin Hill Sky, fabbricato dalla ditta Beck di Londra \u00e8 stato sviluppato per studiare le formazioni di nubi e produceva su una piccola lastra un'immagine di tutto il cielo, grazie all'espediente di introdurre una fortissima distorsione a barilotto.\nLe immagini prodotte da un fish-eye sono circolari, anche se in certi casi, quando non \u00e8 necessaria una copertura di 180\u00b0, parte del bordo, o addirittura tutto il bordo circolare, viene escluso (dalla lastra o dalla pellicola).\nI fisheye vengono anche molto usati nella fotografia sportiva, in particolare nelle discipline gravity come skateboard e BMX per via del particolare effetto che offrono.\nLe lunghezze focali dei fisheye dipendono dalle dimensioni del fotogramma. Per il fotogramma \u00d7 36 mm le tipiche lunghezze focali sono tra gli 8 e i 10 mm per obiettivi che producono immagini circolari, e tra i 14 e i 16 mm per quelli che producono immagini a fotogramma pieno (tagliando completamente i bordi circolari).\nEsistono anche aggiuntivi ottici (anche chiamati fisheye) che, anteposti ai normali obiettivi, li trasformano in obiettivi fisheye.\nA differenza degli obiettivi grandangolari a prospettiva rettilinea, i fisheye non possono evidentemente fornire un'immagine non distorta. In particolare l'immagine \u00e8 sempre pi\u00f9 distorta quanto pi\u00f9 ci si allontana dal centro.\nEsistono diversi metodi per ottenere queste distorsioni: nella maggior parte dei fisheye per uso fotografico si opta per la cosiddetta proiezione equidistante. \nLo schema ottico fondamentale di un fisheye \u00e8 quello di un teleobiettivo invertito, costituito da uno o pi\u00f9 elementi anteriori divergenti e da elementi posteriori convergenti, di dimensioni pi\u00f9 ridotte."}
{"id": "716644", "revid": "27723", "url": "https://it.wikipedia.org/wiki?curid=716644", "title": "Aureliano Chaves", "text": ""}
{"id": "716645", "revid": "729019", "url": "https://it.wikipedia.org/wiki?curid=716645", "title": "Strada statale 583 Lariana", "text": "L'ex strada statale 583 Lariana (SS 583), ora strada provinciale 583 ex strada statale Lariana (SP 583) in provincia di Como, e strada provinciale 583 Lariana (SP 583) in provincia di Lecco, \u00e8 una strada provinciale italiana che mette in collegamento i capoluoghi di provincia Como e Lecco, passando per il litorale del Triangolo Lariano.\nStoria.\nLa strada statale 583 \"Lariana\" venne istituita nel 1969 sul percorso Como - Bellagio - Lecco.\nNel 1990 la strada venne estesa di alcuni chilometri, da Lecco a Pescate, incorporando un tratto appartenuto fino ad allora alla SS 36, contemporaneamente deviata su un nuovo tracciato.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Lombardia che ha provveduto al trasferimento dell'infrastruttura al demanio della Provincia di Como e della Provincia di Lecco per le tratte territorialmente competenti.\nPercorso.\nPartendo dal nord della citt\u00e0 (Como) la strada si snoda lungo la costa orientale del lago omonimo su un tracciato estremamente panoramico ma stretto, ondulato e pieno di curve; attraversa qui i centri di Blevio, Torno, Faggeto Lario, Pognana Lario, Nesso, Lezzeno tenendosi generalmente in alto sulla riva del lago, per giungere a Bellagio, nota localit\u00e0 turistica situata all'unione tra i due rami che formano la parte meridionale del lago. Dirigendosi quindi verso sud (sulla riva occidentale del ramo lacustre di Lecco), la strada si mantiene quasi al livello del lago ed entra nel lecchese dove tocca Oliveto Lario e Malgrate; dopo pochi km raggiunge Lecco e termina quindi a Pescate."}
{"id": "716649", "revid": "110386", "url": "https://it.wikipedia.org/wiki?curid=716649", "title": "Luigi Gonzaga di Nevers", "text": ""}
{"id": "716655", "revid": "5764877", "url": "https://it.wikipedia.org/wiki?curid=716655", "title": "Natalit\u00e0", "text": ""}
{"id": "716656", "revid": "1702319", "url": "https://it.wikipedia.org/wiki?curid=716656", "title": "Esone", "text": "Gli esoni costituiscono, insieme agli introni, la porzione di un gene (eucariotico o di archeobatteri) che viene trascritta dalle RNA polimerasi durante il processo di trascrizione.\nGli esoni, in seguito al processo di splicing del trascritto primario, detto hnRNA, si ritrovano negli mRNA maturi; talvolta il trascritto primario pu\u00f2 subire un processo di splicing alternativo in seguito al quale, negli mRNA maturi, si possono ritrovare anche gli introni o parti di essi.\nSpesso, erroneamente, viene affermato che gli esoni costituiscono la parte codificante del genoma; questo \u00e8 vero solo in parte: se, infatti, \u00e8 vero che tutta la sequenza che codifica una proteina deve risiedere su uno o pi\u00f9 esoni, non \u00e8 invece sempre vero che un esone sia codificante: esoni non codificanti sono stati individuati in molti geni umani. Nel DNA degli Eucarioti un gene \u00e8 composto da un certo numero di esoni e di introni; questi ultimi possono essere di dimensioni molto varie anche dell'ordine di centinaia di migliaia di basi. Molte fasi dei meccanismi di rimozione degli esoni durante la maturazione dell'mRNA sono ancora sconosciute mentre alcuni passaggi cominciano ad essere noti: ad esempio generalmente gli esoni sono delimitati da due coppie di nucleotidi, un GT e un AG, ma questo da solo non \u00e8 sufficiente a definire l'esone. Si tratta comunque di un processo estremamente preciso, che deve identificare un piccolo esone di qualche decina o centinaia di basi in mezzo a una regione cromosomica che pu\u00f2 essere di centinaia di migliaia di basi e inoltre se questi meccanismi vengono meno, come succede ad esempio quando le sequenze GT e AG vanno incontro a mutazione, gli esoni non vengono riconosciuti in maniera appropriata e ne deriva la produzione di un RNA anomalo, che non \u00e8 in grado di produrre la proteina normale: \u00e8 quanto succede in numerosi pazienti affetti da malattie genetiche.\nL'mRNA maturo, negli Eucarioti, \u00e8 di solito costituito oltre che dalla parte codificante (Coding DNA sequence o CDS), anche da due regioni non tradotte (UTR) poste una al 5' e l'altra al 3' del trascritto. Questo comporta quindi l'esistenza di esoni completamente o parzialmente non codificanti, ossia quelli che andranno a costituire le UTR del trascritto maturo.\nStoria.\nIl termine \"esone\" (in inglese \"exon\" da \"expressed region\") fu coniato dal biochimico americano Walter Gilbert nel 1978: \"la definizione di cistrone dovrebbe essere sostituita da questa unit\u00e0 di trascrizione che contiene regioni che andranno perse nel messaggero maturo \u2013 che suggerisco di chiamare introni (in inglese \"introns\" da \"intragenic regions\") \u2013 alternate con regioni espresse definite esoni.\"\nQuesta definizione fu originariamente coniata per i trascritti codificanti proteine che subiscono splicing prima di essere tradotti. Successivamente il termine incluse sequenze rimosse dagli rRNA, i tRNA e pi\u00f9 tardi \u00e8 stato utilizzato anche per le molecole di RNA che originano da differenti parti del genoma che sono legate da trans-splicing.\nFunzione.\nL'immagine a destra rappresenta un RNA nucleare eterogeneo (hnRNA), il quale \u00e8 un trascritto di mRNA non ancora sottoposto ad RNA editing o pre-mRNA. Gli esoni possono includere sia sequenze che codificano per amminoacidi (in rosso) sia sequenze non tradotte (in grigio). Gli esoni e in alcuni casi anche gli introni o parti di essi vengono uniti insieme per formare un mRNA finale funzionale; difatti bisogna specificare che l'mRNA maturo non \u00e8 sempre costituito esclusivamente da tratti esonici, ma pu\u00f2 presentare talvolta porzioni introniche. L'annotazione 5' e 3' si riferisce alla direzione dello stampo di DNA nel cromosoma ed \u00e8 utilizzato per distinguere le due regioni non tradotte (UTR).\nAlcuni degli esoni formeranno in parte o interamente la regione non tradotta al 5' (5'UTR) o la regione non tradotta al 3' (3'UTR) di ogni trascritto. Le regioni UTR sono importanti per l'efficienza di traduzione del trascritto e per il controllo del tasso di traduzione e dell'emivita del trascritto.\nI trascritti provenienti dallo stesso gene potrebbero non avere la stessa struttura esonica, dal momento che, mediante il processo di splicing alternativo,possono essere rimosse porzioni dell'mRNA. Alcuni dei trascritti di mRNA hanno esoni senza ORF, quindi sono talvolta considerati RNA non codificanti.\nL'esonizzazione \u00e8 la creazione di un nuovo esone, come risultato di mutazioni nelle sequenze introniche.\nMessaggeri policistronici hanno open reading frame (ORF) multipli in uno stesso trascritto e piccole regioni di sequenze non tradotte tra ogni ORF.\nTipologie.\nOltre alla gi\u00e0 accennata divisione in esoni codificanti e non codificanti, gli esoni possono quindi essere divisi in costitutivi e alternativi.\nGli esoni costitutivi di un gene sono presenti in tutti gli mRNA prodotti da quel gene, invece gli esoni alternativi si ritrovano solo in un sottoinsieme dei trascritti derivanti dal gene. Le proteine derivanti dalla traduzione di trascritti alternativi dello stesso gene, sono dette isoforme.\nIl rimescolamento degli esoni.\nGli esoni sono coinvolti in un processo di rimescolamento, meccanismo che permette la creazione di nuovi geni. Le evidenze\nche supportano l'esistenza di questo fenomeno sono le seguenti:\nLa maggiore lunghezza degli introni rispetto a quella degli esoni assicura il pi\u00f9 facile verificarsi di eventi di ricombinazione all'interno degli introni, piuttosto che livello degli esoni. Quindi \u00e8 pi\u00f9 probabile che gli esoni vengano rimescolati piuttosto che interrotti.\nDati statistici relativi ai geni umani.\nIl numero degli esoni nei geni umani \u00e8 mediamente pari a 9 ed \u00e8 generalmente correlato alla lunghezza del gene. Talvolta per\u00f2 ci sono delle variazioni, come nel caso del gene per la titina, che \u00e8 caratterizzato da un numero di esoni molto elevato (363). Le dimensioni degli esoni interni sono poco variabili di norma e mediamente pari a 122 coppie di basi. Al contrario gli esoni al 3' dei geni possono essere notevolmente pi\u00f9 lunghi. Inoltre, mentre per quanto riguarda le dimensioni degli esoni possiamo affermare questa ridotta variabilit\u00e0 di dimensioni, non si pu\u00f2 dire lo stesso riguardo alle dimensioni degli introni, che al contrario possono essere molto variabili."}
{"id": "716675", "revid": "140509", "url": "https://it.wikipedia.org/wiki?curid=716675", "title": "Qdisc", "text": "Qdisc \u00e8 un marchio di propriet\u00e0 della RCA Italiana con il quale venivano distribuiti EP in vinile da 12\" a 33 giri contenenti, salvo rare eccezioni, quattro canzoni, due per facciata, per una durata media complessiva di circa la met\u00e0 di un LP tradizionale.\nStoria.\nLa RCA Italiana lanci\u00f2 il \"Qdisc\" nell'ottobre 1980, per il solo mercato discografico italiano. La produzione termin\u00f2 appena quattro anni pi\u00f9 tardi.\nAltre case discografiche italiane (ad es. Ricordi, Durium, Ariston) seguirono in quegli stessi anni l'esempio della RCA, pubblicando in serie economiche apposite mini-LP a 33 giri con sole quattro-cinque canzoni, riguardo ai quali oggi il termine \"Qdisc\" (con relative varianti ortografiche \"Q-disc\", \"Q Disc\", etc.) \u00e8 per analogia assai diffuso, ad esempio su Internet, dove peraltro l'accezione si trova estesa anche ai \"mix\" a 45 giri da 12\" e persino a CD contenenti quattro tracce. Storicamente, tuttavia, \"Qdisc\" \u00e8 la serie di EP prodotti in Italia dalla RCA Italiana e dalle etichette da essa distribuite come It, Numero Uno, Zerolandia, ecc. con le caratteristiche suindicate, negli anni tra il 1980 e il 1984: essi riportano tutti il logo \"Qdisc\" in copertina e inizialmente la RCA li catalog\u00f2 in modo differente dagli altri 33 giri. Da met\u00e0 circa del 1983, i titoli avrebbero seguito la numerazione principale della RCA, come anche non sarebbe pi\u00f9 apparso il logo seriale sulle etichette.\nStando allo \"slogan\" con cui il formato fu lanciato, la lettera \"Q\" stava per \"Quattro\" (cio\u00e8 il numero standard delle canzoni che conteneva) ma anche per \"Qualit\u00e0\": la durata pi\u00f9 breve dell'incisione consentiva infatti una maggiore distanza fra i solchi, con conseguente miglioramento della qualit\u00e0 sonora. Ci\u00f2, unito ad un prezzo di copertina dimezzato rispetto al tradizionale LP, rendeva il \"Qdisc\" \u2013 nelle intenzioni della casa produttrice \u2013 un prodotto commercialmente conveniente per il pubblico, specie quello pi\u00f9 giovane: una sorta di via di mezzo fra il \"singolo\" a 45 giri e l'album vero e proprio, avendo ovviamente, rispetto a quest'ultimo, costi di produzione proporzionalmente ridotti.\nProprio grazie ai costi contenuti, la RCA lo utilizz\u00f2 spesso per promuovere artisti nuovi o emergenti prima che questi avessero pronto un album d'esordio completo (ad esempio: Nino Buonocore e Gatto Panceri) ma su \"Qdisc\" incisero anche artisti italiani gi\u00e0 affermati come Anna Oxa (\"Controllo totale\", 1980), Lucio Dalla (\"Lucio Dalla [Q Disc]\", 1981), Bruno Lauzi (\"Amici miei\", 1981), Francesco De Gregori (\"La donna cannone\", 1983), Renato Zero (\"Calore\", 1983), Stadio (\"Chiedi chi erano i Beatles\", 1984) e Amedeo Minghi (\"Quando l'estate verr\u00e0\", 1984).Tra le altre produzioni figurano titoli di esponenti italiani del \"progressive\" e dell'\"underground\" (come Gaio Chiocchio dei Pierrot Lunaire, Massimo Morante dei Goblin o la \"reunion\" del Perigeo), colonne sonore di film italiani e \"compilation\" di brani tratti da trasmissioni televisive (\"Al Paradise\", \"Universit\u00e0 della canzonetta\", \"Buon compleanno TV\").\nI pochi casi in cui il Qdisc fu utilizzato da RCA per artisti o gruppi stranieri (ad esempio: Pretenders, Madness e Bow Wow Wow) riguardano per lo pi\u00f9 pubblicazioni promozionali rivolte al solo mercato italiano, contenenti una selezione di quattro brani tratti dal corrente album ufficiale; unica eccezione l'EP \"Baal\" di David Bowie, pubblicato come \"Qdisc\" nella sua interezza.\nSulla scia del \"Qdisc\", la RCA ide\u00f2 una formula di spettacolo dal vivo, denominata \"Qconcert\", in cui tre artisti italiani della scuderia andavano in tourn\u00e9e assieme, condividendo i musicisti d'accompagnamento: il primo \"Q Concert\" riun\u00ec Ivan Graziani, Ron e Goran Kuzminac (1980), il secondo Riccardo Cocciante, Rino Gaetano e il gruppo New Perigeo (1981) e un terzo nuovamente Kuzminac con Mario Castelnuovo e Marco Ferradini (1982); queste tourn\u00e9e collettive furono tutte accompagnate dall'uscita di un \"Qdisc\" contenente un brano di ciascuno dei tre artisti, pi\u00f9 un quarto inedito cantato da tutti e tre assieme.\nNel maggio del 2004 la Sony BMG italiana (poi divenuta Sony Music Entertainment Italia), proprietaria del catalogo RCA, ha ristampato su compact disc circa una ventina di titoli dell'epoca, anch'essi a prezzo ridotto, con riproduzione fedele delle confezioni originali."}
{"id": "716684", "revid": "49022", "url": "https://it.wikipedia.org/wiki?curid=716684", "title": "Selyf ap Cynan", "text": ""}
{"id": "716690", "revid": "30610", "url": "https://it.wikipedia.org/wiki?curid=716690", "title": "Delitto di Cogne", "text": "Il delitto di Cogne \u00e8 stato un caso di \"figlicidio\" commesso il 30 gennaio 2002 in una villetta di Montroz (pron. fr. : ), frazione di Cogne, in Valle d'Aosta, ai danni di un bambino di tre anni, Samuele Lorenzi. Nel 2008 la corte suprema di cassazione ha riconosciuto colpevole del delitto la madre, Annamaria Franzoni. \nHa scontato 6 anni di carcere e 5 di detenzione domiciliare, estinguendo la pena in anticipo per buona condotta, notizia comunicata successivamente, il 7 febbraio 2019, dopo alcuni mesi dalla sua scarcerazione.\nIl caso ebbe grande rilevanza mediatica dopo il delitto anche grazie all'uso del mezzo televisivo e nelle prime fasi processuali divise l'opinione pubblica.\nStoria.\nFatti.\nAlle ore 8:28 del 30 gennaio 2002 il centralino della Valle d'Aosta del 118 ricevette una telefonata dalla frazione Montroz di Cogne da Annamaria Franzoni, che chiedeva l'intervento di soccorsi sanitari dicendo di aver appena trovato il figlio Samuele, di tre anni, che \"vomitava sangue\" nel proprio letto. \nLa Franzoni aveva gi\u00e0 contattato pure il medico di famiglia, dottoressa Satragni. Questa intervenne sul posto per prima ed ipotizz\u00f2 una causa naturale (aneurisma cerebrale) sostenendo a lungo questa ricostruzione affermando che il pianto disperato del bambino, scopertosi solo in casa, avrebbe potuto provocare \"\"l'apertura della testa\". La vittima infatti mostrava una profonda ferita al capo con fuoriuscita di materia grigia. La dottoressa inoltre lav\u00f2 il volto e il capo del piccolo e lo spost\u00f2 fuori casa - nonostante il freddo intenso - su una barella improvvisata. Queste azioni, motivate dall'urgenza della rianimazione, compromisero tuttavia la scena del delitto e le condizioni della vittima. Le ipotesi iniziali (aneurisma, convulsioni, traumi da caduta e rianimazione troppo violenta) vennero smentite, in prima fase dai soccorritori e successivamente dai risultati dell'autopsia.\nI soccorritori sopraggiunti in elicottero constatarono che le ferite sul corpo della vittima erano frutto di un atto violento e avvisarono i carabinieri, che effettuarono i primi sopralluoghi. Il piccolo fu dichiarato morto alle ore 9:55. L'autopsia stabil\u00ec come causa del decesso almeno diciassette colpi sferrati con un corpo contundente. Sul capo della vittima furono rinvenute microtracce di rame, facendo supporre l'uso di un mestolo ornamentale o oggetti composti da tale metallo. Lievi ferite sulle mani fecero supporre un estremo tentativo di difesa.\nQuaranta giorni dopo il delitto la madre fu iscritta nel registro delle notizie di reato con l'accusa di omicidio e il 14 marzo 2002 venne arrestata con l'accusa di omicidio volontario, aggravato dal vincolo di parentela; il tribunale del riesame di Torino, per\u00f2, il 30 marzo ne ordin\u00f2 la scarcerazione per carenza di indizi.\nIndagini.\nI numerosi sopralluoghi compiuti dagli inquirenti nel corso delle indagini all'interno della villetta non portarono mai al ritrovamento dell'arma del delitto. Si ipotizzer\u00e0 in seguito l'uso di un oggetto contundente come un mestolo di rame, una piccozza da montagna, un pentolino del tipo usato per bollire il latte o altri oggetti, senza alcuna conferma certa.\nL'accusa e la motivazione della prima sentenza si fondarono prevalentemente sulla perizia eseguita con l'aiuto del luminol sulle tracce di sangue. Ne vennero rilevate abbondanti sopra il pigiama della Franzoni, trovato parzialmente nascosto tra le coperte del letto solo dopo alcune ore dal fatto delittuoso. L'accusa sostenne che la donna l'avrebbe indossato al momento del delitto, essendo questa l'unica spiegazione possibile per le ampie macchie di sangue e i frammenti di osso e materia cerebrale della vittima repertate sulle maniche della casacca dell'indumento. Ulteriori macchie di sangue della vittima furono rinvenute sulle suole e all'interno delle ciabatte da casa della donna. Al di fuori della camera da letto, inoltre, non furono rinvenute tracce ematiche riconducibili a un eventuale terzo che, a delitto ultimato e ormai sporco del sangue della piccola vittima, si sarebbe allontanato. Secondo l'accusa, inoltre, la Franzoni era l'unica persona che avrebbe potuto commettere l'omicidio all'ora indicata dai risultati delle indagini. Le persone che all'ora dei fatti si trovavano nella zona non avevano notato nulla di insolito e nessuna persona sospetta.\nSecondo la difesa, la casacca e i pantaloni del pigiama non sarebbero stati indossati dall'assassino, bens\u00ec giacevano sul piumone del letto. In secondo luogo, viene affermato che l'assassino, vedendo la Franzoni uscire per accompagnare il figlio maggiore alla fermata dello scuolabus, si sarebbe intrufolato nella villa, inizialmente solo per \"fare un dispetto\" (ma altre volte si parl\u00f2 di un presunto tentativo di stupro o di un movente comunque di natura sessuale) alla mamma del bambino, e trovandosi inaspettatamente il piccolo nel letto, sarebbe stato preso dall'agitazione e avrebbe colpito Samuele una serie di volte, per poi fuggire senza portare a termine qualsiasi intento criminoso avesse. Tutto questo in meno di otto minuti (un lasso di tempo coerente con la dinamica dei fatti dichiarati dall'accusa stessa), senza lasciare traccia alcuna di sangue in nessun'altra stanza della casa o all'esterno della stessa e senza che n\u00e9 la Franzoni n\u00e9 l'autista dello scuolabus n\u00e9 nessun altro si avvedessero della sua presenza.\nVa rilevato che nessun oggetto di valore era stato sottratto e nessuna porta o finestra dell'abitazione presentavano segni di forzatura. La borsetta che la Franzoni usava abitualmente era rimasta in casa ma non recava segni di manomissione e non era stata frugata. La Franzoni, inizialmente, dichiar\u00f2 d'aver chiuso la porta di casa al momento di uscire, specificando: \"l'ho chiusa e so bene quello che faccio\"\". Il giorno successivo, tuttavia, cambi\u00f2 versione (in una intercettazione ambientale presso la caserma dei carabinieri di Cogne si sente il marito farle notare che sostenere di aver chiuso la porta a chiave non deponeva a suo favore) e sostenne di averla lasciata invece aperta, perch\u00e9 diversamente - a suo dire - Samuele si sarebbe allarmato rendendosi conto che lei era uscita lasciandolo da solo, pur sostenendo d'avere, per prudenza, lasciato acceso il televisore in maniera che il bambino non si allarmasse.\nIn ogni caso, nella villetta non furono mai repertate impronte digitali o tracce organiche riconducibili a soggetti estranei. Nell'estate del 2004, subito dopo la condanna in primo grado inflitta alla donna, l'avvocato Carlo Taormina e alcuni suoi consulenti effettuarono un sopralluogo nella villetta, all'indomani del quale venne annunciato il rinvenimento, sulla porta della camera da letto, di una impronta digitale insanguinata appartenente al \"vero assassino\" nonch\u00e9 di tracce ematiche della vittima nel garage della casa, che avrebbero contrassegnato un ipotetico percorso di fuga attraverso la porta basculante dello stesso (malgrado il giorno del delitto gli inquirenti l'avessero rinvenuta regolarmente chiusa e senza segno alcuno di scasso). In realt\u00e0 si scopr\u00ec ben presto che l'impronta digitale apparteneva a uno dei tecnici della difesa e il dito che l'aveva lasciata non era sporco del sangue della vittima bens\u00ec di Luminol, e che le asserite \"tracce ematiche\" non contenevano sangue della vittima n\u00e9 si trattava di sangue umano.\nAltri elementi dell'accusa furono tratti da comportamenti e conversazioni tenuti dalla Franzoni successivamente al delitto: cos\u00ec, ad esempio, una sua frase intercettata dai carabinieri durante una conversazione telefonica con un'amica il 6 marzo 2002 (\"\"Non so cosa mi \u00e8 succ...\", subito corretta in \"Non so cosa gli \u00e8 successo\"\"). Altre intercettazioni telefoniche e ambientali permisero di rilevare come la donna, il marito e altri parenti discutessero su come \"provocare\" alcuni vicini di casa affinch\u00e9 questi confessassero il delitto, e persino una singolare osservazione del padre della donna: \"Meglio se \u00e8 stato uno senza figli\". Nel corso della stessa conversazione, il padre della Franzoni arriv\u00f2 a sostenere che sarebbe stato auspicabile che \"tutti\" i vicini confessassero, facendo riferimento a due distinte coppie e a una quinta persona. In un'altra intercettazione, si sentirono inoltre il padre e il marito della Franzoni ventilare l'ipotesi di far trovare un martello presso il terreno dei vicini, per sviare gli inquirenti o comunque far loro credere che questa fosse l'arma del delitto, perduta dall'assassino durante la fuga.\nSuscit\u00f2 inoltre non pochi sospetti anche il fatto che, mentre il figlio veniva trasportato in elicottero all'ospedale, la Franzoni, rimasta in casa col marito per essere sentita dalle forze dell'ordine, continuasse a chiedergli con insistenza: \"\"Facciamo un altro figlio, mi aiuti a farne un altro?\" richiesta alla quale - a detta di un carabiniere - il marito sembrava essere infastidito e non rispondeva.\nIl giorno successivo, durante un interrogatorio presso la locale caserma dei carabinieri, la donna afferm\u00f2 che \"purtroppo ci sono anche delle madri che ammazzano i figli, ce n'\u00e8\" e a un altro carabiniere che discuteva del fatto con lei, lo stesso giorno, dichiar\u00f2 addirittura \"spero che sia stato ucciso, stia tranquillo...\"\", stupendo non poco il militare che le chiese il perch\u00e9 di tale affermazione, domanda alla quale, peraltro, la donna rispose evasivamente.\nNel luglio 2004, Annamaria Franzoni e il marito Stefano Lorenzi sporsero denuncia contro un vicino di casa, Ulisse Guichardaz, indicandolo come il \"vero assassino\", attribuendogli oscuri moventi ed elencando una serie di \"indizi\" contro di lui, alcuni dei quali invero assai singolari (come l'abitudine dell'uomo, di professione guardaparco, di portare occhiali da sole per proteggersi dal riverbero, inevitabile sui ghiacciai ad alta quota, o il fatto che egli talora indossasse un parrucchino per nascondere la calvizie) e attribuendogli intenzioni moleste e persecutorie nei confronti della donna, peraltro mai notate da alcuno e mai segnalate dalla stessa Franzoni agli inquirenti se non all'atto della presentazione della denuncia.\nL'uomo venne ripetutamente interrogato nel corso degli anni, e forn\u00ec sempre la stessa versione, affermando di essere stato svegliato attorno all'ora del delitto da una telefonata del padre che gli chiedeva di recarsi in paese per aprire il negozio di alimentari di cui la famiglia era titolare, e di aver quindi trascorso l'intera mattinata lavorando nel negozio. Tale versione e il relativo alibi vennero infine ritenuti attendibili dagli inquirenti alla fine del primo processo. A seguito dell'accusa i coniugi Lorenzi vennero quindi indagati per calunnia nei confronti di Ulisse Guichardaz.\nNel processo d'appello l'uomo non fu pi\u00f9 chiamato in causa. Emersero, invece, pesanti allusioni nei confronti di un'altra vicina, Daniela Ferrod, con cui pare che Annamaria Franzoni avesse avuto qualche banale screzio in passato. A dispetto delle accuse mosse dalla Franzoni, fu proprio Daniela Ferrod la prima persona che ella chiam\u00f2 in soccorso. Le perizie effettuate dai RIS e gli alibi dei sospettati hanno sempre condotto al loro scagionamento.\nProcessi.\nLa difesa di Annamaria Franzoni pass\u00f2, in ordine cronologico, a Carlo Federico Grosso, Carlo Taormina e a un legale d'ufficio, Paola Savio.\nPrimo grado.\nIl 19 luglio 2004 Annamaria Franzoni venne condannata in primo grado con rito abbreviato dal giudice dell'udienza preliminare di Aosta Eugenio Gramola a 30 anni di reclusione (avrebbe ricevuto l'ergastolo nel caso non avesse scelto il rito abbreviato). La difesa dell'avvocato Carlo Taormina e dei suoi consulenti produsse prove messe in dubbio in un nuovo processo (il cosiddetto \"Cogne bis\") per calunnia e frode processuale. In tale processo vennero imputate undici persone, fra cui Franzoni, Lorenzi e Taormina.\nAppello.\nNel processo d'appello conclusosi il 27 aprile 2007 presso la Corte d'Assise d'appello di Torino venne confermata la colpevolezza dell'imputata ma la pena fu ridotta a 16 anni con la concessione delle attenuanti generiche, ritenute bilancianti l'aggravante della commissione del fatto nei confronti del proprio discendente.\nIn attesa della sentenza della Corte Suprema la donna rimase libera perch\u00e9 fu esclusa l'esigenza di misure cautelari personali, come pericolo di fuga, inquinamento delle prove o di reiterazione del reato.\nCassazione.\nIl 21 maggio 2008 la Prima sezione penale della Corte Suprema di Cassazione conferm\u00f2 la sentenza d'appello. La sera stessa la Franzoni fu arrestata dai carabinieri a Ripoli Santa Cristina e condotta in carcere. A fine luglio 2008 vennero pubblicate le motivazioni della sentenza, una cinquantina di cartelle.\nUltimi atti giudiziari.\nNel novembre del 2008 una perizia psichiatrica sollecitata dalla stessa imputata conferm\u00f2 il rischio di reiterazione del reato, negandole la possibilit\u00e0 di incontrare i figli fuori dal carcere. \nIl 26 gennaio 2009 la Procura di Torino chiese il rinvio a giudizio per l'imputata per il reato di calunnia contro Ulisse Guichardaz e per frode processuale. Franzoni fu condannata il 19 aprile 2011 dal Tribunale di Torino a un anno e quattro mesi. Successivamente la Corte d'appello di Torino il 31 marzo 2014 dichiar\u00f2 prescritto quel reato.\nIl 26 giugno 2014, dopo 6 anni di detenzione, Annamaria Franzoni venne scarcerata grazie ad una perizia psichiatrica che escluse il rischio di recidivit\u00e0. Gi\u00e0 da tempo godeva del beneficio del lavoro all'esterno, oltre a numerosi permessi premio che le consentivano di uscire periodicamente dal penitenziario per stare con la famiglia. Nel febbraio 2015 la Corte di Cassazione accolse il ricorso della Procura della Repubblica di Bologna contro la concessione della detenzione domiciliare in favore di Annamaria Franzoni ma il 28 aprile 2015 il Tribunale di sorveglianza di Bologna le prorog\u00f2 la detenzione domiciliare, permettendole di scontarla nella sua casa di Ripoli Santa Cristina. Il 15 aprile 2016 il Tribunale di sorveglianza ha rigettato la richiesta di affidamento in prova ai servizi sociali presentata dai legali di Annamaria Franzoni.\nDal settembre 2018 Annamaria Franzoni \u00e8 una donna definitivamente libera. I 16 anni di reclusione sono stati ridotti a meno di 11 grazie all'indulto e ai giorni di liberazione anticipata. La notizia dell\u2019avvenuto fine pena \u00e8 diventata di dominio pubblico il 7 febbraio 2019.\nAnnamaria Franzoni.\nAnnamaria Franzoni, nata a San Benedetto Val di Sambro il 23 agosto 1971, \u00e8 coniugata con Stefano Lorenzi, perito elettrotecnico. La coppia ha avuto tre figli: Davide (nato ad Aosta nel 1995), Samuele (nato ad Aosta il 12 novembre 1998 e morto a Cogne il 30 gennaio 2002) e Gioele (nato a Bologna il 26 gennaio 2003).\nLa Franzoni fu individuata fin dall'inizio come unica responsabile dell'omicidio e fu oggetto di rilievi psicologici e psichiatrici da parte di esperti (tra questi Ugo Fornari). Rifiut\u00f2 poi di sottoporsi a una seconda perizia che venne comunque eseguita ma solo sulla base di documenti gi\u00e0 depositati.\nUltime perizie attribuirono alla Franzoni una personalit\u00e0 affetta da \"nevrosi isterica\", cio\u00e8 portata a teatralit\u00e0 e a simulazione, incapace di elaborare in modo maturo le problematiche della quotidianit\u00e0. Con la nascita del secondo figlio, Samuele, sembra aver manifestato stress o difficolt\u00e0 nel gestire la casa e due figli piccoli, ma non si \u00e8 mai accertato se si trattasse di una vera e propria depressione post-partum. La Franzoni si era rivolta alla dottoressa Satragni per queste difficolt\u00e0, ottenendo la prescrizione di un blando antidepressivo del quale non sembra abbia mai fatto uso. Segu\u00ec una breve separazione personale dei coniugi Lorenzi e la Franzoni coi due figli torn\u00f2 presso i genitori a Monteacuto Vallese, frazione di San Benedetto Val di Sambro.\nIl mattino del delitto, la Franzoni lament\u00f2 un \"malessere\" a seguito del quale il marito verso le 5:30 avvis\u00f2 la guardia medica. Successivamente, la Franzoni minimizz\u00f2 l'episodio, riferendo che il sanitario le avrebbe diagnosticato una banale influenza, ma i sintomi da lei lamentati (tremori agli arti, dispnea, nausea e sensazione di affanno) sembrerebbero suggerire invece che la donna soffrisse di attacchi di panico. La Franzoni stessa continu\u00f2 a rigettare ogni ipotesi di infermit\u00e0 mentale totale o parziale, incluse le condizioni che sarebbero in grado di spiegare, secondo alcuni esperti, l'amnesia rispetto all'atto omicida e l'incapacit\u00e0 di riconoscersene responsabile.\nNella sentenza d'appello l'imputata venne di fatto ritenuta pienamente sana di mente al momento del delitto. Nelle motivazioni della sentenza, rese note il 19 ottobre 2007, si legge infatti: \"La Corte non pu\u00f2 non tenere conto del fatto che Anna Maria Franzoni ha sofferto di un reale disturbo, che rientra nel novero delle patologie clinicamente riconosciute (degne anche di trattamento terapeutico), ma che nel sistema giuridico-penale vigente non costituisce di per se stesso infermit\u00e0 che causa vizio di mente\".\nCon il sostegno della famiglia, la Franzoni si proclam\u00f2 sempre innocente e tent\u00f2 di indicare un responsabile alternativo, indicando vari vicini di casa, contro i quali peraltro non sembrava avesse animosit\u00e0 pregresse, quali \"veri assassini\". Ciascuno dei vicini additati dalla donna aveva in realt\u00e0 un alibi solido.\nNel luglio 2014, Carlo Taormina, ex avvocato di Anna Maria Franzoni durante i vari processi, afferma alla trasmissione radiofonica \"La Zanzara\" su Radio 24 di non essere mai stato pagato dalla donna per la sua assistenza legale, e d'essere in causa con la stessa per la riscossione di circa 800.000 euro. A tal proposito nasce un processo civile che vede opposti la Franzoni e il marito Stefano Lorenzi a Taormina; il giudice Pasquale Gianniti il 25 giugno 2015 propone una conciliazione fra le parti invitando la Franzoni a pagare 200.000 euro; al tempo stesso per\u00f2 la Franzoni si sente danneggiata del fatto di essere stata coinvolta nel processo \"Cogne bis\" e pretende da Taormina un risarcimento di 200.000 euro.\nIl 16 febbraio 2017 il giudice Giuseppina Benenati del tribunale civile di Bologna deposita la sentenza con la quale condanna Annamaria Franzoni a risarcire di euro 275.000 l\u2019Avvocato Carlo Taormina. La cifra riguarda il compenso professionale mai percepito per averla difesa nel processo sul \"delitto di Cogne\". Sommata di Iva, interessi e cassa previdenza avvocati, la somma complessiva dovuta si aggira attorno ai 450.000 euro.\nCultura di massa.\nIn seguito al clamore suscitato dalla vicenda, si svilupp\u00f2 in Italia una grande attenzione mediatica attorno al caso giudiziario ed una spaccatura nell'opinione pubblica fra innocentisti e colpevolisti (in maggioranza).\nDa taluni si ritenne che l'enorme campagna mediatica fu in qualche modo voluta o strumentalizzata dalla famiglia Franzoni, con l'obiettivo di mettere in difficolt\u00e0 gli organi inquirenti impedendo loro di svolgere le indagini con la dovuta riservatezza.\nTelevisione.\nNumerose furono le apparizioni televisive della Franzoni, dal \"Maurizio Costanzo Show\" a \"Porta a Porta\" e \"Buona Domenica\". La prima intervista fu realizzata in esclusiva per Studio Aperto dal giornalista Maurizio Zuffi, un vero \"scoop\" a pochi mesi dalla morte del piccolo Samuele: in quell'occasione la Franzoni raccont\u00f2, spesso interrotta dai singhiozzi, la sua versione sul delitto di Cogne, ma una volta spentasi la telecamera si lasci\u00f2 sfuggire la frase \"Ho pianto troppo?\" che fu oggetto di molte polemiche e di tante domande da parte dei giudici.\nI colpevolisti parlarono di una vera e propria strategia di difesa comprendente un uso consapevole dei media come strumento per coinvolgere e manipolare l'opinione pubblica; fu, infatti, al \"Maurizio Costanzo Show\" che Anna Maria Franzoni dichiar\u00f2 di essere incinta di un altro figlio, Gioele.\nLibro \"La verit\u00e0\".\nAnnamaria Franzoni scrisse un libro nel 2006, con la collaborazione di Gennaro De Stefano (inviato della rivista italiana \"Gente\"), intitolato \"La verit\u00e0\", pubblicato da Edizioni Piemme (ISBN 88-384-8938-6), non aggiunse nulla a quanto gi\u00e0 si sapeva all'epoca e sembra contenere alcune contraddizioni rispetto a quanto dalla donna in precedenza dichiarato relativamente ai fatti del 30 gennaio 2002.\n\u00c8 notevole il fatto che nel libro la donna neghi di aver mai esplicitamente accusato il vicino di casa Ulisse Guichardaz, contro il quale, invece, nel luglio 2004 - all'indomani della condanna in primo grado a trent'anni - era stato presentato un \"esposto-denuncia\" a firma di entrambi i coniugi Franzoni-Lorenzi, corredato di presunti \"indizi\" contro l'uomo, che a volte la Franzoni si spinse a etichettare come un maniaco sessuale che l'avrebbe ripetutamente perseguitata, venendo peraltro denunciata e condannata per calunnia.\nDi fatto fu pi\u00f9 che altro un libro-intervista, in cui De Stefano diede ulteriormente la possibilit\u00e0 alla Franzoni di raccontare la propria versione dell'accaduto.\nCitazioni.\nIl delitto viene citato nella canzone \"Questo \u00e8 il nuovo singolo\" di Fabri Fibra. Al delitto di Cogne si ispira la canzone \"Cattiva\" (2003) di Samuele Bersani. Viene inoltre citato in \"Ti giri\" di Caparezza, \"La paranza \"(2007) di Daniele Silvestri, \"Rotten\" di Nitro, \"Non dormire\" di Noyz Narcos, i brani \"Finch\u00e9 nulla cambier\u00e0\" e \"Due volte\" di Rayden, \"Killer Star\" di Immanuel Casto e \"In gabbia non ci vado\" di M\u00a5SS Keta. Il personaggio di Annamaria Franzoni-Medea compare nel romanzo del 2019 \"L'amore per nessuno\" di Fabrizio Patriarca e, con il nome di Nami, nel racconto di Maurizio de Giovanni intitolato \"Per amore di Nami\"."}
{"id": "716691", "revid": "124277652", "url": "https://it.wikipedia.org/wiki?curid=716691", "title": "Dendroaspis", "text": "Dendroaspis () \u00e8 un genere di serpenti arborei africani (Dendroaspis, significa letteralmente \"serpente dell'albero\") della famiglia Elapidae, comunemente noti come mamba.\nDi questo genere fa parte il mamba nero (\"Dendroaspis polylepis\"), il pi\u00f9 grande serpente velenoso africano, che ha una potente neurotossina spesso mortale per gli esseri umani se non viene prestato soccorso adeguato in brevissimo tempo. Prima della scoperta dell'antidoto contro il suo veleno il tasso di letalit\u00e0 era prossimo al 100%. L'attributo \"nero\" al suo nome non dipende dal colore della sua pelle, ma dal suo palato, altamente pigmentato.\nIl mamba verde occidentale (\"Dendroaspis viridis\") e orientale (\"Dendroaspis angusticeps\") hanno un veleno molto simile a quello del mamba nero ma ne iniettano quantit\u00e0 minori, seppur sempre letali.\nIl genere \"Dendroaspis\" \u00e8 collegato con i cobra (Elapidi) come si pu\u00f2 notare durante la loro esposizione di minaccia, in cui aprono la bocca mostrando il palato.\nSono diffusi esclusivamente in Africa subsahariana.\nComportamento.\nLa maggior parte dei mamba verdi, comprese anche le sottospecie, \u00e8 arborea, mentre il mamba nero \u00e8 terrestre. Entrambi sono diurni: durante il giorno cacciano attivamente le loro prede (piccoli mammiferi, uccelli e lucertole), non appena scende la notte si recano nella propria tana. Il mamba nero di solito usa la sua velocit\u00e0 per sfuggire dalle minacce. Il mamba generalmente evita il contatto con gli esseri umani."}
{"id": "716693", "revid": "73843", "url": "https://it.wikipedia.org/wiki?curid=716693", "title": "Renault Caravelle", "text": "La Renault Caravelle era un'autovettura di classe medio-bassa, prodotta tra il 1962 ed il 1968 dalla casa automobilistica francese Renault.\nStoria.\nNascita del modello.\nFu all'inizio degli anni '60 che Pierre Dreyfus pens\u00f2 ad un restyling per la \"Floride\", una vettura sportiveggiante, ma dalle prestazioni modeste e dal successo solo parziale. Per questo il presidente della Renault contatt\u00f2 Pietro Frua, che qualche anno addietro aveva gi\u00e0 collaborato proprio per lo sviluppo della \"Floride\" stessa. A Frua fu richiesto di realizzare una vera due posti pi\u00f9 due che potesse accogliere pi\u00f9 comodamente due eventuali passeggeri posteriori in maniera tale da non risultare troppo sacrificati. Per questo, partendo dalle linee della \"Floride\", Frua ridisegn\u00f2 la parte posteriore del padiglione, mentre apport\u00f2 altre modifiche in alcuni dettagli di altra natura. Per quanto riguarda la base meccanica, si scelse di utilizzare quella predestinata alla futura Renault 8, all'epoca ancora in fase di progetto. Analogamente il motore fu la nuova unit\u00e0 da 1 litro capostipite della futura famiglia di motori Cl\u00e9on, anch'esso destinato fin da subito alla \"Renault 8\" ed in procinto di essere introdotto anche nel vano motore della \"Floride S\", quest'ultima considerata come l'anello di congiunzione fra la \"Floride\" prodotta fino a quel momento ed il modello che sarebbe arrivato dopo. Sia la \"Floride S\", con carrozzeria spider, che la nuova \"Caravelle\", con carrozzeria coup\u00e9 2+2, furono introdotte nel marzo 1962 al Salone di Ginevra. Con la nascita della \"Caravelle\", il cui nome fu mutuato dalla \"Floride\" venduta (con scarso successo) negli Stati Uniti, si riaccesero le divergenze tra la Ghia e Pietro Frua sulla paternit\u00e0 del progetto. Perci\u00f2 si and\u00f2 avanti con cause legali che ebbero termine solo qualche anno dopo. La paternit\u00e0 del progetto fu ufficialmente assegnata alla Ghia, ma molti testi specializzati, ancor oggi, attribuiscono le linee della \"Caravelle\" a Frua.\nDesign esterno ed interno.\nIl corpo vettura della \"Caravelle\" era sostanzialmente simile a quello della \"Floride\": vi erano per\u00f2 alcune differenze che ad un primo sguardo non si riescono a cogliere, e che saltano fuori solo dopo una visione pi\u00f9 attenta. Prima di tutto, il padiglione della \"Caravelle\" risulta pi\u00f9 squadrato nella zona posteriore, in modo da migliorare l'abitabilit\u00e0 nei sedili corrispondenti. Lo stesso tetto era leggermente pi\u00f9 schiacciato e meno arcuato di quello della \"Floride\". Anche le pinne posteriori sulla Caravelle erano leggermente pi\u00f9 prominenti e, sempre nella coda, fu eliminata la larga presa d'aria tra i fari posteriori e ne fu ricavata un'altra, pi\u00f9 in alto, integrata nel vano motore. Tale soluzione fu adottata anche dalla \"Floride S\" e, come quest'ultima, anche la \"Caravelle\" rinunci\u00f2 alle prese d'aria laterali in corrispondenza dei parafanghi posteriori. Anteriormente, invece, le differenze si fanno minime, basti pensare che una delle pi\u00f9 evidenti \u00e8 la denominazione della vettura che appare sul frontale per tutta la larghezza della calandra. Un'altra differenza stava nella diversa conformazione del vano della ruota di scorta.\nAll'interno dell'abitacolo della \"Caravelle\" non vi furono differenze di rilievo rispetto alla \"Floride\" e si ritrovano quindi elementi come ad esempio il nuovo cruscotto in un solo quadrante della \"Floride\", a sua volta derivato da quello della Dauphine. Molto simile anche il disegno della plancia.\nStruttura, meccanica e motore.\nLa \"Caravelle\" condivideva pianale e meccanica con la \"Renault 8\", esattamente come la \"Floride\" fu a suo tempo meccanicamente derivata dalla \"Dauphine\". La struttura era quindi a scocca portante, con corpo vettura in lamiera di acciaio. Le sospensioni prevedevano un avantreno a ruote indipendenti con triangoli ed un retrotreno, sempre a ruote indipendenti, ma a semiassi oscillanti. Su entrambi gli assi erano previsti ammortizzatori idraulici telescopici e molle elicoidali. L'impianto frenante era a quattro dischi, mentre lo sterzo era a cremagliera. Vale la pena ricordare anche che se le precedenti \"Floride\" condividevano pianale e meccanica con la \"Dauphine\", lo stesso non pot\u00e9 dire della \"Floride S\", che invece fu molto pi\u00f9 affine alla \"Renault 8\" e quindi anche alla \"Caravelle\", compreso l'impianto frenante a quattro dischi ed il nuovo motore Cl\u00e9on-Fonte da 956\u00a0cm\u00b3, in grado di erogare una potenza massima di 44 CV DIN, sufficienti per spingere la vettura ad una velocit\u00e0 massima di 135\u00a0km/h.\nEvoluzione.\nLa \"Caravelle\" debutt\u00f2 nel 1962 come coup\u00e9, per rimpiazzare la \"Floride Coup\u00e9\", uscita di produzione proprio in quell'anno. Al Salone di Parigi del 1963, fu presentata invece la \"Caravelle 1100\", che and\u00f2 a sostituire la prima \"Caravelle\" con motore da un litro. Ma a differenza di quest'ultima, la versione \"1100\" fu disponibile anche come cabriolet, cosicch\u00e9 le \"Floride\" con carrozzeria \"scoperta\" uscirono definitivamente dal listino, sancendo cos\u00ec il pensionamento della \"Floride\". Ma anche il motore cambi\u00f2, come del resto si evince dalla denominazione: si tratt\u00f2 della seconda variante appartenente alla famiglia dei motori Cl\u00e9on, un'unit\u00e0 da 1108\u00a0cm\u00b3 in grado di erogare fino a 47 CV DIN di potenza. Le prestazioni migliorarono sensibilmente rispetto alla precedente \"Caravelle\" e la velocit\u00e0 massima raggiunse i 145\u00a0km/h. Fra gli altri aggiornamenti avutisi in occasione del lancio della \"1100\", vi fu anche l'arrivo di un nuovo cruscotto a due strumenti circolari con indicatore del livello carburante situato a sinistra del piantone dello sterzo. Quest'ultimo, dal canto suo, cambi\u00f2 disegno e divenne a razze traforate.\nDue anni dopo, al Salone di Parigi del 1965, il motore sub\u00ec un altro incremento di potenza, stavolta pi\u00f9 contenuto, e reso possibile grazie all'adozione di un carburatore doppio corpo, con cui si raggiunsero i 51 CV. La strumentazione vide l'aggiunta del contagiri. Anche le prestazioni di quella che fu denominata ufficialmente \"Caravelle 1100 S\" crebbero leggermente, ma ci\u00f2 non consent\u00ec un gran successo commerciale della \"Caravelle\", anche perch\u00e9 gi\u00e0 a partire dalla met\u00e0 degli anni sessanta sua linea cominci\u00f2 ad essere decisamente superata. Pertanto la \"Caravelle\" fu tolta di produzione nel luglio del 1968.\nUscita di scena la \"Caravelle\", bisogn\u00f2 attendere alcuni anni prima di rivedere delle Renault coup\u00e9: nel 1971 arrivarono infatti le Renault 15 e 17 (quest'ultima poi ribattezzata, per il solo mercato italiano,177).\nRiepilogo caratteristiche.\nDi seguito vengono riepilogate le caratteristiche relative alle versioni previste per la gamma della \"Caravelle\". I prezzi riportati sono espressi in franchi francesi:"}
{"id": "716699", "revid": "88740", "url": "https://it.wikipedia.org/wiki?curid=716699", "title": "Il foglio", "text": ""}
{"id": "716700", "revid": "1776051", "url": "https://it.wikipedia.org/wiki?curid=716700", "title": "The Sons of Odin", "text": "The Sons Of Odin \u00e8 un EP dei Manowar, ed \u00e8 distribuito in due edizioni: una limitata digipack con bonus DVD contenente il documentario della convention tenuta dal gruppo nel 2006, ed una normale.\nIl disco.\nL'EP \u00e8 un anticipo dell'album annunciato per il 2007, e contiene 5 canzoni, due delle quali gi\u00e0 contenute nel singolo del 2005 \"King of Kings - The Ascension\" presenti in versione live.\nLa vera sorpresa sono le restanti tre canzoni, ovvero i tre inediti prossimi ad essere pubblicati nel prossimo album: i Manowar hanno dichiarato che le versioni contenute nell'EP trattato saranno comunque differenti da quelle contenute in \"Gods of War\".\nLe tre canzoni in questione sono \"Odin\", \"Gods of War\" e \"The Sons of Odin\": la prima \u00e8 un pezzo strumentale fatto di archi e timpani che riporta alle atmosfere di guerra medievali a cui ormai i fan del gruppo sono abituati; la seconda \u00e8 un inno agli Dei della guerra (argomento che approfondiranno nel prossimo album). La cadenza della canzone effettivamente, \u00e8 una vera e propria marcia di battaglia seguita da archi e chitarre, la quale secondo molti fan diventer\u00e0 un classico; infine troviamo la traccia che d\u00e0 il titolo all'EP: \"The Sons of Odin\" \u00e8 una traccia costituita da parecchi elementi differenti tra loro e narra come le altre due le memorie di Odino."}
{"id": "716705", "revid": "990063", "url": "https://it.wikipedia.org/wiki?curid=716705", "title": "Piazza della Stazione (Firenze)", "text": "Piazza della Stazione, dominata dalla stazione di Firenze Santa Maria Novella, \u00e8 una delle pi\u00f9 grandi piazze di Firenze.\nStoria.\nUn tempo l'area era occupata dagli orti e da altri edifici dipendenti dal convento di Santa Maria Novella. Dal 1841 al 1848 venne deciso di usare quest'area per creare la Stazione Maria Antonia, seconda stazione fiorentina dopo la Stazione Leopolda, per garantire i collegamenti per Pistoia e Lucca.\nLa Stazione Maria Antonia, inaugurata nel 1848, sorgeva molto a ridosso dell'abside della chiesa, tanto che per la sua costruzione erano state sacrificate quattro cappelle del complesso. \nDal 1931 si inizi\u00f2 a pensare a una nuova stazione che potesse gestire il sempre crescente numero di passeggeri, incrementato anche dalla chiusura della stazione Leopolda, e che quindi facesse da centro del sistema ferroviario toscano e con connessioni nazionali e internazionali.\nFu bandito un consorso pubblico nel quale risult\u00f2 vincitore un gruppo di giovani architetti guidati da Giovanni Michelucci.\nLa nuova stazione, in posizione pi\u00f9 arretrata, si caratterizzava per le linee sobrie e funzionali, interpretate con spirito funzionale secondo le esigenze di un moderno snodo ferroviario, il primo in Italia. Non mancarono le asperrime critiche al progetto, per\u00f2 oggi il giudizio generale tende a essere positivo. Un elemento di forza fu la scelta dei materiali: vetro, marmi pregiati, rame all'interno, mentre all'esterno si opt\u00f2 per la pietraforte, materiale tradizionale dell'architettura fiorentina, usato per esempio nell'antistante chiesa di Santa Maria Novella, ottenendo cos\u00ec un gradevole elemento di fusione tra antico e moderno.\nIl grande piazzale antistante alla stazione fu definito per lo pi\u00f9 nel periodo di costruzione della stazione e l'aspetto generale degli edifici risente soprattutto del \"d\u00e9co\" del periodo fascista. A destra dell'abside di Santa Maria Novella si trova l'edificio della Scuola Marescialli e Brigadieri Carabinieri, inaugurato nel 1920 coprendo con un corpo unico una parte del convento domenicano che tutt'oggi \u00e8 usato dalla caserma. Sulla facciata sono disposti alcuni pannelli scolpiti a bassorilievo sul corpo dell'Arma.\nIl lato nord fu completamente ricostruito negli anni trenta ed esistono fotografie che ritraggono le demolizioni di quel periodo. L'edificio pi\u00f9 rilevante \u00e8 il monumentale palazzo della Ina Assitalia che si trova in angolo con Largo Alinari, opera di Ugo Giovannozzi.\nSul finire degli anni ottanta la piazza venne modificata in previsione dei Mondiali di calcio Italia '90. Fu realizzato prima un passaggio pedonale interrato, poi un parcheggio sotterraneo e la pensilina per gli autobus sul lato nord della stazione. Questa pensilina in particolare, opera di Toraldo di Francia, \u00e8 stata oggetto di dure critiche per come male si armonizzasse con le architetture circostanti (essendo stata creata in marmi bianchi e neri non toscani): oltre a impedire la visione del lato della stazione, era diventata un punto di degrado con zone tagliate fuori dal passaggio pedonale occupate da senzatetto e piccola criminalit\u00e0. Pi\u00f9 volte sono state avanzate richieste per la sua demolizione che, infine, \u00e8 avvenuta nell'agosto 2010."}
{"id": "716716", "revid": "2176160", "url": "https://it.wikipedia.org/wiki?curid=716716", "title": "Rhyddfedd Frych", "text": "Si ignora quasi tutto su Rhyddfedd, comprese la sua genealogia, la sua reale data di nascita, quella di morte e quella in cui sal\u00ec al trono. Rhyddfedd visse, infatti, in un periodo molto oscuro della storia della Gran Bretagna, per il quale le fonti sono pressoch\u00e9 inesistenti o risalgono ad epoche successive. \nIl nome di suo padre, Categern, porterebbe a pensare che fosse il figlio di Cadeyrn Fendigaid e, quindi, fratello di Cadell, che lo precedette sul trono. Ma si tratta solo di speculazioni.\n\u00c8 probabile che abbia retto le sorti del regno per una ventina d'anni, cio\u00e8 fino a quando il legittimo erede, Cyngen Glodrydd, non raggiunse la maggiore et\u00e0. Ma niente si sa di certo su questi eventi. "}
{"id": "716730", "revid": "944090", "url": "https://it.wikipedia.org/wiki?curid=716730", "title": "La leggenda del Piave", "text": ""}
{"id": "716732", "revid": "124123", "url": "https://it.wikipedia.org/wiki?curid=716732", "title": "Pasgen ap Cyngen", "text": "Pasgen era il figlio di Cyngen Glodrydd, da cui eredit\u00f2 il regno attorno al 530. Visse in uno dei periodi pi\u00f9 oscuri della storia inglese e per questo non si conosce nulla di certo su di lui. Alla sua morte il regno pass\u00f2 al figlio Morgan ap Pasgen."}
{"id": "716743", "revid": "72563", "url": "https://it.wikipedia.org/wiki?curid=716743", "title": "Ciclo Brayton", "text": ""}
{"id": "716744", "revid": "72563", "url": "https://it.wikipedia.org/wiki?curid=716744", "title": "Ciclo Brayton-Joule", "text": ""}
{"id": "716748", "revid": "123170018", "url": "https://it.wikipedia.org/wiki?curid=716748", "title": "Metro (quotidiano)", "text": "Metro \u00e8 un quotidiano internazionale distribuito gratuitamente, fondato nel 1995 in Svezia e diffuso in Italia dal 2000.\nIn Italia.\nIl primo quotidiano italiano a diffusione gratuita fu fondato a Roma e inizi\u00f2 le pubblicazioni il 3 luglio 2000. Dopo alcuni mesi fu fondato Metro Milano. \nDall'agosto 2009 Metro ha un nuovo editore italiano, la N.M.E - New Media Enterprise, presieduta da Mario Farina. Il quotidiano \u00e8 distribuito gratuitamente nelle citt\u00e0 di Roma, Milano, Napoli, Torino, Genova, Firenze e Bologna.\nAl giornale contribuiscono con rubriche e commenti docenti universitari, comunicatori, economisti, ecc., come il vicedirettore del Tg5 Alessandro Banfi, il direttore di RaiSport Massimo De Luca, l'anchorman Luciano Rispoli, la produttrice musicale e opinionista tv Mara Maionchi, Fulco Pratesi, il caporedattore di \"Panorama\" Fabrizo Paladini, Mariano Sabatini per la critica tiv\u00f9, il conduttore radiofonico Igor Righetti, l'economista Maurizio Guandalini, l'ex segretario del PD Walter Veltroni, la critica letteraria Antonella Fiori e quello cinematografico Mattia Nicoletti.\nNei Paesi Bassi.\nNei Paesi Bassi \"Metro\" \u00e8 distribuito quotidianamente dal 1999, principalmente ai pendolari nelle zone ad alto traffico. Dalla propriet\u00e0 di Metro International, nell'agosto 2012 il giornale \u00e8 passato al Telegraaf Media Group (TMG).\nIn Polonia.\nIn Polonia \"Metro\" \u00e8 stato pubblicato dal 1998 al 2016. Il quotidiano era pubblicato dal luned\u00ec al venerd\u00ec nelle principali citt\u00e0 polacche. Le edizioni differivano leggermente da citt\u00e0 a citt\u00e0 (comprese le pubblicit\u00e0 locali). \"Metro\" era disponibile in diverse centinaia di distributori nelle zone pi\u00f9 trafficate delle citt\u00e0 e agli incroci, raggiungendo sia i pedoni che gli autisti. La rete di distribuzione comprendeva inoltre rack nei centri commerciali, nei caff\u00e8, nei ristoranti McDonald's, negli uffici, nelle scuole e nei dormitori degli studenti e nelle stazioni ferroviarie. Dall'agosto 2007 \u00e8 stata pubblicata anche l'edizione elettronica di Metro. Da settembre 2015 alla liquidazione, la versione cartacea e il sito web sono apparsi come \"Metrocafe.pl\". L'ultimo numero \u00e8 stato edito il 14 ottobre 2016."}
{"id": "716767", "revid": "46931", "url": "https://it.wikipedia.org/wiki?curid=716767", "title": "The Sons of Odin EP", "text": ""}
{"id": "716768", "revid": "1008732", "url": "https://it.wikipedia.org/wiki?curid=716768", "title": "157 Dejanira", "text": "157 Dejanira \u00e8 un asteroide della fascia principale. Scoperto nel 1875, presenta un'orbita caratterizzata da un semiasse maggiore pari a 2,5813158\u00a0UA e da un'eccentricit\u00e0 di 0,1949966, inclinata di 12,15994\u00b0 rispetto all'eclittica.\nScoperto da Alphonse Louis Nicolas Borrelly il 1\u00ba dicembre 1875 dall'Osservatorio di Marsiglia (Francia), fu battezzato cos\u00ec in onore della principessa Deianira, figura della mitologia greca.\nStanti i suoi parametri orbitali, \u00e8 considerato il prototipo della famiglia Dejanira di asteroidi."}
{"id": "716769", "revid": "123860424", "url": "https://it.wikipedia.org/wiki?curid=716769", "title": "Marco Tangheroni", "text": "Biografia.\nDopo aver frequentato il primo anno della Facolt\u00e0 di Lettere a Pisa si trasfer\u00ec con la famiglia a Cagliari, dove si laure\u00f2 nel giugno 1968. Dopo aver insegnato a Barcellona e a Cagliari, rientr\u00f2 a Pisa come assistente alla cattedra di Storia medievale. Nel 1980 vinse il concorso per professore ordinario, e per un triennio insegn\u00f2 nella Facolt\u00e0 di Magistero dell'Universit\u00e0 di Sassari, dove fu anche Direttore dell'Istituto di Storia e, nel biennio 1982-1983, Preside di Facolt\u00e0. Fu richiamato a Pisa nel 1983 come professore ordinario di Storia del commercio e della navigazione, e poi, nel 1987, di Storia medievale. \nGli studi e le ricerche di Marco Tangheroni furono orientati prevalentemente alla storia medievale mediterranea, in particolare di Catalogna, Sardegna, Toscana e Pisa, e sono testimoniati da oltre 130 articoli pubblicati in atti di congressi e su riviste italiane e straniere, oltre che da diversi volumi monografici. Relatore in numerosi congressi internazionali, collabor\u00f2 alla \"New Cambridge Medieval History\". Da ultimo era stato Direttore scientifico della mostra \u201cPisa e il Mediterraneo\u201d, tenutasi dal settembre 2003 al gennaio 2004.\nCollabor\u00f2 a quotidiani (\"Avvenire\", Il \"Messaggero Veneto\", \"L'Unione Sarda\", Il \"Secolo d'Italia\", \"Il Tirreno\") e a mensili (\"Jesus\", \"Cristianit\u00e0\", \"Percorsi\") e cur\u00f2 l'edizione italiana di autori poco conosciuti, come il \"moralista\" francese Gustave Thibon, Jacques Heers, San Luigi Maria Grignion da Montfort. Partecip\u00f2 all'associazione Alleanza Cattolica.\nGi\u00e0 esponente del FUAN, in occasione delle elezioni amministrative del 1994 si candid\u00f2 alla carica di sindaco di Pisa, ricevendo il sostegno di Forza Italia, Alleanza Nazionale e Centro Cristiano Democratico; fu sconfitto al primo turno dal candidato progressista Piero Floriani, venendo tuttavia eletto consigliere comunale. Lasci\u00f2 Palazzo Gambacorti nel novembre 1995.\nSuccessivamente ricopr\u00ec l'incarico di consigliere di amministrazione del Teatro \u00abGiuseppe Verdi\u00bb di Pisa ed entr\u00f2 a far parte della Deputazione della Fondazione Cassa di Risparmio di Pisa. Fu insignito dell'Ordine del Cherubino dell'Universit\u00e0 di Pisa e della cittadinanza onoraria del Comune di Iglesias.\nNell'Universit\u00e0 di Pisa fu direttore del dipartimento di Medievistica, membro del Consiglio di Amministrazione dell'Universit\u00e0, Prorettore nel 1994, componente del Nucleo di valutazione e infine direttore del Dipartimento di Storia dal 3 febbraio 2004; mor\u00ec otto giorni dopo, per le complicazioni di una lunga malattia, lasciando la moglie Patrizia Paoletti, deputata di Forza Italia, e tre figlie adottive, originarie del Rwanda.\nOmaggi.\nNella sua citt\u00e0 d'adozione, Pisa, gli \u00e8 stata dedicata una galleria urbana . Il comune di Iglesias gli ha intitolato a sua volta una via il 14 agosto 2009.\nNell'ambito dei festeggiamenti per i 450 anni dell'Universit\u00e0 di Sassari, la sua immagine \u00e8 stata apposta all'esterno del Polo Umanistico dell'Ateneo."}
{"id": "716772", "revid": "585241", "url": "https://it.wikipedia.org/wiki?curid=716772", "title": "Narsete il Grande", "text": "Biografia.\nEra figlio di Atanagene e di Bambisch, sorella del re Tiran.\nAppartenente ad una famiglia dell'alta nobilt\u00e0 armena, i Gregoridi, alla quale era appartenuto anche Gregorio Illuminatore, spos\u00f2 a Cesarea Sanducht, una principessa mamiconianea. Rimasto vedovo, fu nominato cavaliere da re Arshak II e, pochi anni pi\u00f9 tardi, entr\u00f2 nella gerarchia ecclesiastica e venne eletto \"catholicos\" nel 353.\nIl suo patriarcato fu decisamente innovativo per l'Armenia. Fino ad allora infatti la Chiesa armena era stata identificata con la famiglia reale e la nobilt\u00e0, mentre Narsete la avvicin\u00f2 alla credenze e gli usi del popolo armeno. Indetto il concilio di Ashtishat (354), tramite questo fece promulgare numerose leggi riguardanti: il matrimonio, le festivit\u00e0 religiose ed il culto divino. Proib\u00ec inoltre i matrimoni fra cugini primi e l'uso di mutilazioni ed altri atti estremi per celebrare il lutto. Fece inoltre costruire scuole e ospedali, inviando monaci per tutto il paese a predicare il Vangelo alla popolazione pi\u00f9 indigente.\nAlcune di queste riforme non furono gradite al re, provocandone la reazione: Narsete fu cos\u00ec esiliato (presumibilmente ad Edessa). Nonostante l'allontanamento forzato continu\u00f2 ad intrattenere rapporti con il Regno armeno, tanto che si suppone abbia svolto il ruolo di ambasciatore a Costantinopoli per assicurare all'imperatore l'appoggio del regno nella guerra contro i Persiani.\nSalita al trono il nuovo re, l'ariano Pap (369), Narsete fu reintegrato nel proprio trono patriarcale. Tuttavia Pap era uomo dissoluto ed il suo comportamento trov\u00f2 la totale disapprovazione di Narsete che gli proib\u00ec l'entrata in chiesa. Pap allora, invitato il \"catholicos\" ad un banchetto di riconciliazione, lo fece avvelenare.\nCulto.\nViene venerato come santo dalla Chiesa apostolica armena e da quella cattolica, che lo ricorda il 19 novembre."}
{"id": "716780", "revid": "287204", "url": "https://it.wikipedia.org/wiki?curid=716780", "title": "George Brayton", "text": ""}
{"id": "716781", "revid": "599013", "url": "https://it.wikipedia.org/wiki?curid=716781", "title": "Sgc", "text": ""}
{"id": "716782", "revid": "599013", "url": "https://it.wikipedia.org/wiki?curid=716782", "title": "Sgr", "text": ""}
{"id": "716786", "revid": "51772", "url": "https://it.wikipedia.org/wiki?curid=716786", "title": "Centro sportivo italiano", "text": ""}
{"id": "716788", "revid": "34119", "url": "https://it.wikipedia.org/wiki?curid=716788", "title": "Nes", "text": ""}
{"id": "716789", "revid": "2519", "url": "https://it.wikipedia.org/wiki?curid=716789", "title": "Fedje", "text": "Fedje \u00e8 un comune norvegese della contea di Vestland."}
{"id": "716793", "revid": "74801", "url": "https://it.wikipedia.org/wiki?curid=716793", "title": "Richard Ithamar Aaron", "text": "Laureatosi in filosofia a Oxford, fu professore nella University College of Wales, ad Aberystwyth, dal 1932 fino al suo ritiro avvenuto nel 1969. Fu vice-rettore dell\u2019\"Harlech College\", dal 1955 presidente della \"Mind Association\", dal 1957 presidente della \"Aristotelian Society\" e fu anche vicepresidente del Consiglio del Galles. Dal 1938 al 1968 pubblic\u00f2 la rivista gallese di filosofia \"Efrydiau Athronyddol\".\nPer Aaron la conoscenza si origina attraverso l'intuizione del reale, la quale di per s\u00e9 non pu\u00f2 essere spiegata ma solo descritta. L'intuizione non \u00e8 soggetta a errori, i quali possono verificarsi solo al di fuori dell'atto originario della conoscenza."}
