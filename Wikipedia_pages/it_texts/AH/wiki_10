{"id": "660132", "revid": "1543377", "url": "https://it.wikipedia.org/wiki?curid=660132", "title": "Commissione massimo scoperto", "text": "La commissione di massimo scoperto, in un contratto di apertura di credito (fido bancario) sottoscritto tra banca e cliente, \u00e8 la controprestazione dovuta dal cliente, calcolata al tasso convenuto sulla massima esposizione (accordata od utilizzata) nel periodo di riferimento, per la copertura che la banca offre al cliente per lo scoperto.\nSi osserva, infatti, che la nozione relativa all'apertura di credito non fa riferimento al godimento della somma oggetto del contratto, ma nell'attribuzione di una disponibilit\u00e0.\nNel mondo.\nItalia.\nLa natura della commissione e la giustificazione per la sua applicazione si sono modificate nel tempo. Pur derivando dalla cosiddetta \"provvigione di conto\", dovuta in relazione alla semplice disponibilit\u00e0 delle somme anche se non utilizzate, la commissione di massimo scoperto si giustifica in ragione del maggior rischio assunto dalla banca sulla somma massima utilizzata nel periodo.\nLa \"provvigione di conto\", da cui deriva la commissione di massimo scoperto, \u00e8 invece costituita dall'aggio dovuto alla banca, calcolato sulle somme poste a disposizione ma non utilizzate dal cliente. In sostanza la provvigione di conto remunera la banca per il semplice fatto di tenere impegnata e a disposizione una certa somma anche se non prelevata dal cliente. In questo modo, la banca percepisce la provvigione di conto sulle somme non utilizzate e gli interessi convenzionali su quelle utilizzate.\nIl decreto legge 6 dicembre 2011 n. 201, convertito in legge 22 dicembre 2011 n. 214 che ha modificato il Testo Unico Bancario, ha posto specifici limiti alle possibilit\u00e0 operative degli intermediari finanziari, senza tuttavia tutelare a pieno la funzione giuridica del circuito dei finanziamenti.\nL'articolo, pertanto, \u00e8 stato ricondotto tra le norme che contrastano talune prassi bancarie volte a sfruttare la cronica posizione di debolezza di coloro che accedono al credito (cfr. Lemma, 2012)\nCalcolo degli interessi.\nNei contratti bancari normalmente sottoscritti dalla clientela non sono indicate le modalit\u00e0 di calcolo della commissione di massimo scoperto, ma soltanto il tasso della stessa.\nIn particolare, la commissione di massimo scoperto non veniva considerata per il calcolo del TAN e del TAEG. Di fatto, quindi, in caso di scoperto, l'interesse effettivo, comprensivo di tale commissione, poteva superare il limite consentito dalla legge antiusura. Ci\u00f2 imponeva anche in passato di considerare la commissione di massimo scoperto nel calcolo del TAEG agli effetti dell'art. 644 c.p. (reato di usura).\nLa materia \u00e8 stata disciplinata dal decreto legge 29 novembre 2008 n. 185 convertito in legge 28 gennaio 2009 n. 2, ove si \u00e8 stabilito che la commissione di massimo scoperto \u00e8 valida solo in relazione a sconfinamenti assistiti da fido e di durata superiore a 30 giorni.\nParimenti, \u00e8 valida la provvigione di conto, o comunque questa sia denominata, ma solo se prevista per iscritto in misura onnicomprensiva, in percentuale rispetto all'affidamento complessivo insieme all'interesse dovuto sui prelevamenti. Questa percentuale non pu\u00f2 eccedere per ciascun trimestre lo 0,5% dell'esposizione complessiva (come precisato dall'art. 2, comma 2, decreto-legge 1\u00ba luglio 2009, n. 78).\nIl legislatore ha anche precisato che la commissione di massimo scoperto va computata nel calcolo degli interessi al fine dell'usura.\nCon nota del 29 dicembre 2009, l'Autorit\u00e0 garante della concorrenza e del mercato ha gravemente censurato la disciplina, ritenendo \u00abche sia per gli affidamenti che per gli scoperti transitori di conto corrente, successivamente all'entrata in vigore dell'articolo 2-bis, comma 1, del D.L. n. 185 del 2008, convertito con modificazioni in legge n. 2 del 2009, si \u00e8 verificato un innalzamento dei costi per i correntisti\u00bb.\nCriteri di calcolo.\nLa commissione di massimo scoperto pu\u00f2 essere calcolata seguendo criteri diversi:"}
{"id": "660133", "revid": "16066", "url": "https://it.wikipedia.org/wiki?curid=660133", "title": "Circadiano", "text": ""}
{"id": "660138", "revid": "287204", "url": "https://it.wikipedia.org/wiki?curid=660138", "title": "Contea di Hudson", "text": "La contea di Hudson, in inglese Hudson County, \u00e8 una contea del nord-est del New Jersey negli Stati Uniti. Fa parte dell'area metropolitana di New York.\nGeografia fisica.\nLa contea confina a nord-ovest ed a nord con la contea di Bergen, ad est il fiume Hudson e l\"'Upper Bay\" segnano il confine con la contea di New York e di Brooklyn dello stato di New York, a sud lo stretto di \"Kill Van Kull\" la separa dalla contea di Richmond dello Stato di New York, a sud-ovest si affaccia sulla baia di Newark ed ha un confine marittimo con la contea di Essex e di Union.\nIl territorio \u00e8 costituito in larga parte da una pianura costiera. Solo lungo la sponda dell'Hudson si elevano i rilievi meridionali dei \"New Jersey Palisades\" che raggiungono la massima elevazione di 79 metri. Parte dei confini occidentali sono delimitati dai fiumi Passaic e Hackensack. L'area della contea compresa tra tali fiumi \u00e8 prevalentemente paludosa.\nLa contea \u00e8 la pi\u00f9 piccola dello Stato ma \u00e8 densamente popolata. Il capoluogo di contea \u00e8 Jersey City, la seconda citt\u00e0 dello Stato per popolazione, posta sulla sponda occidentale del fiume Hudson.\nStoria.\nNel 1609 Henry Hudson raggiunse con la \"Half Moon\" la baia di New York.\nNel 1630 fu intrapreso l'insediamento di \"Pavonia\" sulla riva occidentale del fiume Hudson. L'insediamento di Pavonia venne distrutto dagli indiani nel 1643 e nel 1655. Nel 1660 fu fondata la township di Bergen.\nNel 1804 Robert Fulton fond\u00f2 il suo cantiere nautico a Jersey City e nel 1812 var\u00f2 il battello a vapore \"The Jersey\". Nel 1836 il \"Canale Morris\" raggiunse Jersey City. Nel 1840 venne istituita la contea di Hudson. La contea ebbe nel XIX e nel XX secolo un notevole sviluppo industriale e attrasse un gran numero di emigranti. Nel 1927 venne inaugurato l'Holland Tunnel che facilit\u00f2 i collegamenti con Manhattan."}
{"id": "660139", "revid": "712828", "url": "https://it.wikipedia.org/wiki?curid=660139", "title": "Tu'ala", "text": ""}
{"id": "660142", "revid": "118166126", "url": "https://it.wikipedia.org/wiki?curid=660142", "title": "Luxmetro", "text": "Il luxmetro \u00e8 uno strumento di misura dell'illuminamento.\n\u00c8 composto di solito da una parte fissa (corpo strumento) e una mobile che contiene il sensore vero e proprio costituito generalmente da un trasduttore (cella fotovoltaica o altre celle fotoelettriche) che sotto l'effetto dell'energia luminosa reagisce provocando una corrente elettrica (effetto fotoelettrico) che viene rilevata da un galvanometro la cui scala \u00e8 tarata in \"lux\".\nIl luxmetro viene utilizzato per la verifica dei livelli di illuminamento degli ambienti e sui luoghi di lavoro.\nL'esposimetro utilizzato in fotografia \u00e8 un dispositivo analogo al luxmetro e misura l'illuminamento della superficie o oggetto che si intende fotografare rispetto alle caratteristiche della pellicola."}
{"id": "660143", "revid": "486946", "url": "https://it.wikipedia.org/wiki?curid=660143", "title": "Nazonokusa", "text": ""}
{"id": "660145", "revid": "486946", "url": "https://it.wikipedia.org/wiki?curid=660145", "title": "Kusaihana", "text": ""}
{"id": "660146", "revid": "486946", "url": "https://it.wikipedia.org/wiki?curid=660146", "title": "Ruffresia", "text": ""}
{"id": "660147", "revid": "486946", "url": "https://it.wikipedia.org/wiki?curid=660147", "title": "Kongpang", "text": ""}
{"id": "660149", "revid": "486946", "url": "https://it.wikipedia.org/wiki?curid=660149", "title": "Morphon", "text": ""}
{"id": "660152", "revid": "287204", "url": "https://it.wikipedia.org/wiki?curid=660152", "title": "Digda", "text": "Digda \u00e8 un sito archeologico anatolico il cui toponimo, di origine lidia, \u00e8 di significato sconosciuto. Il toponimo ha poi assunto la forma turca Adagide, che \u00e8 sopravvissuto fino a quando il nome della citt\u00e0 \u00e8 stato ufficialmente cambiato in Ovakent.\nDigda si trova circa 14 km a est di Tire e 12 km a sud di \u00d6demi\u015f, e pu\u00f2 essere raggiunta da entrambi i due centri. \u00c8 situata sul versante nord della catena montuosa che circonda la parte meridionale della valle del fiume Caistro (detto ora K\u00fc\u00e7\u00fck Menderes, ovvero \"Piccolo Meandro\") in un punto in cui i rilievi declinano verso la pianura.\nLa posizione remota del sito ha fatto s\u00ec che i suoi resti siano per nulla valorizzati."}
{"id": "660153", "revid": "224230", "url": "https://it.wikipedia.org/wiki?curid=660153", "title": "Laeti et concordes ad verum", "text": "Laeti et concordes ad verum \u00e8 un motto in latino che significa: \"Lieti e uniti [protesi] alla verit\u00e0\".\nIl motto accompagna l'arma dei Viazzi, famiglia della piccola nobilt\u00e0 monferrina con origine in Spigno nel XVI secolo, e si presenta particolarmente interessante perch\u00e9 \u00abintegra fedelmente - come una didascalia ed un rafforzativo - la simbologia dell'arma\u00bb. In essa, infatti, l'intreccio dei rami della quercia indica la concordia, la vite l'allegria, le stelle la guida sicura.\nIl motto \u00e8 talvolta riportato nella forma abbreviata \"Ad verum\" (\"[Protesi] alla verit\u00e0\")."}
{"id": "660154", "revid": "712828", "url": "https://it.wikipedia.org/wiki?curid=660154", "title": "Bossk", "text": ""}
{"id": "660155", "revid": "712828", "url": "https://it.wikipedia.org/wiki?curid=660155", "title": "Dengar", "text": ""}
{"id": "660156", "revid": "1226", "url": "https://it.wikipedia.org/wiki?curid=660156", "title": "Via Vandelli", "text": "La via Vandelli \u00e8 un'antica strada commerciale e militare, realizzata a met\u00e0 del XVIII secolo per collegare Modena (capitale dell'omonimo ducato) e Massa.\nStoria.\nLa strada necessaria alla continuit\u00e0 politica e territoriale, alla logistica militare ed ai commerci fu fortemente voluta dal Duca Francesco III d'Este e collegava originariamente le citt\u00e0 di Modena e Massa. Nel 1741 il Duca concluse il matrimonio del figlio Ercole con Maria Teresa Cybo-Malaspina, erede del Ducato di Massa, e cos\u00ec Modena acquist\u00f2 l'amb\u00ecto sbocco al mare.\nIl Ducato di Modena e Reggio aveva infatti l'esigenza politica, tattica e strategica e commerciale di avere un accesso sicuro al mare, all'interno dei propri confini (corrispondenti grosso modo all'attuale provincia di Modena, Reggio Emilia, alla Garfagnana e alla fascia costiera di Massa e Carrara). L'antica via Bibulca romana era nei fatti completamente inservibile e non recuperabile. Per questo motivo, l'abate ingegnere, geografo e matematico di corte Domenico Vandelli fu incaricato di concepire e disegnare un nuovo tracciato stradale che fosse all'avanguardia dei tempi e di dirigerne personalmente i lavori unitamente al \"Magistrato della Guerra\" del Ducato. La via Vandelli fu quindi cos\u00ec denominata proprio in onore del suo ideatore e costruttore.\nIdeazione ed innovazioni.\nLa strada ducale modenese rappresenta una sfida tecnica notevole per il suo tempo ed ha in s\u00e9 numerose innovazioni. Percorre un ambiente montano ripido ed impervio attraverso l'Appennino e poi attraverso le Alpi Apuane, sulle pendici del Monte Tambura ove la strada raggiunge la sua quota maggiore a 1634 metri s.l.m. Per queste motivazioni Vandelli fu indotto a concepire nuove metodiche cartografiche che contenessero anche riferimenti altimetrici ad uso matematico. Introdusse quindi le linee di livello di quota costante: le isoipsae Vandellis. Questa innovazione permise una progettazione pi\u00f9 attenta, precisa e la stesura di mappe pi\u00f9 realistiche e ricche di informazioni utili al lettore.\nAl progettista dell'opera vennero posti anche dei vincoli costruttivi imperativi. Oltre ai costi contenuti, unitamente ai tempi brevi per la costruzione, la strada doveva richiedere una manutenzione minimale e poter permettere il passaggio di carriaggi pesanti, che trasportavano i materiali marmorei di estrazione locale, e concepita per durare nel tempo. Le pendenze dovevano essere tali da permettere il loro superamento. Un ulteriore vincolo era rappresentato dalla necessit\u00e0 che il tracciato non attraversasse mai lo Stato Pontificio, n\u00e9 la Repubblica di Lucca, n\u00e9 il Granducato di Toscana. Si doveva inoltre rispettare il criterio, gi\u00e0 noto e fortemente sentito in passato, che le \"strade di grande traffico\" dovessero sempre evitare l'attraversamento dei centri abitati. Tutti questi fattori determinarono un costo rilevante per la sua realizzazione.\nCostruzione.\nLa costruzione inizi\u00f2 nel 1738 e nel 1751 la strada si poteva considerare conclusa. Tuttavia, nel seguito, per completare l'opera, lungo la strada vennero costruite stazioni di manutenzione e stazioni di sosta per il cambio e l'abbeveraggio dei cavalli, ostelli, piazzole per lo scarico ed il carico delle merci, guardine per i militi addetti al presidio ed al pagamento dei pedaggi, ecc. si era di fatto giunti ad avere la prima strada italiana carrozzabile logisticamente gestita che si inerpicava lungo i fianchi scoscesi delle montagne.\nLa strada aveva numerose diramazioni che servivano per collegare piccole localit\u00e0, fabbriche, cave di pietra e di marmo e miniere di ferro. Una ampia piazzola ottenuta dall'intaglio della roccia, utile per la gestione logistica delle merci in transito e ubicata lungo il tratto massese del percorso, prende ancora il nome di \"Finestra Vandelli\". Gli sbancamenti vennero realizzati facendo ampio uso di esplosivi, ed i tratti montani pi\u00f9 difficoltosi o ripidi furono realizzati con murate di sassi posti a secco impiegando le tecniche innovative del Vandelli e la perizia delle maestranze specializzate piemontesi. I materiali da costruzione erano quindi riconducibili a quelli reperibili negli stessi luoghi, pietre e legname, a cui vennero aggiunte reti di ferro.\nIl tratto pi\u00f9 critico era rappresentato dal Monte Tambura. Domenico Vandelli dovette progettare il percorso stradale mantenendo una ripidit\u00e0 accettabile ed una percorrenza agevole per i carriaggi. Nonostante la soluzione fosse ingegneristicamente molto valida, come dimostrato dal fatto che la strada \u00e8 giunta sino a noi praticamente intatta, le problematiche ambientali legate soprattutto all'impiego nel periodo invernale ed alla neve, erano chiaramente insormontabili. La strada venne corredata da spallaggi nei tratti ripidi, di cippi stradali (\"Cippo Vandelli\"), da indicazioni dei centri abitati, da edicole che contenevano i libelli del tempo e da nicchie ricavate nella roccia con crocifissi sacri e con statuine votive della Madonna.\nTracciato storico.\nLa via Vandelli parte da Modena, con il tracciato del 1739, e da Sassuolo, con quello del 1751, e i due rami salgono in Appennino, l'uno verso Puianello e San Dalmazio, l'altro verso Serramazzoni. Ricongiungendosi per raggiungere Sant'Antonio quindi Pavullo nel Frignano. Costeggia la rupe del castello di Montecuccolo, che appartenne alla famiglia del celebre generale Raimondo Montecuccoli, rimane sul crinale attraversando Montecenere e Lama Mocogno e dopo un lungo tratto, ancora ben conservato, arriva a La Santona.\nSi sale poi verso l'Imbrancamento e il passo del Lagadello tra le valli del Dragone e dello Scoltenna, supera edifici storici come La Fabbrica, le tipiche capanne celtiche, emergenze naturali come il Sasso Tignoso e sale fino allo spartiacque tra Emilia e Toscana a San Pellegrino in Alpe. Superando il crinale a San Pellegrino in Alpe, la via procede vicino al dorso del monte Verrucchiella, una delle varie prominenze del lungo contrafforte che scende verso la valle del Serchio.\nLe mappe antiche rivelano che qui la via Vandelli propone addirittura due percorsi, l'uno alternativo all'altro, detti \"la Calda\" e \"la Fredda\", da impegnare rispettivamente durante l'inverno e durante l'estate lasciando in mezzo la vetta della Verrucchiella. Un singolare e funzionale modo di intendere i cammini a seconda della loro esposizione ai venti, al gelo, alle nevi. Nel seguito la strada attraversa la Garfagnana. Da San Pellegrino in Alpe (1525 m s.l.m.) a Campori, Pieve Fosciana e Castelnuovo di Garfagnana quindi, dopo aver attraversato il fiume Serchio, risale la valle dell'Edron, fino al lago di Vagli e Vagli di Sopra, poi la valle di Arnetola e il duro passo della Tambura. Da qui (1.620 m s.l.m.) la strada scende in provincia di Massa-Carrara fino ad arrivare a Resceto, a Massa e giungere sino al Mare Tirreno. La strada nella sua distanza minima si svolgeva per pi\u00f9 di 150\u00a0km.\nOggi la via Vandelli ha anche un percorso escursionistico, che differisce in parte da quello storico, che permette ai numerosi viandanti di percorrerla in sicurezza sia da Modena che da Sassuolo fino a Massa e al mar Tirreno.\nVicende storiche.\nInaugurata nel 1752, la via Vandelli attraversava duri tratti montani, e quindi rimaneva comunque impervia nel suo tracciato; spesso bloccata dalla neve in inverno, fu utilizzata pienamente sino al 1798 anno in cui il Ducato di Modena e Reggio sub\u00ec gli eventi rivoluzionari francesi e napoleonici. Nel 1753 entra in funzione il regolare servizio di posta che aveva una periodicit\u00e0 settimanale nei due sensi. Il servizio militare invece aveva una priorit\u00e0 che poteva arrivare anche a meno di tre giorni. Con la Restaurazione nel 1814, seguita al Congresso di Vienna, il Ducato riprese la manutenzione della strada, ma i nuovi assetti commerciali portarono la via ad essere sempre meno usata.\nAlla riduzione dei presidi militari, seguirono i briganti che divennero una minaccia per i soldati, i mercanti e i viandanti che la percorrevano. Per i reati di brigantaggio, da sempre presenti in quelle zone, era prevista la pena di morte e nel tratto montano di Resceto sono ancora visibili, lungo alcuni tratti della massicciata stradale, i fori dei pali a cui venivano giustiziati i malfattori.\nPer evitare lo spopolamento, bolle ducali propugnavano la riduzione dei dazi e l'esenzione dai tributi per coloro che si fossero trasferiti nelle vicinanze della via di comunicazione per risiedere e per impiantare attivit\u00e0 economiche. Nel 1818 il duca Francesco IV, penultimo dei sovrani estensi a governare su Modena, percorse interamente la via ducale; il fatto \u00e8 utile storicamente poich\u00e9 fornisce dettagli sui tempi e sulle distanze e sulle condizioni del percorso stradale, evidentemente ancora ottimale.\nLa strada ducale assunse importanza anche per i pellegrini. In localit\u00e0 Campori (alt. 419) la strada lambisce il piazzale della locale chiesuola. Questo era il luogo, all'inizio della salita, dove si radunavano le mercanzie e si organizzavano le carovane. Inoltre i monaci di San Pellegrino tenevano qui una \"cella\", ovvero un piccolo luogo di assistenza spirituale, proprio per i viandanti, unitamente ad un piccolo refettorio.\nCon l'annessione del Ducato di Modena e Reggio al nascente stato italiano nel 1859, la strada perse importanza e soprattutto il prezioso sostegno economico per la sua manutenzione, e cos\u00ec in poco tempo sub\u00ec un brusco degrado.\nLa strada ducale venne quindi sostituita dall'attuale e pi\u00f9 moderna strada modenese denominata via Giardini che inizialmente coincide con la stessa via Vandelli. Essa non fu per\u00f2 del tutto dimenticata, specie dalle popolazioni locali che, probabilmente colpite dalla grandezza dell'avvenimento, comunque tramandarono il suo ricordo utilizzandola ancora a lungo principalmente per il traffico minuto locale.\nLeggende.\nL'immagine del brigante avvolto nel tabarro nero con cappello dalle ampie tese con in mano una lanterna \u00e8 rimasto nel leggendario locale e permea la tradizione orale con storie di fantasmi: \"Chiunque lo avesse incontrato sarebbe stato irrimediabilmente spinto gi\u00f9 per i burroni della Tambura, senza alcuna possibilit\u00e0 di potersi salvare.\".\nUn'altra leggenda riguarda una madre che si lasci\u00f2 morire dal dolore vicino al pozzo ove suo figlio mor\u00ec cadendoci dentro. La tradizione vuole che ancora oggi si odano i materni lamenti di dolore.\nLa storia della strada modenese racchiude anche una tragedia, quella della \"Fossa dei Morti\". Un gruppo di mercanti diretti a Massa per acquistare il sale si trov\u00f2 sotto una bufera di neve e si rifugi\u00f2 in un avvallamento che divent\u00f2 per\u00f2 la loro tomba probabilmente per una slavina. Da allora la leggenda narra che quando nevica si odono ancora i lamenti dei morti e lo scalpitare dei muli e dei cavalli. Anche per questo motivo viene invocata la protezione di un santo \"viandante\" come San Pellegrino per assicurare almeno spiritualmente la sicurezza del cammino.\nAlla via Vandelli si lega anche un'altra leggenda che tuttavia ha radici molto pi\u00f9 antiche: quella del \"Ponte del Diavolo\". La via Vandelli si connetteva ad una rete di strade e viottoli preesistenti, ed in una diramazione tra Montecenere e Lama Mocogno intese sfruttare un sentiero che si avvaleva di un ponte naturale costituito da un unico blocco di arenaria dell'eccezionale lunghezza di 33 metri.\nQuesta singolarit\u00e0 aliment\u00f2 da sempre oscure leggende tramandate oralmente tra le genti locali, e l'inserimento del ponte nel sistema della rete viaria ducale non port\u00f2 certo tranquillit\u00e0 alla stessa via.\nSituazione.\nNonostante il degrado, la strada si presenta in molti tratti ancora oggi perfettamente agibile grazie alla tecnica di costruzione impiegata: massicciate in pietra realizzate a secco che nel tempo hanno superato le infiltrazioni degli agenti atmosferici e le scosse sismiche.\nAlcuni tratti in piano dell'antica carreggiata sono stati invasi dalle coltivazioni, altri sono stati asfaltati e compresi nella viabilit\u00e0 ordinaria. I tratti pi\u00f9 spiccatamente montani invece sono praticamente inalterati.\nOggi un imponente lavoro di restauro effettuato dal Comune di Massa e dal Parco naturale regionale delle Alpi Apuane ha restituito all'antico splendore una parte del tracciato pi\u00f9 arduo e pericoloso al pubblico, vale a dire quella porzione che si snoda tra Resceto e il passo Tambura.\nIl sentiero C.A.I. n\u00ba 35 percorre in buona parte la via Vandelli e permette oggi una rivalutazione di questo ardito e panoramico percorso consentendo di nuovo il transito montano alle sempre pi\u00f9 numerose persone che vi praticano il trekking, la mountain bike, le gite a cavallo ed anche in alcuni tratti l'escursione con i fuoristrada.\nL'importanza storica del tracciato non \u00e8 quindi andata persa, anzi, sono state pubblicate guide turistiche e naturalistiche, corredate da informazioni cartografiche, storiche e paesaggistiche. Vengono quindi organizzate vacanze nei luoghi turistici e viaggi alla scoperta dello scenario ambientale cos\u00ec mirabile. \nUn tratto della settecentesca Via Vandelli, pur essendo tutelata fin dal 1976 (D.M. 128/76), \u00e8 stato distrutto dall'attivit\u00e0 estrattiva della cava \"Colubraia Formignacola\"."}
{"id": "660158", "revid": "712828", "url": "https://it.wikipedia.org/wiki?curid=660158", "title": "Durge", "text": ""}
{"id": "660159", "revid": "599013", "url": "https://it.wikipedia.org/wiki?curid=660159", "title": "Lpd", "text": ""}
{"id": "660162", "revid": "712828", "url": "https://it.wikipedia.org/wiki?curid=660162", "title": "Feskitt Bobb", "text": ""}
{"id": "660166", "revid": "712828", "url": "https://it.wikipedia.org/wiki?curid=660166", "title": "Mol Arcasite", "text": ""}
{"id": "660172", "revid": "712828", "url": "https://it.wikipedia.org/wiki?curid=660172", "title": "Ona Nobis", "text": ""}
{"id": "660176", "revid": "1196811", "url": "https://it.wikipedia.org/wiki?curid=660176", "title": "Valli del Natisone", "text": "Le Valli del Natisone (\"Nedi\u0161ke doline\" in sloveno, \"Vals dal Nadison\" in friulano) sono una regione geografica posta a cavallo di Friuli e Slovenia, costituita da quattro valli attraversate da altrettanti corsi d'acqua (Natisone, Alberone, Cosizza ed Erbezzo), collegamento naturale tra Cividale del Friuli (l'antica \"Forum Iulii\") e la valle dell'Isonzo. Confina a nord-ovest con la zona delle Valli del Torre e a sud con quella del Collio.\nDescrizione.\nQueste valli costituiscono la dorsale meridionale delle Prealpi Giulie, estendendosi per la maggior parte tra l'estremo lembo orientale del Friuli e l'alto corso dell'Isonzo, nel Goriziano sloveno (\"Gori\u0161ka\").\nSimbolo di questo territorio \u00e8 il monte Matajur (1.641\u00a0m), dalla cui vetta si domina la pianura. Il territorio, nel lato italiano, \u00e8 compreso nell'UTI del Natisone, mentre a sud confina con la zona del Collio.\nComuni.\nI comuni italiani delle Valli del Natisone sono (fra parentesi la denominazione in sloveno, friulano):\nSi affacciano sul Natisone anche le frazioni di Montemaggiore (\"Brezje\") (29 abitanti), Platischis (\"Plesti\u0161\u010da\") (58 abitanti) e Prossenicco (\"Prosnid\") (62 abitanti) del comune di Taipana (\"Tip\u00e0na\" - \"Taip\u00e0ne\" o \"Tip\u00e0ne\").\nIn territorio sloveno vi sono 16 piccoli insediamenti appartenenti al comune di Caporetto (\"Kobarid\"):\nI sette comuni delle Valli del Natisone facevano parte dell'omonima Comunit\u00e0 Montana (ora confluita nella Comunit\u00e0 Montana del Torre, Natisone e Collio), oltre ai comuni di Cividale del Friuli, Prepotto e Torreano. Le Valli del Natisone fanno parte della cosiddetta Slavia friulana, con la quale spesso si identificano rappresentandone la componente slavofona pi\u00f9 rilevante. Oltre ai sette comuni italiani sono attraversate dal Natisone alcune frazioni del comune sloveno di Caporetto."}
{"id": "660187", "revid": "712828", "url": "https://it.wikipedia.org/wiki?curid=660187", "title": "Gardulla the Hutt", "text": ""}
{"id": "660188", "revid": "712828", "url": "https://it.wikipedia.org/wiki?curid=660188", "title": "Ged Gjenzek", "text": ""}
{"id": "660189", "revid": "2189233", "url": "https://it.wikipedia.org/wiki?curid=660189", "title": "Jira", "text": "Jira () \u00e8 una suite di software proprietari per il tracciamento delle segnalazioni sviluppato da Atlassian, che consente il bug tracking e la gestione dei progetti sviluppati con metodologie agili. Il nome del prodotto \u00e8 un troncamento di \"Gojira\", traslitterazione giapponese di Godzilla.\nDescrizione.\nSecondo Atlassian, Jira viene utilizzata per il monitoraggio dei problemi e la gestione dei progetti da oltre 75.000 clienti in 122 paesi. Alcune delle organizzazioni che hanno utilizzato Jira in alcuni ambiti per il tracciamento dei bug e la gestione dei progetti includono Fedora Commons, Hibernate, NASA, Skype Technologies, Twitter, il Dipartimento della difesa degli Stati Uniti d'America e Apache Software Foundation, che utilizza sia Jira che Bugzilla.\nJira si divide in quattro pacchetti:\nJira \u00e8 scritto in Java e utilizza il containter di inversione di controllo Pico, il motore di entit\u00e0 Apache OFBiz e lo stack tecnologico WebWork 1. Per le chiamate di procedura remota (RPC), Jira supporta REST, SOAP e XML-RPC. Jira si integra con i programmi di controllo di versione come Clearcase, Concurrent Versions System (CVS), Git, Mercurial, Perforce, Subversion e Team Foundation Server. Viene fornito in varie lingue tra cui inglese, francese, tedesco, giapponese e spagnolo.\nJira supporta l'API Networked Help Desk per la condivisione dei ticket di assistenza clienti con altri sistemi di tracciamento dei problemi.\nLicenza.\nJira \u00e8 un software commerciale che pu\u00f2 essere concesso in licenza per l'esecuzione in locale o reso disponibile come applicazione ospitata.\nAtlassian fornisce Jira gratuitamente a progetti open source che soddisfano determinati criteri e a organizzazioni non accademiche, non commerciali, non governative, non politiche, senza fini di lucro e secolari. Per i clienti accademici e commerciali, il codice sorgente completo \u00e8 disponibile con una licenza sorgente per sviluppatori.\nSicurezza.\nNell'aprile 2010 una vulnerabilit\u00e0 di scripting cross-site in Jira ha portato alla compromissione di due server dell'Apache Software Foundation. Il database delle password di Jira \u00e8 stato compromesso e conteneva hash di password \"unsalted\", che sono vulnerabili alle ricerche di dizionario e agli strumenti di cracking. Apache ha consigliato agli utenti di cambiare le loro password. Anche la stessa Atlassian fu presa di mira nell'ambito dello stesso attacco e ammise che un database legacy con password archiviate in testo semplice era stato compromesso.\nEvoluzione.\nQuando \u00e8 stato lanciato nel 2002, Jira veniva semplicemente distribuito come software di tracciamento, rivolto agli sviluppatori di software. L'app \u00e8 stata successivamente adottata da organizzazioni non IT come strumento di gestione dei progetti. Il processo \u00e8 stato accelerato dopo il lancio di Atlassian Marketplace nel 2012, il che ha consentito agli sviluppatori di terze parti di offrire plug-in per la gestione dei progetti in Jira, tra i quali si distinguono per popolarit\u00e0 BigPicture, Portfolio, Structure, ActivityTimeline e Tempo Timesheets."}
{"id": "660190", "revid": "712828", "url": "https://it.wikipedia.org/wiki?curid=660190", "title": "Lady Valarian", "text": ""}
{"id": "660198", "revid": "22475", "url": "https://it.wikipedia.org/wiki?curid=660198", "title": "Nyarth", "text": ""}
{"id": "660200", "revid": "22475", "url": "https://it.wikipedia.org/wiki?curid=660200", "title": "Koduck", "text": ""}
{"id": "660201", "revid": "486946", "url": "https://it.wikipedia.org/wiki?curid=660201", "title": "Okorizaru", "text": ""}
{"id": "660207", "revid": "120538152", "url": "https://it.wikipedia.org/wiki?curid=660207", "title": "Pernate", "text": "Pernate \u00e8 un quartiere di 4200 abitanti del comune italiano di Novara.\nGeografia fisica.\nLa frazione di Pernate sorge a 147 metri sul livello del mare. Confina a nord col comune di Cameri, a sud col comune di Trecate, a ovest col centro di Novara (il confine \u00e8 segnato dal torrente Terdoppio), a est con i comuni di Galliate e Romentino.\nStoria.\nA testimonianza delle sue antichissime origini, durante recenti lavori stradali sono stati rinvenuti reperti gallici inerenti a villaggi e a una necropoli. A Pernate vi erano altres\u00ec un castello, un monastero e un convento ma, pur conoscendo le loro antiche ubicazioni geografiche, di questi monumenti si sono completamente perse le tracce.\nPernate fu comune autonomo fino all'et\u00e0 napoleonica, quando venne annesso alla citt\u00e0 di Novara.\nEconomia.\nL'economia territoriale \u00e8 largamente legata all'agricoltura (principalmente riso e mais), vi sono poi piccole aziende legate alla tessitura, all'artigianato e all'edilizia e una discreta rete di commercianti al dettaglio."}
{"id": "660210", "revid": "96558", "url": "https://it.wikipedia.org/wiki?curid=660210", "title": "Foresta amazzonica", "text": ""}
{"id": "660211", "revid": "262457", "url": "https://it.wikipedia.org/wiki?curid=660211", "title": "Rigveda", "text": ""}
{"id": "660215", "revid": "27723", "url": "https://it.wikipedia.org/wiki?curid=660215", "title": "Palazzo della Marchesa", "text": ""}
{"id": "660221", "revid": "768068", "url": "https://it.wikipedia.org/wiki?curid=660221", "title": "Letteratura bizantina", "text": "La letteratura bizantina fu l'espressione della vita intellettuale dei popoli di lingua greca dell'Impero Romano d'Oriente durante il Medioevo. L'Impero era un organismo multiforme, una combinazione di civilt\u00e0 greco-romana e cristiana, basato sulla lingua ellenica come lingua d'uso pi\u00f9 diffusa, oltrech\u00e9 ufficiale (fin dal VII secolo), e fondato sul sistema politico e istituzionale romano. La vicinanza geografica e gli stretti contatti con le civilt\u00e0 orientali lo portarono ad assorbire elementi culturali e stimoli intellettuali siriani, persiani, armeni, copto-egiziani, e, successivamente, anche arabo-islamici. Nell'analisi della letteratura bizantina, perci\u00f2, occorre considerare influenze differenti: greche, cristiane, romane e orientali.\nStoria.\nIl centro della civilt\u00e0 greca si era spostato fin dal III secolo a.C. da Atene ad Alessandria e in altri centri minori, fra cui Pergamo e Rodi. Ad Alessandria in particolare convissero per lungo tempo due anime: quella greca, delle classi superiori e degli intellettuali (pervasa dall'atticismo delle scuole e dalla vitalit\u00e0 della colonia giudaica di espressione ellenica) e quella pi\u00f9 propriamente autoctona, non ellenizzata, delle classi subalterne, la cui lingua sarebbe stata all'origine, in era cristiana, di un idioma e una letteratura copti.\nNell'ambito del mondo greco-alessandrino maturer\u00e0 quel dualismo intellettuale che permear\u00e0 di s\u00e9 la civilt\u00e0 bizantina e che opporr\u00e0 la cultura colta a quella popolare. Anche la letteratura ellenistica subisce questo dualismo: in essa infatti si distinguono due tendenze, una razionalistica e dotta e una romantica e popolare. La prima trovava la sua origine nelle scuole dei sofisti alessandrini e culminava nel romanzo greco (Luciano, Achille Tazio, Eliodoro e Longo Sofista sono i suoi maggiori rappresentanti); la seconda aveva le sue radici negli idilli di Teocrito e culminava in Callimaco, Museo, Quinto Smirneo e altri.\nEntrambe le tendenze persistettero a Bisanzio, ma la prima, grazie al suo riconoscimento ufficiale, fu quella predominante. La prima tendenza, inoltre, ricevette un supporto ulteriore dal movimento linguistico dell'atticismo e fu rappresentata da scrittori quali Dionisio di Alicarnasso e grammatici quali Elio Erodiano e Frinico.\nSe Alessandria, come importante e centrale fattore conservativo, fu cos\u00ec influente nel definire e, durante il periodo bizantino, dirigere la vita letteraria e linguistica del mondo greco, un secondo fattore conservativo \u00e8 costituito dall'influenza culturale romana sulla vita politica e giudiziaria dell'Impero d'Oriente, dal momento che, sostanzialmente, l'intera struttura dello Stato rifletteva, almeno nei primi secoli della storia di Bisanzio, la struttura dell'Impero Romano. A queste due forze pi\u00f9 antiche, la cultura ellenistica e l'organizzazione politica romana, occorre quindi aggiungere, come importanti espressioni del nuovo ambiente, la vita della cristianit\u00e0 e l'immaginario del mondo orientale.\nSempre ad Alessandria nacque la cristianit\u00e0 greco-orientale. Ad Alessandria fu completata la traduzione dei Settanta; si comp\u00ec quella fusione fra filosofia greca e religione ebraica che trov\u00f2 in Filone il suo principale rappresentante; fior\u00ec il neoplatonismo di Plotino e di Porfirio; nacquero Origene, Atanasio e il suo avversario Ario, Cirillo e Sinesio di Cirene. Non proprio ad Alessandria, ma comunque in terra egizia, crebbe il concetto di ascetismo che successivamente si ritrova nel monachesimo bizantino.\nDopo Alessandria, fu la Siria con Antiochia a costituire un importante centro della cristianit\u00e0. Essa fu la patria della scuola dei commentatori cristiani fiorita sotto Giovanni Crisostomo e dei cronografi universali cristiani. Sempre in Siria sono i primi germi della poesia ecclesiastica greca, mentre dalla vicina Palestina proveniva Giovanni Damasceno.\nDopo questa sommaria caratterizzazione dei vari elementi della civilt\u00e0 bizantina occorre spiegare in quale relazione stessero l'uno con l'altro e quale fu il prodotto della loro combinazione. L'elemento romano e quello ellenistico sono intrinsecamente connessi fra loro e legati entrambi alla cultura orientale. La supremazia romana nella vita politica non scomparve a Bisanzio.\nFu piuttosto amplificata dall'unione del cesarismo romano con il dispotismo orientale. Inoltre, la sottomissione della Chiesa al potere dello Stato condusse ad una opposizione sempre pi\u00f9 netta con la Chiesa Romana, molto pi\u00f9 autonoma e indipendente dal potere secolare. Dall'altro lato, allorquando la lingua greca soppiant\u00f2 quella latina come lingua ufficiale dello Stato, si venne a determinare in Oriente una netta supremazia della prima su quest'ultima, che invece si manterr\u00e0 in Occidente come unico idioma di cultura durante tutta l'et\u00e0 medievale. Nel mondo bizantino, invece, l'ultima importante testimonianza della lingua latina fu il \"Corpus\" Iuris Civilis di Giustiniano. Tuttavia, mentre il mondo greco riusc\u00ec a preservare la forma della sua antica letteratura, non si pu\u00f2 dire lo stesso del sentimento poetico e dell'immaginazione. Proprio nella cultura estetica il mondo bizantino ruppe i suoi legami con le antiche tradizioni, prediligendo lo spirito orientale: nella letteratura e nelle arti plastiche lo spirito orientale risult\u00f2 vittorioso.\nAlcuni generi letterari furono pressoch\u00e9 abbandonati o non raggiunsero alte vette; dall'altro si perse il senso antico del bello e della proporzione. Tale evoluzione della letteratura fu il risultato di condizioni sociali molto diverse e spesso contrastanti con quelle dell'antica Grecia e di Roma, ma pi\u00f9 vicine a quelle orientali: cos\u00ec la letteratura divenne strettamente connessa con le classi pi\u00f9 alte e di potere, e meno vicina agli interessi e ai gusti della maggior parte dei cittadini.\nL'ultima questione da analizzare \u00e8 l'influenza orientale sulla Chiesa e sullo Stato. Occorre quindi evidenziare fra influenze dirette e influenze indirette. Fra le prime \u00e8 innanzitutto la carica stessa di imperatore, nella quale \u00e8 evidente il carattere orientale nell'unione nella sua unica figura del potere religioso e di quello temporale: la sua persona \u00e8 ammirata come sacra, egli \u00e8 il rappresentante di Dio, anzi la vera immagine di Dio, e tutti si prostrano quando gli sono davanti; tutto ci\u00f2 che lo riguarda \u00e8 sacro, anche l'inchiostro rosso con il quale sottolinea la sua firma.\nIl carattere orientale della Chiesa bizantina appare nel suo tenace spirito dogmatico nello stabilire la dottrina nei concili, nell'ascetismo della vita monastica e anche nella profonda ostilit\u00e0 contro l'Occidente latino e la Chiesa di Roma (che nell'XI secolo sfoci\u00f2 nello scisma). Il carattere orientale della Chiesa e dello Stato \u00e8 ancora pi\u00f9 evidente se considerato negli effetti sulla vita civile, perlopi\u00f9 controllata dalle classi pi\u00f9 ricche, dagli ufficiali e dalle alte cariche religiose.\nNel prosieguo della voce, la letteratura bizantina \u00e8 suddivisa in sezioni. Le prime quattro rappresentano quei generi che continuano la tradizione antica: la storiografia (cui per\u00f2 \u00e8 associata anche la cronografia), l'enciclopedia e la saggistica, la poesia secolare. Le rimanenti sezioni, invece, sono relative a due nuovi generi: la letteratura ecclesiastica e religiosa e la poesia popolare.\nStoriografia.\nLe \"storie\" erano opere di argomento storico che avevano lo scopo di spiegare il perch\u00e9 degli avvenimenti storici, \u00abpoi che invero muto \u00e8 il corpo della storia se resta privo delle cause e delle azioni\u00bb. Spesso gli storici bizantini prendevano a modello gli autori classici (ad esempio Procopio prendeva a modello Tucidide) e interrompevano talvolta la narrazione per dilungarsi in excursus etnografici (la descrizione dei luoghi dove avvenivano gli avvenimenti) e in aneddoti curiosi. Contenevano anche orazioni e invettive.\nI principali storici bizantini furono:\nDopo Teofilatto Simocatta, per lungo tempo non vengono scritte opere storiografiche. Dopo un timido tentativo di ripresa da parte del Patriarca Niceforo (che scrisse una \"Breve storia\" che arriva fino al 769), nel X secolo la storiografia rinacque sotto la tutela di Costantino Porfirogenito il quale ingaggi\u00f2 degli autori di corte per scrivere una storia che iniziasse dall'813. Questi autori di corte, i continuatori di Teofane, misero per iscritto in prosa accettabile la versione ufficiale della storia e sono dunque di parte, anche se non totalmente dato che in alcuni passi un minimo accenno di neutralit\u00e0 c'\u00e8.\nCronografia.\nLa \"Cronografia\" si occupa di narrare la storia del mondo dalla sua creazione fino ai giorni nostri. La data della creazione del mondo era stata posta nell'anno 5492 a.C. e i Bizantini ponevano come anno zero la data della creazione del mondo. Le cronache universali o \"cronache a partire da Adamo\" iniziavano dalla creazione dell'universo e proseguivano, in forma di annali, fino all'epoca della composizione dell'opera. Lo scopo delle cronache era cercare di dare una spiegazione a come Dio agisse sulla storia e quale fosse il suo disegno. Avevano ampia diffusione, per l'epoca ed erano scritte in un linguaggio semplice e comprensibile anche ai meno istruiti.\nPer i primi secoli e millenni della narrazione (prima del diluvio universale) si utilizzava come fonte \"storica\" la \"Genesi\" e testi biblici apocrifi del Vecchio Testamento. Alcuni dettagli non erano tratti dalla Genesi come ad esempio Seth che inventa l'alfabeto ebraico o diede i nomi agli astri ecc. Dopo il diluvio si narra la storia dei discendenti di Noe, aggiungendo dettagli ulteriori a quelli narrati alla Bibbia. Per esempio nella Genesi si omette di specificare che Nemrod, Re di Senmar (Genesi, 10, 10), invent\u00f2 e insegn\u00f2 ai Persiani la magia e l'astronomia e gli succedette Crono, il quale ebbe come discendenti Zeus, Era, Nino ecc. Zeus regn\u00f2 sull'Italia ed ebbe come successore Hermes che fu poi costretto a fuggire in Egitto dove divenne re; in Egitto gli successe Efesto, che invent\u00f2 le armi di ferro e impose la monogamia agli Egizi. Invece Nino fond\u00f2 Ninive ed ebbe come successore Ares, venerato dagli Assiri come Baal. In pratica i cronografi bizantini, non fornendo la Bibbia informazioni approfondite del mezzo millennio che intercorre tra il diluvio e Abramo, inserirono nella narrazione gli Dei greci, i quali tuttavia non sono veri dei.\nDa Abramo in poi si narra la storia biblica del popolo ebraico mentre gli altri popoli vengono dimenticati dai cronografi perch\u00e9 adorano gli idoli. Infatti la storia universale della Cronaca \u00e8 quella della Provvidenza che all'inizio riguarda tutti i popoli ma che dopo la Torre di Babele e l'inizio dell'idolatria, si restringe solo al popolo ebraico. Solo con l'inizio della diffusione del Cristianesimo, la cronaca ritorna a essere \"universale\" perch\u00e9 il messaggio del Vangelo \u00e8 universale, rivolto ovvero a tutti i popoli e non solo al popolo eletto ebraico.\nLetteratura ecclesiastica e religiosa.\nAgiografia.\nNell'Impero bizantino esistevano due tipi di opere agiografiche:\nGli aneddoti brevi nacquero in Egitto presso i monaci locali e si trasmisero per via orale fino ad essere raccolti in raccolte di aneddoti detti \"paterica\" o \"gerontica\".\nLe vite complete erano biografie complete di un santo, costruite secondo uno schema agiografico:\nMolte agiografie, soprattutto quelle dei santi monaci, furono inventate di sana pianta conoscendo solo luogo di nascita, nome e data di commemorazione liturgica seguendo il gi\u00e0 citato schema. Lo stile era spesso semplice per renderla comprensibile a tutti. Nel X secolo le vite redatte fino a quel momento vennero per\u00f2 criticate per la sciatteria del loro stile, inadeguato per un santo: \nVennero quindi parzialmente riscritte da Niceta il Paflagone e Simeone Metafraste. Quest'ultimo, dopo aver parafrasato 135 vite, le pubblic\u00f2 in 10 volumi. Lo stile del Metafraste, seppur criticato da taluni, venne apprezzato da altri per il suo stile raffinato e al tempo stesso comprensibile anche dalla gente comune, al punto che Michele Psello arriv\u00f2 a dire che la sua opera era pi\u00f9 grande dell'\u00aberudizione di tutti i Greci\u00bb.\nBibliografia.\nLe uniche storie complessive in lingua italiana di tutta la letteratura bizantina sono il testo di Montelatici e quello di Krumbacher. Il primo consiste in un compendio, e una copia a stampa non \u00e8 facilmente reperibile, nemmeno nella ristampa del 1976, se non nel mercato dell'usato. Il secondo, ancora reperibile presso l'editore o i principali venditori on-line, \u00e8 la traduzione del riassunto dell'ampia storia pubblicata in tedesco e mai tradotta in italiano. Esistono per\u00f2 diverse opere che ne analizzano gli aspetti o gli autori."}
{"id": "660223", "revid": "712828", "url": "https://it.wikipedia.org/wiki?curid=660223", "title": "Batu Rem", "text": ""}
{"id": "660226", "revid": "712828", "url": "https://it.wikipedia.org/wiki?curid=660226", "title": "Dzym", "text": ""}
{"id": "660227", "revid": "834", "url": "https://it.wikipedia.org/wiki?curid=660227", "title": "Wap", "text": ""}
{"id": "660228", "revid": "712828", "url": "https://it.wikipedia.org/wiki?curid=660228", "title": "Firith Olan", "text": ""}
{"id": "660230", "revid": "712828", "url": "https://it.wikipedia.org/wiki?curid=660230", "title": "Evir Derricote", "text": ""}
{"id": "660231", "revid": "712828", "url": "https://it.wikipedia.org/wiki?curid=660231", "title": "Gizor Dellso", "text": ""}
{"id": "660233", "revid": "712828", "url": "https://it.wikipedia.org/wiki?curid=660233", "title": "Disra", "text": ""}
{"id": "660236", "revid": "712828", "url": "https://it.wikipedia.org/wiki?curid=660236", "title": "Gorga the Hutt", "text": ""}
{"id": "660238", "revid": "712828", "url": "https://it.wikipedia.org/wiki?curid=660238", "title": "Kohl Seerdon", "text": ""}
{"id": "660240", "revid": "11497", "url": "https://it.wikipedia.org/wiki?curid=660240", "title": "Fides et ratio", "text": ""}
{"id": "660241", "revid": "486946", "url": "https://it.wikipedia.org/wiki?curid=660241", "title": "Windie", "text": ""}
{"id": "660242", "revid": "712828", "url": "https://it.wikipedia.org/wiki?curid=660242", "title": "Jenna Zan Arbor", "text": ""}
{"id": "660243", "revid": "486946", "url": "https://it.wikipedia.org/wiki?curid=660243", "title": "Nyoromo", "text": ""}
{"id": "660244", "revid": "320578", "url": "https://it.wikipedia.org/wiki?curid=660244", "title": "SS516", "text": ""}
{"id": "660245", "revid": "486946", "url": "https://it.wikipedia.org/wiki?curid=660245", "title": "Nyorozo", "text": ""}
{"id": "660246", "revid": "486946", "url": "https://it.wikipedia.org/wiki?curid=660246", "title": "Nyorobon", "text": ""}
{"id": "660247", "revid": "712828", "url": "https://it.wikipedia.org/wiki?curid=660247", "title": "Leonia Tavira", "text": ""}
{"id": "660248", "revid": "712828", "url": "https://it.wikipedia.org/wiki?curid=660248", "title": "Meeko Ghintee", "text": ""}
{"id": "660249", "revid": "712828", "url": "https://it.wikipedia.org/wiki?curid=660249", "title": "Motti", "text": ""}
{"id": "660252", "revid": "53508", "url": "https://it.wikipedia.org/wiki?curid=660252", "title": "Conoscere", "text": "Conoscere \u00e8 una enciclopedia italiana a fascicoli per ragazzi, pubblicata dalla casa editrice Fratelli Fabbri dal 1958 al 1963 in 6 edizioni.\nStoria editoriale.\nNei primi anni cinquanta il costo dei libri era tra le primarie ragioni che ostacolavano il generale assolvimento dell'obbligo scolastico. Per ovviare al problema, Giovanni Fabbri propose al ministero competente la singolare soluzione di pubblicare i libri scolastici a dispense e distribuirli attraverso le edicole, diluendo nel tempo la spesa e creando un sempre rinnovato interesse negli scolari. Il ministro dell'epoca, Giuseppe Ermini, pur valutando favorevolmente l'iniziativa, risolse di non attuarla. Fu cos\u00ec che la casa editrice Fabbri decise di dirottare le esperienze e le persone impiegate per quel progetto verso la realizzazione di una enciclopedia a fascicoli per ragazzi, che funzionasse da \"tutor\" agli studenti delle scuole elementari e medie che nelle famiglie potevano raramente trovare adeguato supporto.\nL'idea di promuovere la cultura generale traspariva anche dall'ordine delle voci. Ogni voce occupava una o due pagine ed era riccamente illustrata a disegni. L'ordine delle voci non era n\u00e9 tematico n\u00e9 alfabetico, ma casuale: in tal modo veniva incoraggiata una lettura interdisciplinare e variata.\nLa prima edizione del 1958, chiamata \"nera\" dal colore della copertina-raccoglitore, venne immediatamente accolta dal favore del pubblico, tanto che la tiratura del primo fascicolo and\u00f2 subito esaurita, dimostrandosi di gran lunga insufficiente a soddisfare la domanda. L'impossibilit\u00e0 di aumentare la tiratura e la domanda sempre crescente fecero decidere alla Fabbri una seconda edizione per il 1959, apportando alcuni aggiornamenti e distinguendo il nuovo progetto editoriale con il colore rosso. Eguale sistema venne adottato anche negli anni successivi con la \"azzurra\" (1960), la \"gialla\" (1961), la \"verde\" (1962), fino a giungere all'ultima edizione del 1963, chiamata \"nera lusso\" e composta da 202 fascicoli, 17 dischi, 4 dizionari enciclopedici, un corso di italiano e uno di matematica. In totale furono venduti oltre 600 milioni di fascicoli. Oltre ai sopracitati corsi, ve ne era uno di lingua inglese, a dispense, con il quale si diede inizio alla divulgazione della lingua anglosassone.\nL'enciclopedia \"Conoscere\" fu venduta con il sistema \"porta a porta\": si chiedeva un'intervista sul campo della lettura a tutte le persone a cui si suonava il campanello.\nDurante gli anni settanta ci fu una ristampa della collana che, divisa in sedici volumi, presentava una copertina di colore arancione.\nDurante gli anni ottanta venne data alle stampe dalla Fabbri, per la vendita in libreria, la collana in diciannove volumi \"Le ricerche di conoscere\", erede della precedente \"Conoscere\".\nDistribuzione internazionale.\n\"Conoscere\" ha avuto versioni tradotte in diverse lingue:"}
{"id": "660253", "revid": "122834227", "url": "https://it.wikipedia.org/wiki?curid=660253", "title": "Gailtal", "text": "La Gailtal (o Valle del Gail, in sloveno \"Ziljska dolina\", in friulano \"Gailt\u00f3l\") \u00e8 una valle dell'Austria meridionale, situata tra il Tirolo orientale e la Carinzia. Prende il nome dal fiume Gail (slov. \"Zilja\", italiano \"Zeglia\"), affluente della Drava, che la attraversa interamente in direzione ovest-est tra Obertilliach e Villaco.\nGeografia.\nSi trova sulla linea periadriatica tra le Alpi Carniche e le Caravanche a sud e le Alpi della Gail a nord. Dal punto di vista amministrativo \u00e8 ripartita tra il distretto di Lienz (Tirolo orientale) e quelli di Hermagor e di Villach-Land (Carinzia).\nNella parte terminale della valle sono evidenti i segni di due grandi frane, una avvenuta in epoca preistorica, l'altra nel 1348 in seguito ad un terremoto, entrambe staccatesi dal monte Dobratsch.\nPopolazione.\nNella Bassa valle della Gail una cospicua minoranza della popolazione parla dialetti sloveni. Sempre nella Bassa valle della Gail un'alta percentuale della popolazione di lingua tedesca (pi\u00f9 del 20% in entrambi i distretti in cui \u00e8 suddivisa) \u00e8 di confessione cristiana evangelica, questa presenza ha origine dalla Patente di tolleranza emessa nel 1782 dall'imperatore Giuseppe II d'Asburgo, che autorizzava la costruzione di una casa di preghiera (\"Toleranzbethaus\") a Watschig, frazione di Hermagor.\nEconomia.\nIn passato la valle della Gail era una zona essenzialmente agricola, altre attivit\u00e0 svolte erano l'allevamento di cavalli e l'alpeggio. Oggi la valle vive principalmente di turismo, le principali attrazioni sono il comprensorio sciistico di Pramollo (Nassfeld), l'Alta Via Carnica e il lago di Pressegg; la Lesachtal si \u00e8 specializzata nel turismo sostenibile. A Hermagor si trovano anche piccole industrie e il settore del commercio \u00e8 pi\u00f9 sviluppato che altrove nella valle. \u00c8 percorsa da una ferrovia secondaria che da Villaco raggiunge K\u00f6tschach."}
{"id": "660254", "revid": "712828", "url": "https://it.wikipedia.org/wiki?curid=660254", "title": "Beju", "text": ""}
{"id": "660255", "revid": "712828", "url": "https://it.wikipedia.org/wiki?curid=660255", "title": "Rax Joris", "text": ""}
{"id": "660258", "revid": "712828", "url": "https://it.wikipedia.org/wiki?curid=660258", "title": "Rom Mohc", "text": ""}
{"id": "660260", "revid": "712828", "url": "https://it.wikipedia.org/wiki?curid=660260", "title": "Sarkli", "text": ""}
{"id": "660261", "revid": "712828", "url": "https://it.wikipedia.org/wiki?curid=660261", "title": "Sebolto", "text": ""}
{"id": "660265", "revid": "712828", "url": "https://it.wikipedia.org/wiki?curid=660265", "title": "Seti Ashgad", "text": ""}
{"id": "660269", "revid": "271907", "url": "https://it.wikipedia.org/wiki?curid=660269", "title": "Suba", "text": ""}
{"id": "660273", "revid": "712828", "url": "https://it.wikipedia.org/wiki?curid=660273", "title": "Venka", "text": ""}
{"id": "660276", "revid": "712828", "url": "https://it.wikipedia.org/wiki?curid=660276", "title": "Zekka Thyne", "text": ""}
{"id": "660277", "revid": "712828", "url": "https://it.wikipedia.org/wiki?curid=660277", "title": "Zorba the Hutt", "text": ""}
{"id": "660279", "revid": "712828", "url": "https://it.wikipedia.org/wiki?curid=660279", "title": "2-1B", "text": ""}
{"id": "660281", "revid": "712828", "url": "https://it.wikipedia.org/wiki?curid=660281", "title": "A-3D0", "text": ""}
{"id": "660284", "revid": "712828", "url": "https://it.wikipedia.org/wiki?curid=660284", "title": "MK-09", "text": ""}
{"id": "660285", "revid": "74801", "url": "https://it.wikipedia.org/wiki?curid=660285", "title": "Fabio Croce", "text": "Biografia.\nDopo venti anni dedicati all'attivit\u00e0 di libraio si \u00e8 dedicato all'editoria, con le omonime Edizioni Croce. \u00c8 da anni attivista della comunit\u00e0 LGBT italiana e con la sua casa editrice ha pubblicato molti libri che affrontano la tematica omosessuale e la questione di genere.\nHa scritto undici saggi, tra i quali una celebre inchiesta sul caso della morte delle Guardie Svizzere Estermann e Tornay del 4 maggio 1998. Suoi testi teatrali sono andati in scena in vari teatri europei. Nel 1999 debutta \"Uomini Oltre\", nel 2005 \"Il Cardinal Mia Cara\", nel 2008 \"04/05/98 Strage in Vaticano\" e nel 2009 \"Vite Violate \u2013 La Pedofilia nella Chiesa Cattolica\".\nNel 2001 crea una Gay Street a Roma nella zona del Colosseo. Attivista Arcigay, negli anni ha rappresentato la questione omosessuale in politica, come candidato alla Camera dei deputati con i Verdi, alla Regione Lazio con la Lista civica Marrazzo, al Comune di Roma con la lista civica Roma per Veltroni e successivamente con i Verdi per Veltroni.\nAltri progetti.\nNel 1997 ha fondato la casa editrice Edizioni Croce, che ancora gestisce.\nNel 2006 ha curato la voce \u201cLetteratura gay in Italia\u201d per la Routledge International Encyclopedia of Queer Culture.\nNel 2008, in qualit\u00e0 di editore, ha ricevuto a Oslo un importante riconoscimento culturale per il suo impegno a favore dei diritti civili, scelto dai membri della giuria del Premio Nobel per la Letteratura, in occasione dell'evento \u201cWords \u2013 International Literary Festival 2008\u201d.\nDel 2019 il suo ultimo romanzo, \u201cStrani amori\u201d (Croce)."}
{"id": "660286", "revid": "712828", "url": "https://it.wikipedia.org/wiki?curid=660286", "title": "I-5YQ", "text": ""}
{"id": "660287", "revid": "77358", "url": "https://it.wikipedia.org/wiki?curid=660287", "title": "Architettura macchina virtuale java", "text": ""}
{"id": "660290", "revid": "88812", "url": "https://it.wikipedia.org/wiki?curid=660290", "title": "Teoria mimetica", "text": ""}
{"id": "660291", "revid": "297745", "url": "https://it.wikipedia.org/wiki?curid=660291", "title": "Trelli", "text": ""}
{"id": "660292", "revid": "1186766", "url": "https://it.wikipedia.org/wiki?curid=660292", "title": "Bassani", "text": ""}
{"id": "660303", "revid": "297745", "url": "https://it.wikipedia.org/wiki?curid=660303", "title": "Chiaulis", "text": ""}
{"id": "660313", "revid": "1216132", "url": "https://it.wikipedia.org/wiki?curid=660313", "title": "Il libro della duchessa", "text": "Il libro della duchessa (titolo originale \"The Book of the Duchess\") \u00e8 il primo dei poemi maggiori di Geoffrey Chaucher, preceduto soltanto dal breve poema \"Un ABC\" e, forse, dalla sua versione del \"Roman de la Rose\".\nLa maggior parte delle fonti indica come data di composizione gli anni dal 1369 al 1372, anche se i pi\u00f9 recenti studi ne collocano il completamento intorno al 1368.\nAlcune evidenze, peraltro controverse, suggeriscono che a ispirare Chaucer sia stato l'intento commemorativo nei confronti di Bianca di Lancaster, moglie defunta di Giovanni di Gand. \nAlcune di queste evidenze sono contenute nelle note autografe dell'erudito e storico elisabettiano John Stowe che indicherebbero il poema come frutto di una commissione di Giovanni di Gand. Un'altra evidenza \u00e8 la ripetuta occorrenza della parola \"White\", una probabile allusione al nome \"Bianca\".\nIl poema narra la storia di un sogno del poeta che, vagando in una foresta, scopre un cavaliere vestito in nero: decide cos\u00ec di chiedergli quale fosse la sua pena. Nel corso del poema, gli eventi della storia del cavaliere divengono sempre pi\u00f9 chiari, finch\u00e9 la causa del lutto viene deliberatamente dichiarata. \u00c8 solo allora che il cavaliere nero si allontana dal poeta.\nTrama.\nIl poema inizia con la scena del poeta insonne che, sdraiato su un letto, legge una collezione di antiche storie. Vi si narra la vicenda di Ceice e di sua moglie Alcione e di come Ceice perse la vita in mare e del dolore di sua moglie per la sua assenza. Alcione, incerta sul destino del marito, preg\u00f2 Giunone di farle conoscere le sorti del suo uomo attraverso una visione onirica. Giunone invia allora un messaggero per riferire a Morfeo l'ordine di riportare il corpo di Ceice ad Alcione, insieme ad un messaggio nel sonno. Morfeo trova dunque il corpo di Ceice e lo riporta alla moglie tre ore prima dell'alba. Il defunto appare ad Alcione e le chiede di dare sepoltura al suo corpo e di smettere di soffrire. Quando Alcione riapre gli occhi, Ceice \u00e8 gi\u00e0 sparito.\nIl poeta interrompe la lettura indugiando a riflettere su come solo l'intervento divino di Giunone o Morfeo potrebbe, come Alcione, consegnarlo al sonno e fantastica sul giaciglio lussuoso da portare in dono a Morfeo se solo ne avesse conosciuta la dimora.\nAssorto nella lettura e perso in simili pensieri, il poeta cade finalmente nel sonno con il libro tra le mani.\nComincia quindi il racconto di un sogno cos\u00ec pieno di meraviglie da renderne impossibile la decifrazione - dice - da parte di alcun uomo.\nLo vediamo risvegliarsi in una stanza le cui finestre sono chiuse da vetri policromi con raffigurazioni del ciclo troiano e i cui muri sono dipinti con storie del \"Roman de la Rose\".\nSente i rumori di una caccia e abbandona la stanza e, chiedendosi chi mai sia il cacciatore, scopre trattarsi di Ottaviano. I cani vengono sguinzagliati e la caccia ha inizio lasciando indietro il poeta e un piccolo cane che egli seguir\u00e0 nella foresta.\nIl poeta inciampa in un albero schiantato e si imbatte in un cavaliere nero intento a comporre un canto per la morte della sua dama. Il poeta chiede al cavaliere quale sia la natura del suo dolore e quello gli racconta di aver perso la sua donna uscendo sconfitto da una partita di scacchi giocata contro la Fortuna. Il poeta non coglie la metafora e lo supplica di non turbarsi cos\u00ec tanto per un semplice gioco di scacchi.\nIl cavaliere comincia allora a narrare le vicende di una vita spesa per intero a servire Cupido, alla continua e lunga ricerca di una donna che superasse tutte le altre e a cui dedicare il proprio amore. Il cavaliere si dilunga sulla donna dall'insuperabile bellezza e temperamento dal nome \"buono, gentile, Bianco\". Il poeta, fraintendendo di nuovo la metafora scacchistica, gli chiede di finire la storia per spiegare della sconfitta. Si sente cos\u00ec raccontare dal cavaliere della sua mancata dichiarazione d'amore e del tanto tempo che dovette trascorrere perch\u00e9 l'amore fosse corrisposto per durare, in perfetta armonia, per molti anni.\nIl poeta ancora non comprende e chiede di sapere dove si trovi ora Bianca ed \u00e8 allora che il cavaliere si lascia sfuggire la notizia della morte. Il poeta solo ora comprende cosa sia successo quando la caccia finisce ed egli si sveglia con il libro ancora nelle mani. Riflettendo sul sogno lo trova cos\u00ec bello da doverlo subito mettere in rima."}
{"id": "660315", "revid": "486946", "url": "https://it.wikipedia.org/wiki?curid=660315", "title": "Lingua alsaziana", "text": ""}
{"id": "660316", "revid": "57342", "url": "https://it.wikipedia.org/wiki?curid=660316", "title": "Smarrimento carta d'identit\u00e0", "text": ""}
{"id": "660318", "revid": "486946", "url": "https://it.wikipedia.org/wiki?curid=660318", "title": "Lingua alemanna", "text": ""}
{"id": "660321", "revid": "161273", "url": "https://it.wikipedia.org/wiki?curid=660321", "title": "Shinichiro Watanabe", "text": ""}
{"id": "660327", "revid": "196390", "url": "https://it.wikipedia.org/wiki?curid=660327", "title": "Pastore alsaziano", "text": ""}
{"id": "660338", "revid": "184980", "url": "https://it.wikipedia.org/wiki?curid=660338", "title": "Dierico", "text": ""}
{"id": "660340", "revid": "4175", "url": "https://it.wikipedia.org/wiki?curid=660340", "title": "Stadio di Wembley (2007)", "text": "Lo stadio di Wembley (, IPA ) \u00e8 un impianto sportivo multifunzione britannico che si trova nell'omonimo quartiere di Londra, amministrativamente ricompreso nel \"borough\" di Brent.\nInaugurato nel 2007 dopo circa quattro anni di lavori, sostituisce lo storico preesistente stadio con lo stesso nome, casa della nazionale inglese di calcio per buona parte del XX secolo.\nCos\u00ec come il precedente, il nuovo stadio di Wembley \u00e8 controllato dalla Football Association (FA) i cui uffici amministrativi si trovano nel corpo dell'edificio.\nOltre a essere l'impianto d'elezione della nazionale, \u00e8 anche la sede delle semifinali e della finale della FA Cup e di altre competizioni nazionali calcistiche come Football League Trophy, FA Trophy e FA Vase; tra il 2017 e il 2019 fu utilizzato anche come impianto interno dal , mentre in ambito europeo di club ha ospitato due finali di Champions League e una terza \u00e8 destinato ad accoglierne nel 2024.\n\u00c8 anche sede di eventi internazionali, come le finali dei tornei calcistici maschile e femminile dei giochi olimpici di Londra del 2012 e, pi\u00f9 recentemente, delle semifinali e la finale del campionato europeo di calcio 2020.\nIl suo uso non \u00e8, tuttavia, limitato al solo calcio: ivi si svolsero le due gare di semifinale della Coppa del Mondo di rugby a 13 2013 e, sempre in tale disciplina, ospita annualmente la finale della Challenge Cup.\nNel rugby a 15, invece, fu sede di due gare della fase a gironi della organizzata dall'Inghilterra.\nInfine, fin dall'anno d'inaugurazione accoglie gare di football americano delle NFL International Series.\nIl progetto dello stadio di Wembley \u00e8 degli studi Populous e Foster+Partners, mentre l'ingegneria \u00e8 a cura di Mott MacDonald, Sinclair Knight Merz e Aurecon, quest'ultima in particolare per la costruzione del tetto in metallo tubolare e l'arco alto pi\u00f9 di 130 metri che sovrasta la struttura.\nLo stadio \u00e8 capace di posti a sedere, grazie ai quali \u00e8, per capienza, il maggiore del Regno Unito e il secondo d'Europa dopo il Camp Nou di Barcellona.\nDal 2014 Wembley ha un contratto di \"naming\" con la compagnia di telefonia mobile EE Limited, a seguito del quale il nome commerciale dell'impianto \u00e8 Wembley Stadium connected by EE.\nStoria.\nIl vecchio Wembley.\nL'esigenza di un nuovo stadio nazionale inglese emerse gi\u00e0 a met\u00e0 degli anni novanta del ventesimo secolo, quando fu evidente che il vecchio stadio di Wembley, inaugurato pi\u00f9 di settant'anni addietro, bench\u00e9 indubbiamente carico di storia non era pi\u00f9 n\u00e9 adeguato n\u00e9 adattabile ai moderni standard richiesti alle attrezzature sportive del secolo incipiente.\nNel 1997 nacque \"The English National Stadium Development Company Ltd\" (successivamente \"Wembley National Stadium Ltd\"), societ\u00e0 creata per gestire la transizione verso un nuovo impianto, e a cui la FA confer\u00ec nel 1999 la propriet\u00e0 della storica struttura per il costo di 103 milioni di sterline.\nL' fu affidato al \"general contractor\" australiano Multiplex l'appalto, per un valore globale di , per la realizzazione del nuovo stadio.\nIn capo a Multiplex erano anche i lavori di demolizione della vecchia struttura, che chiuse ufficialmente i battenti un mese dopo la firma del contratto con un incontro internazionale tra e .\nNonostante la generale consapevolezza della necessit\u00e0 di un nuovo stadio, sorsero resistenze per mantenere le due caratteristiche torri bianche in calcestruzzo sul fronte principale dell'edificio, classificate come monumento di seconda classe; l'apertura del cantiere, il , coincise con l'inizio della demolizione del vecchio Wembley, ma le due torri non furono toccate finch\u00e9 il loro destino non fu deciso nel febbraio successivo quando fu chiaro che non avrebbero pi\u00f9 potuto rimanere al loro posto per via del campo di gioco che doveva sorgere proprio sull'area da esse occupata, n\u00e9 essere smontate e spostate, perch\u00e9 troppo friabili e a rischio sbriciolamento.\nNell'intento di far comunque simbolicamente rivivere le due torri demolite, la FA decise di vendere campioni di calcestruzzo del fabbricato come \"souvenir\" e di utilizzare il laterizio di risulta della demolizione come materiale inerte nelle fondamenta del nuovo stadio.\nLa sommit\u00e0 di una delle due torri fu preservata dalla demolizione ed \u00e8 in esposizione permanente in un parco pubblico di Brent, Saint Raphael's Estate.\nLa realizzazione.\nMultiplex affid\u00f2 agli studi d'architettura Foster + Partners e HOK Sport Venue Event (oggi Populous) il progetto del nuovo stadio, i cui posti tutti a sedere si sviluppano verticalmente su tre gradinate, e che presenta una copertura parzialmente richiudibile.\nL'elemento architettonico pi\u00f9 rilevante dello stadio \u00e8, tuttavia, l'imponente arco in acciaio tubolare che sovrasta la struttura fino a un'altezza massima di sul piano stradale, progettato per richiamare la memoria delle due torri abbattute; la funzione dell'arco, i cui piedritti distano ed \u00e8 inclinato di 22 gradi sull'asse ortogonale al terreno, \u00e8 quella di sostenere l'intera copertura in metallo comprese le paratie mobili, e di evitare il ricorso a piloni di sostegno.\nTutte le fasi della costruzione procedettero in ritardo su quanto pianificato: la citata demolizione avrebbe dovuto avere luogo due anni prima, ma problemi sia legali che finanziari provocarono lo slittamento in avanti dell'inizio lavori e altri contrattempi insorsero nel frattempo.\nL'impossibilit\u00e0 di reperire fondi a tutto il 2000, infatti, blocc\u00f2 l'apertura del cantiere nei tempi previsti, e ancora nel 2001 alla FA fu rifiutato un finanziamento dal ministero britannico della cultura, che faceva seguito al tentativo fallito di reperire fondi sul mercato.\nUn anno pi\u00f9 tardi il ministero torn\u00f2 sulla sua decisione e decise di accordare un finanziamento di , mentre l'agenzia londinese per lo sviluppo ne garant\u00ec altri 21, che si sommavano ai 120 milioni gi\u00e0 emessi da Sport England tramite una lotteria.\nTuttavia gi\u00e0 a giugno 2003, a cantiere aperto da 9 mesi scarsi, i costi previsti erano lievitati fino a .\nA inizio 2004 un incidente mortale rallent\u00f2 ulteriormente i lavori: una piattaforma di metallo cadde da circa 100 metri abbattendosi su due operai, provocando la morte sul posto di uno dei due e il ferimento grave dell'altro; pochi mesi pi\u00f9 tardi il fabbricante dell'arco, Cleveland Bridge, si ritir\u00f2 dall'appalto denunciando presunte violazioni contrattuali da parte di Multiplex e citando contestualmente in giudizio il \"general contractor\".\nSuccessive indagini sull'incidente che coinvolse i due operai accertarono la responsabilit\u00e0 del subappaltatore PC Harrington Contractors, condannato a una multa di per inadempienze di obblighi di legge sulla sicurezza del lavoro.\nInoltre Cleveland Bridge si vide parzialmente rigettata dal tribunale l'istanza di rimborso avanzata contro Multiplex, mentre la stessa Wembley National Stadium Ltd declin\u00f2 ogni responsabilit\u00e0 per i ritardi, asserendo che i lavori erano di responsabilit\u00e0 esclusiva della stessa Multiplex.\nNel 2006 l'opera, prevista per il 2003, non era ancora completata; la finale di FA Cup tra e dovette essere tenuta al Millennium Stadium di Cardiff.\nA lavori strutturali terminati, durante le operazioni di escavazione per la preparazione del terreno di gioco emersero dal sottosuolo alcune fondamenta risalenti a pi\u00f9 di un secolo prima: si scopr\u00ec che era quanto rimaneva della Watkin's Tower, una costruzione finanziata dall'imprenditore Edward Watkin che, nelle sue intenzioni, avrebbe dovuto superare in altezza di almeno 50 metri la parigina Torre Eiffel: i lavori furono interrotti nel 1894 e mai pi\u00f9 ripresi, anche perch\u00e9 Watkin mor\u00ec nel 1901; nel 1907 il moncone di struttura gi\u00e0 costruito fu minato e brillato, le sue fondamenta ricoperte e, quindici anni pi\u00f9 tardi, sepolte sotto le due torri del vecchio stadio di Wembley.\nCon un ulteriore anno di ritardo sull'ultima scadenza prefissata, quindi, il nuovo stadio fu messo a disposizione della FA il .\nWembley fu certificato per accogliere almeno spettatori una settimana pi\u00f9 tardi, durante un'esibizione calcistica di squadre formate da celebrit\u00e0 dello spettacolo e personale delle ditte coinvolte nella costruzione; il successivo ottenne l'ulteriore idoneit\u00e0 ad accogliere eventi sportivi in occasione di un incontro amichevole tra le U-21 di Inghilterra e Italia terminata 3-3, che vide l'azzurro Giampaolo Pazzini, autore delle tre reti della sua squadra, passare alla cronaca come primo marcatore nel nuovo Wembley.\nSuperati tali test, pot\u00e9 ospitare le sue prime gare competitive: la prima fu la finale di FA Trophy il , vinta 3-2 dal sul davanti a spettatori; l'allora ventiduenne James Constable, dello Stevenage, fu il primo giocatore a marcare un goal in partita ufficiale nel nuovo Wembley; una settimana pi\u00f9 tardi fu il turno della finale di FA Cup, vinta 1-0 dal sul con un goal dell'ivoriano Didier Drogba.\nLa fase operativa.\nIl and\u00f2 di scena a Wembley il primo incontro internazionale, un'amichevole tra e , terminata 1-1 con goal di John Terry e Diego; l' successivo, invece, fu la volta del primo incontro internazionale ufficiale, valido per la qualificazione al campionato d'Europa 2008: l'Inghilterra batt\u00e9 3-0 .\nIn quanto di fatto proprietaria della struttura, la FA organizza in tale impianto le finali di tutte le manifestazioni calcistiche sotto la propria giurisdizione: oltre a essere l'impianto interno della nazionale inglese e sede della finale e delle semifinali di FA Cup, infatti, ivi si disputano la Community Shield maschile e femminile, la finale di EFL Trophy, la \"final four\" di English Football League, la finale di FA Cup femminile e altre competizioni delle divisioni inferiori.\nNel 2009 Wembley fu scelto dall'UEFA per ospitare la finale della 57\u00aa Champions' League, in programma due anni pi\u00f9 tardi.\nSi trattava della prima finale in Inghilterra dal 2003 e della prima a Londra dal 1992, anno della finale di Coppa dei Campioni al vecchio Wembley tra e , quest'ultimo presente anche nella finale del 2011, dalla quale usc\u00ec vittorioso 3-1 sul .\nNel 2012 fu lo stadio che ospit\u00f2 le gare londinesi del torneo calcistico della XXX Olimpiade: oltre a quelle della fase a gironi, infatti, Wembley fu sede della finale sia del torneo maschile che di quello femminile.\nIl primo si risolse con una vittoria a sorpresa 2-1 del sul , mentre il secondo vide le calciatrici degli battere 2-1 il davanti a spettatori, record olimpico di affluenza per incontri di calcio femminile.\nL'anno successivo Wembley fu di nuovo teatro della Champions' League: l'assegnazione fu decisa dall'UEFA pochi giorni dopo la disputa di quella del 2011; si tratt\u00f2 della prima volta in cui allo stesso stadio fu conferita la finale due volte in tre stagioni.\nIn tale frangente si assist\u00e9 alla prima finale di Champions' League tra due club della federazione tedesca, il e il : vinsero 2-1 i bavaresi, nella circostanza campioni d'Europa per la quinta volta.\nNel 2014 la FA concluse un accordo di \"naming\" con la compagnia di telefonia mobile EE, sussidiaria di BT Group, a seguito del quale la struttura assunse il nome commerciale di \"Wembley Stadium connected by EE\".\nNel 2016 il chiese e ottenne dalla FA il permesso di usare Wembley per le gare di Champions League 2016-17 per via dell'inizio dei lavori di ricostruzione di White Hart Lane, lo stadio del club; un anno pi\u00f9 tardi, con i lavori di ricostruzione a pieno regime, negozi\u00f2 la permanenza per la stagione 2017-18 anche per le gare di campionato e FA Cup; ritardi nella concessione dell'agibilit\u00e0 del nuovo Tottenham Hotspur Stadium a causa di problemi di sicurezza indussero il club a chiedere una proroga dell'affitto che dur\u00f2 fino a marzo 2019 quando finalmente gli fu possibile prendere possesso del nuovo stadio.\nIn occasione del 16\u00ba campionato europeo di calcio, originariamente in programma tra giugno e luglio 2020 ma poi rinviato di un anno a causa della pandemia di COVID-19, Wembley fu destinato a ospitare il maggior numero d'incontri di tale edizione di torneo, che non prevedeva un Paese organizzatore.\nIn occasione del 60\u00ba anniversario della competizione, infatti, l'UEFA aveva distribuito le gare su varie citt\u00e0 d'Europa e a Wembley erano state assegnate le tre gare del girone dell', due ottavi di finale, le due semifinali e la finale, che la stessa Inghilterra disput\u00f2 contro l', la quale si aggiudic\u00f2 il titolo ai rigori.\nSi tratt\u00f2 del primo grande torneo internazionale di scena al nuovo Wembley, dopo che il precedente aveva ospitato le finali del mondiale di calcio 1966 e dell'europeo 1996.\nA settembre 2019, inoltre, il comitato esecutivo dell'UEFA assegn\u00f2 a Wembley la finale della Champions' League 2023-24, la terza nel nuovo stadio e l'ottava complessiva considerando anche il precedente edificio.\nCaratteristiche.\nCome detto, il progetto fu curato dagli studi Foster + Partners e HOK Sport Venue Event.\nL'impianto si sviluppa su tre gradinate completamente coperte.\nAi due estremi del tetto si trovano altrettante paratie scorrevoli in metallo che possono ridurre la superficie esposta al sole nelle giornate troppo luminose al fine di regolare il microclima necessario alla crescita dell'erba del prato; la chiusura completa del tetto non \u00e8 prevista.\nL'arco, l'elemento che caratterizza la struttura e la rende individuabile anche a grande distanza, fu realizzato da Cleveland Bridge interamente in acciaio tubolare; i suoi piedritti distano ed \u00e8 inclinato di rispetto all'asse ortogonale al terreno.\nLa sua altezza massima \u00e8 sul piano stradale e la sua funzione \u00e8 quella di sostenere il tetto dello stadio.\nPesante , ha un diametro di ed \u00e8 realizzato con 500 tubi d'acciaio.\nFu prefabbicato a Darlington da Cleveland Bridge, trasportato a Londra e assemblato in loco, e i martinetti ivi installati come tiranti sono capaci complessivamente di reggere un carico di .\nPer porre l'arco in posizione, al fine di renderlo idoneo a sostenere il tetto con tecnica affine a quella dei ponti strallati, occorsero varie fasi di lavorazione.\nInnanzitutto l'arco, appoggiato su puntoni per permetterne il ribaltamento, fu sollevato fino a un angolo di col terreno e ivi furono ancorati gli stralli per reggere il tetto; a seguire fu sollevato fino a e all'estremit\u00e0 degli stralli fu ancorato il tetto.\nNella terza fase l'arco fu inclinato oltre la propria verticale a al fine di fargli assumere la funzione di antenna di sostegno e di fare assumere agli stralli a esso ancorati quella di tiranti; a questo punto della lavorazione i cavi di tiraggio dal suolo non erano pi\u00f9 necessari perch\u00e9 l'arco era bilanciato dal peso del tetto.\nInfine l'arco fu inclinato di ulteriori e, una volta serrati gli ancoraggi, furono rimossi tutti i puntoni; al termine di tale operazione l'arco sostiene il 60% della met\u00e0 meridionale della copertura e delle paratie retraibili e il 100% di quella settentrionale, rendendo non necessaria l'installazione dei piloni di sostegno del tetto, che aggetta completamente dalla struttura di calcestruzzo armato dello stadio.\nGli stralli tramite cui \u00e8 sostenuto sono lunghi complessivamente .\nDal punto di vista strutturale l'arco, cos\u00ec come il tetto, si avvalse delle competenze strutturali dello studio d'ingegneria Aurecon.\nTetto e arco sono completamente illuminati.\nIl perimetro dello stadio \u00e8 lungo e la profondit\u00e0 massima delle sue fondamenta \u00e8 di , ovvero l'altezza delle due torri demolite.\nPer la realizzazione della struttura furono usate di calcestruzzo e d'acciaio, di cui per il tetto; il volume totale dello stadio \u00e8 di circa , paragonabile a quello del Millennium Stadium di Cardiff ma con una maggiore capienza.\nPer quanto riguarda i servizi accessori, l'intero edificio \u00e8 dotato di bagni.\nIl terreno di gioco \u00e8 in erba ibrida realizzata con tecnologia GrassMaster; il prato ha storicamente avuto problemi fin dall'inaugurazione dello stadio e una delle maggiori cause fu addebitata all'utilizzo per il football americano, specialmente a ridosso di appuntamenti calcistici importanti.\nLo stesso Jason Kelce, centro del , ammise la necessit\u00e0 di usare tacchetti pi\u00f9 lunghi per poter giocare e allenarsi appropriatamente a football sul prato di Wembley, con il risvolto negativo dell'incremento dello stress meccanico sul terreno e il difficile recupero per l'utilizzo come campo da calcio; la situazione \u00e8 migliorata quando anche il nuovo stadio del Tottenham ha affiancato Wembley nell'accoglienza delle gare di NFL International Series.\nTra le varie opere facenti parte dell'arredo esteriore dello stadio, figura una statua in bronzo, opera di Philip Jackson, raffigurante Bobby Moore, capitano della nazionale inglese campione del mondo 1966.\nLa statua fu inaugurata nel marzo 2007 dal suo compagno di squadra Bobby Charlton.\nUsi alternativi al calcio.\nAltri sport.\nRiprendendo la lunga tradizione storica del vecchio Wembley, il nuovo stadio divenne fin dalla sua apertura la sede fissa della finale della Challenge Cup di rugby a XIII: la prima occasione fu nell'agosto 2007, quando a contendersi il titolo furono i di Perpignano, in Francia, e i britannici del , club del Merseyside che si aggiudic\u00f2 l'incontro per 30-8.\nNel 2011 Wembley ospit\u00f2 i suoi primi incontri internazionali di XIII dal 1997 durante il Four Nations, quando il fu battuto 0-36 dalla e l' batt\u00e9 36-20 l'.\nDue anni pi\u00f9 tardi fu la sede delle due semifinali della Coppa del Mondo di rugby a XIII organizzata dall'Inghilterra nel 2013: nella prima di esse la Nuova Zelanda batt\u00e9 i padroni di casa per 20-18 e, nell'altra, i campioni in carica dell'Australia sconfissero 64-0 .\nL'appuntamento totalizz\u00f2 spettatori, migliore affluenza al nuovo Wembley per un incontro internazionale di tale disciplina e seconda migliore considerando anche il vecchio stadio.\nPer quanto riguarda invece il rugby a XV, Wembley non ha una grande tradizione, stante la presenza a Londra dello stadio di Twickenham, di propriet\u00e0 della federazione rugbistica inglese: tuttavia esso ospit\u00f2 ugualmente alcuni incontri di alto livello, il primo dei quali nel 2008, come \"match\" di chiusura del \"tour\" australiano in Europa tra i e gli \"Wallabies\", vinto 18-11 da questi ultimi.\nIl club londinese dei utilizz\u00f2 saltuariamente Wembley per i propri incontri interni, in particolare per quelli di Coppa Europa e quelli di cartello in Premiership; in uno di questi ultimi, un derby contro gli , fu battuto il record d'affluenza per un incontro di club di rugby a XV, spettatori paganti; un anno pi\u00f9 tardi, per lo stesso incontro, il record fu ritoccato a .\nAncora nel 2015 Wembley fu tra gli stadi utilizzati per le gare della 8\u00aa Coppa del Mondo di rugby; furono due gli incontri ivi tenutisi, entrambi nella fase a gironi, i quali registrarono le maggiori affluenze del torneo: \u2012 , cui assistettero spettatori e, una settimana pi\u00f9 tardi, \u2012 , record assoluto di presenze della Coppa del Mondo con spettatori.\nNeanche la successiva finale tra e ebbe un'affluenza simile, perch\u00e9 si tenne a Twickenham, capace di poco pi\u00f9 di posti.\nAnche nel football americano Wembley ha una consolidata tradizione, iniziata con il vecchio impianto negli anni ottanta; dopo l'inaugurazione della nuova struttura il direttore generale della National Football League Roger Goodell espresse l'auspicio che Wembley potesse ospitare diversi incontri NFL per stagione (NFL International Series) e che Londra, nel lungo periodo, fosse in grado di sostenere una propria \"franchise\" britannica.\nIl primo incontro NFL che ivi si tenne fu il , contro , vinto dai primi 13-10 davanti a spettatori; in seguito il , la cui propriet\u00e0 detiene anche quote del club calcistico dell', pianific\u00f2 un \"match\" annuale a Wembley tra il 2012 e il 2014.\nAltre \"franchise\" NFL si sono succedute a Londra, la pi\u00f9 recente dei quali il , in calendario fino al 2020 nonostante l'annullamento degli ultimi incontri a causa della pandemia di COVID-19.\nWembley ospit\u00f2 anche due incontri di pugilato di grande interesse internazionale: il fu di scena il \"match\" tra i due britannici Carl Froch e George Groves per la riunificazione delle corone mondiali IBF e WBA dei supermedi: Froch vinse per fuori combattimento all'ottava ripresa davanti a spettatori, record dell'epoca.\nTre anni pi\u00f9 tardi, per l'incontro di unificazione dei titoli WBA e IBF dei massimi tra il britannico Anthony Joshua e l'ucraino Vladimir Kli\u010dko, lo stadio conobbe un nuovo record d'affluenza per la boxe di circa spettatori, che assistettero alla vittoria del pugile di casa per fuori combattimento all'undicesima ripresa.\nUsi non sportivi.\nWembley \u00e8 utilizzata spesso come sede di concerti: il primo in assoluto che ivi si tenne, a pochi mesi dall'inaugurazione, fu quello di George Michael il ; i Bon Jovi, protagonisti dell'ultima esibizione musicale nel vecchio Wembley, avrebbero dovuto essere anche i primi di scena nel nuovo, ma i ritardi d'ultimazione dell'impianto costrinsero il gruppo statunitense a spostare la tappa londinese in un'altra sede.\nSubito dopo George Michael fu il turno dei Muse che nelle due serate del 16 e registrarono il tutto esaurito e dal concerto trassero un DVD dal vivo, \"HAARP\".\nTra gli altri vari artisti e gruppi esibitisi a Wembley figurano gli australiani AC/DC nel e i californiani Green Day un anno pi\u00f9 tardi davanti a spettatori.\nNel corso di un concerto tenutosi a giugno 2013, gli statunitensi Killers presentarono un brano scritto appositamente per omaggiare il nuovo stadio, \"The Wembley Song\".\nIl record d'affluenza per esibizioni musicali, tuttavia, appartiene ad Adele: il 28 e , nelle due serate di chiusura del suo \"Adele Live 2016\" che, nonostante il nome, copr\u00ec due anni, la cantante inglese si esib\u00ec di fronte a quasi spettatori complessivamente, circa a concerto.\nI pi\u00f9 recenti concerti risalgono all'estate del 2019, prima che le restrizioni dovute alla pandemia di COVID-19 ivi proibissero ulteriori spettacoli: a inizio giugno fu di scena la \"boy band\" sudcoreana BTS e, nel prosieguo del mese, fu il turno di una \"r\u00e9union\" delle Spice Girls, che si esibirono in tre serate, le ultime del loro \"tour\".\nAncora, lo stadio vide due serate di una formazione largamente rinnovata dei Fleetwood Mac, che dei membri storici presentava solo Mick Fleetwood, John McVie e Stevie Nicks.\nInfine, a luglio, un'altra formazione storica della scena rock inglese, gli Who, si esib\u00ec a Wembley a quarant'anni di distanza dall'ultimo concerto nel precedente stadio.\nPer motivi di sicurezza le strutture sopraelevate dello stadio sono accessibili solo agli addetti ai lavori; tuttavia il l'arrampicatore inglese James Kingston, di Southampton, ottenne il permesso di salire sull'arco e di raggiungerne la sommit\u00e0; in precedenza Kingston aveva scalato altre strutture edili, talora senza autorizzazione."}
{"id": "660341", "revid": "1884099", "url": "https://it.wikipedia.org/wiki?curid=660341", "title": "Dialogo interreligioso", "text": "L'espressione dialogo interreligioso si riferisce all'interazione positiva e cooperativa fra gruppi di persone appartenenti a differenti tradizioni religiose, basata sul presupposto che tutte le parti coinvolte, a livello individuale e istituzionale, accettino e operino per la tolleranza e il rispetto reciproco.\nSi distingue dal sincretismo in quanto il dialogo si focalizza sulla comprensione tra religioni diverse e sulla tolleranza che ne deriva (rimanendo sulle rispettive posizioni), anzich\u00e9 sulla sintesi di elementi diversi in nuove forme di credenza.\nIl Parlamento delle religioni mondiali, istituito nel 1993, \u00e8 considerato da alcuni la nascita formale del dialogo interreligioso."}
{"id": "660343", "revid": "1718925", "url": "https://it.wikipedia.org/wiki?curid=660343", "title": "Visione artificiale", "text": "La visione artificiale (nota anche come \"computer vision\") \u00e8 l'insieme dei processi che mirano a creare un modello approssimato del mondo reale (3D) partendo da immagini bidimensionali (2D). Lo scopo principale della visione artificiale \u00e8 quello di riprodurre la vista umana. Vedere \u00e8 inteso non solo come l'acquisizione di una fotografia bidimensionale di un'area ma soprattutto come l'interpretazione del contenuto di quell'area. L'informazione \u00e8 intesa in questo caso come qualcosa che implica una decisione automatica.\nUn sistema di visione artificiale \u00e8 costituito dall'integrazione di componenti ottiche, elettroniche e meccaniche che permettono di acquisire, registrare ed elaborare immagini sia nello spettro della luce visibile che al di fuori di essa (infrarosso, ultravioletto, raggi X, ecc.).\nIl risultato dell'elaborazione \u00e8 il riconoscimento di determinate caratteristiche dell'immagine per varie finalit\u00e0 di controllo, classificazione, selezione, ecc.\nSistema di visione.\nUn sistema di visione \u00e8 costituito da diverse componenti:\nLe parti da ispezionare vengono posizionate - spesso attraverso sistemi di movimentazione automatica - di fronte a una o pi\u00f9 telecamere ed illuminati in modo appropriato, in modo cio\u00e8 da evidenziare il pi\u00f9 possibile i difetti da individuare. Il sistema ottico forma un'immagine sul sensore della telecamera che produce un segnale elettrico in uscita. Questo segnale verr\u00e0 digitalizzato e memorizzato.\nL'immagine, catturata e resa in questo modo \"comprensibile\" da un calcolatore, potr\u00e0 quindi essere elaborata con un apposito software che comprende particolari algoritmi di calcolo ed analisi, in grado di individuare le caratteristiche dell'immagine e amplificarne alcuni aspetti - ad esempio contorni, spigoli, forme, strutture - allo scopo di eseguire i controlli e le verifiche per i quali il sistema \u00e8 stato concepito.\nSulla base dei risultati dell'elaborazione il sistema prender\u00e0 decisioni in merito alla destinazione dell'oggetto, ad esempio smistarlo fra i \"buoni\" o scartarlo e fornir\u00e0 le informazioni opportune al resto del sistema produttivo.\nCompiti tipici.\nUn problema classico nella visione artificiale \u00e8 quello di determinare se l'immagine contiene o no determinati oggetti (\"Object recognition\") o attivit\u00e0. Il problema pu\u00f2 essere risolto efficacemente e senza difficolt\u00e0 per oggetti specifici in situazioni specifiche per esempio il riconoscimento di specifici oggetti geometrici come poliedri, riconoscimento di volti o caratteri scritti a mano. Le cose si complicano nel caso di oggetti arbitrari in situazioni arbitrarie.\nNella letteratura troviamo differenti variet\u00e0 del problema:\nAltro compito tipico \u00e8 la ricostruzione dello scenario: dati 2 o pi\u00f9 immagini 2D si tenta di ricostruire un modello 3D dello scenario. Nel caso pi\u00f9 semplice si parla di un insieme di singoli punti in uno spazio 3D o intere superfici. Generalmente \u00e8 importante trovare la matrice fondamentale che rappresenta i punti comuni provenienti da immagini differenti.\nApplicazioni in campo industriale.\nGrazie alle funzionalit\u00e0 e alla elevata potenza di calcolo i sistemi di visione possono trovare campi di applicazione virtualmente illimitati.\nFra le applicazioni in campo industriale figurano:\nRiconoscimento difetti e rispetto delle tolleranze.\nSi tratta di una delle applicazioni pi\u00f9 diffuse, in quanto nessuna produzione industriale pu\u00f2 dirsi esente da difetti e gran parte dei difetti \u00e8 riscontrabile visivamente.\nSpesso l'ispezione della produzione \u00e8 condotta da operatori specializzati, con elevati costi per la movimentazione dei pezzi e di risorse umane.\nL'applicazione di un sistema di controllo basato sulla visione artificiale presenta numerosi vantaggi:\nI principali controlli di qualit\u00e0 sono riconducibili a molte delle tipiche funzionalit\u00e0 della visione artificiale: controlli superficiali, controlli di presenza/assenza parti, conteggi, verifiche di colore, ecc.\nOrientamento, posizionamento e guida robot.\nUna parte significativa dell'intelligenza artificiale si occupa di gestire sistemi interfacciati a robot o macchine che si muovono nello spazio o compiono movimenti. Questa tipologia di processo implica spesso l'acquisizione di informazioni fornite da un sistema di visione artificiale che occupa il ruolo di sensore visivo.\nEsistono sistemi in grado di dirigere manipolatori, robot antropomorfi o carrelli in ambienti industriali non noti a priori. Ad esempio robot di carico e scarico che devono individuare la posizione esatta di oggetti diversi e posizionarli su pallet o in contenitori o ad un sistema di movimentazione intelligente, in grado di muoversi in uno stabilimento dove circolano persone, altri mezzi di movimentazione e spesso le aree sono occupate da merci.\nMisure non a contatto.\nSi distinguono in genere misure ad una o due dimensioni: diametri, lunghezze, altezze eccentricit\u00e0, linearit\u00e0, misure a tre dimensioni, calcoli di volume (attraverso l'analisi di immagini acquisite da pi\u00f9 angolazioni).\nL'utilizzo del SdV risulta particolarmente indicato per misurare oggetti fragili, difficili da raggiungere, contenuti in altri oggetti, a temperature elevate: ad esempio colate di acciaio fuso in laminatoi, ecc.\nUn vantaggio della visione artificiale consiste anche nella possibilit\u00e0 di effettuare misure non convenzionali e superiori a quelle fatte con i sistemi tradizionali, ad esempio misurando aree di forme complesse.\nLettura in continuo (\"web inspection\").\nConsiste nella rilevazione di difetti o letture di caratteri su nastri o lastre poste in scorrimento veloce.\nQuesta analisi viene fatta tipicamente con telecamere lineari.\nEsempi di questa applicazione sono la verifica della correttezza della stampa, l'assenza di difetti su laminati, su tessuti, ecc.\nClassificazione e scelta.\nSi tratta di una delle applicazioni pi\u00f9 complesse in quanto spesso i meccanismi di scelta non sono facilmente codificabili.\nUn tipico settore \u00e8 quello della scelta delle piastrelle di ceramica o di marmo o di tavole di legno.\nLettura di caratteri e codici.\nSi tratta di funzionalit\u00e0 molto diffuse in settori come l'alimentare o il farmaceutico per eseguire tutta una serie di controlli sui prodotti in uscita come ad esempio la data di scadenza dei prodotti, i lotti di produzione, la correttezza dei fogli di istruzione allegati, ecc.\nApplicazioni in altri campi.\nIn fisica, una branca significativa della visione artificiale \u00e8 utilizzata per comprendere i meccanismi in cui le radiazioni elettromagnetiche, tipicamente nel campo degli infrarossi, sono riflesse dalle superfici.\nAncora un altro ambiente di applicazione \u00e8 l'elaborazione dei segnali. Infatti molte tecniche utilizzate per elaborare segnali ad una variabile possono essere estesi a segnali a 2 variabili in maniera naturale. Tuttavia non tutti i metodi utilizzati per le immagini possono essere riutilizzati su segnali a singola variabile.\nControllo veicoli autonomi.\nUna nuova area di applicazioni emergente \u00e8 quella dei veicoli autonomi come sommergibili, veicoli terrestri su ruote o cingolati o aerei. Un sistema di visione artificiale pu\u00f2 sia supportare un pilota di questi veicoli in varie situazioni, come pu\u00f2 addirittura (nel caso di veicoli \"fully-autonomous\") occuparsi dell'intera navigazione. In questo caso \u00e8 importante saper riconoscere gli ostacoli e riuscire a produrre una mappa della zona circostante.\nEsempi in questa area sono \"warning-system\" nelle automobili, sistemi per l'atterraggio automatico degli aerei o sistemi per la guida automatica di autovetture. Quest'ultima tecnologia anche se studiata e prodotta non ha ancora raggiunto i costi sufficienti per essere lanciata sul mercato.\nLe applicazioni militari sono probabilmente una delle pi\u00f9 grandi aree che sfrutta i benefici della visione artificiale anche se solo una piccola parte del lavoro svolto in questo ambiente viene reso pubblico. Ovvi esempi possono essere il sistema di guida e puntamento dei missili.\nAmbito medico.\nUna delle maggiori e promettenti aree \u00e8 quella medica.\nQuest'area \u00e8 caratterizzata dall'estrazione di informazioni dall'immagine con l'intento di effettuare una diagnosi di un paziente. Tipicamente l'immagine \u00e8 acquisita attraverso microscopia, raggi X, angiografia e tomografia. Esempi di informazioni che possono essere dedotte dalle immagini sono la presenza di tumori, arteriosclerosi o altre disfunzioni maligne.\nNeurobiologia.\nUn altro importante ruolo \u00e8 la neurobiologia, in specifico lo studio del sistema visivo.\nIn biologia la percezione visiva dell'uomo e degli animali viene studiata attraverso sistemi che operano in termini di processi psicologici.\nLa visione artificiale dall'altra parte studia e descrive un sistema visivo artificiale implementato in software o hardware. La prima affronta il problema dall'esterno la seconda dall'interno.\nLo scambio interdisciplinare tra lo studio biologico e la \"computer vision\" ha dato importanti risultati da entrambe le parti.\nNel corso dell'ultimo secolo c'\u00e8 stato un intenso studio degli occhi, dei neuroni e della struttura del cervello per comprendere come viene processato dall'organismo umano e animale il segnale visivo. Qua le due discipline si sono incontrate in quanto anche la visione artificiale tenta di simulare come realmente si comporta l'apparato visivo biologico anche se ad un differente livello di complessit\u00e0. Da qui la motivazione per cui alcuni metodi utilizzati nella visione artificiale hanno avuto riscontro anche in ambito biologico.\nI benefici della tecnologia.\nUn operatore umano che lavora su un nastro trasportatore per il controllo difettosit\u00e0 dei pezzi non pu\u00f2 eseguire un controllo al 100% su tutti i pezzi e mantenere nel tempo la costanza dei criteri di valutazione, mentre un sistema di visione pu\u00f2 operare per intere giornate senza alcuna variazione delle prestazioni.\nAnche la omogeneit\u00e0 del giudizio fra operatori diversi costituisce un elemento che porta a preferire un controllo automatizzato: \u00e8 virtualmente impossibile ottenere da operatori umani la costanza ed omogeneit\u00e0 dei criteri di valutazione.\nIn condizioni ambientali limite come ambienti molto rumorosi, esposti ad agenti chimici, temperature molto elevate o molto fredde, aree nel raggio di azione di macchine o sistemi di movimentazione, spazi ristretti, un sistema di visione pu\u00f2 operare in tranquillit\u00e0 senza mettere a rischio la vita dei lavoratori o sottoporli a stress fisici inutili.\nUn Sistema di Visione \u00e8 in grado di svolgere operazioni di verifica in frazioni di secondo anche su oggetti in movimento molto veloce, come su nastri trasportatori.\nLa velocit\u00e0 di controllo genera due importanti opportunit\u00e0 fra loro correlate:\n\u00e8 possibile ripensare il sistema di controllo qualit\u00e0 passando da verifiche a campione a controlli totali (100% dei prodotti) con tutti i vantaggi che ne conseguono;\n\u00e8 possibile ridisegnare i processi e le linee di produzione, introducendo sistemi di movimentazione automatici ed evitando i polmoni intermedi dedicati precedentemente ai controlli qualit\u00e0 e al trasferimento dei pezzi da una fase all'altra.\nLa dimensione degli oggetti \u00e8 una variabile che spesso limita la verifica e il controllo umano nel processo produttivo. I sistemi di visione consentono di analizzare particolari non visibili o difficilmente identificabili dall'uomo grazie a ottiche e software specifici.\nAnche in presenza di oggetti caratterizzati da tolleranze molto ristrette, i Sistemi di Visione consentono di raggiungere una precisione ed un'accuratezza del controllo di gran lunga superiore a quella umana. Questo permette di ottenere prodotti sempre pi\u00f9 conformi alle esigenze del mercato.\nOltre ad assolvere ai compiti di controllo \u2013 ad esempio individuando e scartando pezzi difettosi\u00a0\u2013 i nostri sistemi di visione sono in grado di generare e memorizzare dati sul processo in tempo reale, evidenziando scostamenti dai parametri ottimali.\nQuesto consente di individuare eventuali segnali o trend di peggioramento del processo (derive), aiutando cos\u00ec i gestori della linea di produzione ad intraprendere le azioni correttive prima che si esca dalle soglie di tolleranza previste.\nNuove tendenze.\nDopo l'anno 2000 con l'aumentare dell'integrazione dell'hardware e della conseguente riduzione degli spazi, vediamo affermarsi la categoria di sistemi di visione compatti chiamati \"smart-camera\". Fondamentalmente non c'\u00e8 nessuna variazione qualitativa rispetto ai sistemi basati su PC, ma solo un aumento di praticit\u00e0.\nDopo l'anno 2005 compaiono i primi \"sistemi integrati di visione\" che sfruttano a pieno la sempre maggiore potenza dei personal computer utilizzando software ad alto livello che usa \"logiche ibride\". Questi sistemi di visione hanno, diversamente dai sistemi classici, un alto livello di adattabilit\u00e0 agli eventi esterni che li rendono decisamente pi\u00f9 affidabili e versatili. Questi sistemi sono decisamente pi\u00f9 semplici da usare perch\u00e9 risolvono automaticamente alcune problematiche tipiche della visione artificiale, lasciando all'operatore l'incombenza di configurare solo gli aspetti funzionali del sistema.\nStoria.\nSebbene esistono precedenti studi e lavori, \u00e8 non prima del 1970 che gli studi nel settore si sono potuti specializzare, grazie all'aumento delle prestazioni dei computer che hanno potuto elaborare grandi quantit\u00e0 di informazioni come le immagini.\nDobbiamo aspettare gli anni 1980 per vedere le prime vere e proprie applicazioni pratiche di questa disciplina, caratterizzate spesso da uno scopo puramente \"dimostrativo\".\nNegli anni 1990 vediamo comparire i primi \"frame-grabber\" standard da inserire su PC e i sistemi di visione acquistano maggiore funzionalit\u00e0 e robustezza abbandonando l'aspetto tipicamente sperimentale del decennio precedente, soprattutto in campo industriale si notano notevoli alti e bassi di questa disciplina caratterizzati da alcune soluzioni funzionali costellati di parecchi insuccessi.\nNel 2000-2008 il campo della visione artificiale pu\u00f2 essere descritto come vario ed immaturo. La causa va probabilmente ricercata nella sua evoluzione, a cui hanno contribuito diverse discipline scientifiche senza per\u00f2 convenire su una formulazione standard del \"problema della visione artificiale\". Inoltre, con conseguenze ancor pi\u00f9 evidenti, non esiste una formulazione standard di come i problemi di visione artificiale vadano risolti. Esiste invece un'abbondanza di metodi atta a risolvere compiti ben definiti della visione artificiale, dove le procedure sono spesso dipendenti dal contesto e raramente possono essere estese ad uno spettro pi\u00f9 ampio di applicazioni.\nMolti di questi metodi sono ancora a livello di ricerca base, ma molti altri ancora hanno trovato spazio nella produzione commerciale dove fanno parte di grandi sistemi che risolvono problemi complessi.\nNelle applicazioni pi\u00f9 pratiche i computer sono pre-addestrati per risolvere un particolare compito, tuttavia attualmente stanno diventando sempre pi\u00f9 comuni i metodi basati sull'apprendimento. Dal 2009 vediamo affermarsi l'uso delle telecamere con comunicazione digitale, soprattutto lo standard GIGEtherneth che unisce fattori come una discreta velocit\u00e0, l'economicit\u00e0, la standardizzazione (usa normali porte GigaBit Ethernet da PC), ed una discreta robustezza in campo industriale, di conseguenza i frame grabbers analogici tendono a uscire di scena. Dal punto di vista di generazione del software assistiamo ad una particolare concentrazione nella soluzione di problematiche 3D. In generale l'affidabilit\u00e0 delle soluzioni migliora.\nReti neurali.\nMalgrado la sperimentazione con reti neurali nella visione artificiale e qualche applicazione sia antecedente al 1996, \u00e8 proprio a partire da quest'anno che soprattutto in Europa ed in Giappone si iniziano a vedere parecchie applicazioni di visione che risolvono brillantemente applicazioni di tipo industriali.\nL'uso di queste logiche rispetto agli algoritmi di tipo classico ha portato sicuramente a risolvere problemi pi\u00f9 complessi in modo soddisfacente, spesso per\u00f2 la complicazione dell'apprendimento e i risultati non sempre omogenei hanno ridotto i benefici portati da questa tipologia di logiche.\nInfatti i modelli prodotti dalle reti neurali, anche se molto efficienti, non sono spiegabili in linguaggio simbolico umano: i risultati vanno accettati \"cos\u00ec come sono\", da cui anche la definizione inglese delle reti neurali come \"black box\" (\"scatola nera\"). Come per qualsiasi algoritmo di modellazione, anche le reti neurali sono efficienti solo se le variabili predittive sono scelte con cura.\nLogiche ibride.\n\"Logiche ibride\" (2001) \u00e8 la terminologia generica usata per classificare una serie di algoritmi composti da una miscellanea di logiche. Non si tratta di un termine propriamente \"esatto\" e spesso varie case produttrici di sistemi di visione e centri di ricerca danno nomi diversi a questo tipo di tecnologia per cui \u00e8 difficile identificarlo. \u00c8 pi\u00f9 interessante la filosofia che si nasconde dietro questo termine: visto i limiti delle logiche di tipo classico (matematico e statistico) e di quelle neurali, alcune aziende per risolvere le varie problematiche di visione artificiale hanno \"mescolato\" vari tipi di logiche per risolvere con un alto indice di affidabilit\u00e0 delle problematiche reali. I sistemi di visione che utilizzano diversi algoritmi di questo tipo si chiamano anche \"sistemi integrati di visione\"."}
{"id": "660347", "revid": "297745", "url": "https://it.wikipedia.org/wiki?curid=660347", "title": "Casaso", "text": ""}
{"id": "660350", "revid": "767487", "url": "https://it.wikipedia.org/wiki?curid=660350", "title": "Timo Maas", "text": "Storia.\nIl primo avvicinamento di Timo Maas al mondo della musica Elettronica cominci\u00f2 da giovanissimo, ascoltando la radio. In et\u00e0 adolescenziale (a 9 anni) inizi\u00f2 ad acquistare i suoi primi dischi e le sue prime apparecchiature. Effettu\u00f2 il suo primo set nel 1982, suonando a casa di alcuni suoi amici. Inizi\u00f2 la sua carriera girando per la Germania e suonando brani musicali di successo, ma occasionalmente anche cimentandosi in registrazioni techno. Il suo primo dj-set totalmente techno arriver\u00e0 sei anni dopo. Nel 1992 Maas fu introdotto nel primitivo scenario dei rave tedeschi dopo essere stato contattato per un rave ad Easter. La sua passione per i rave prese subito piede e cominci\u00f2 ad avere apparizioni anche fuori la Germania. Grazie a questi Rave, ben presto Timo Maas acquis\u00ec popolarit\u00e0 in tutta Europa.\nMaas avvi\u00f2 la sua produzione discografica negli anni ottanta, ma la sua prima traccia, \"The final XS, \"non fu pubblicata prima del 1995. \"The final XC\" non ebbe successo, e lo stesso Maas la ribattezz\u00f2 \"Cheesy\", che \u00e8 un termine utilizzato nel campo per indicare qualcosa di molto predicibile e scontato. La sua seconda creazione avvenne tramite un altro produttore, Gary D, con \"Die Herdplatte\", ed essa riscosse un successo nettamente maggiore. Gary D permise anche a Maas di diventare Dj Resident nel famosissimo club di Amburgo chiamato \"The Tunnel\", tra il 1994 e il 1996.\nTramite dei contatti inglesi Maas suon\u00f2 anche in un locale di Bristol che proponeva progressive house, chiamato \"Club Dakota\". Maas cominci\u00f2 a realizzare brani per varie etichette, tra cui la Hope Recordings, con vari appellativi. Alcuni di questi furono: \"Mad Dogs\" , \"Orinoko\" e molti altri ancora. Nel 2000 Timo Maas divenne resident insieme a Deep Dish al club \"Twilo\" di New York.\nMaas divenne famoso anche nei principali mezzi di comunicazione musicali tramite il remix di una canzone dance di Azzido Da Bass chiamata \"Doom's Night;\" sull'onda del successo realizz\u00f2 anche \"Music For the Maases Volume I\", una sorta di greatest hit giovanile.\nDopo la produzione di un altro album, chiamato \"Connected\", insieme a Paul Oakenfold cre\u00f2 \"Perfecto\". Maas realizz\u00f2 la sua opera originale di debutto, chiamata \"Loud\", nel 2002, con le partecipazioni di artisti come Kelis Rogers e Finley Quaye. Fu prodotto anche \"Music for the Maases Volume II\", contenendo sempre e soltanto Remix di alto livello. Nel 2005 Maas diede alla luce il suo secondo album originale, chiamato \"Pictures\", con l'aiuto di Kelis, Neneh Cherry e del cantante dei Placebo, Brian Molko, il quale ha prestato la sua voce per le canzoni \"First Day\", \"Like siamese\" e la title-track \"Pictures\". I due hanno continuato la loro collaborazione nel 2011 con la canzone \"College 84\". Nel popolare gioco \"\", \u00e8 presente un suo remix come colonna sonora.\nCon \"Subtellite\", disco uscito nel 2008, ha raggiunto l'apice del successo venendo apprezzato e suonato dai migliori djs del panorama Techno mondiale, come Sven Vath, Richie Hawtin, Felix Krocher, Dubfire e tanti altri."}
{"id": "660351", "revid": "297745", "url": "https://it.wikipedia.org/wiki?curid=660351", "title": "Villafuori", "text": ""}
{"id": "660352", "revid": "1571097", "url": "https://it.wikipedia.org/wiki?curid=660352", "title": "X2", "text": ""}
{"id": "660356", "revid": "287204", "url": "https://it.wikipedia.org/wiki?curid=660356", "title": "Aposematismo", "text": "Laposematismo \u00e8 la colorazione di una parte pi\u00f9 o meno estesa del corpo di un animale a fini di avvertimento contro possibili predatori.\nGli animali che utilizzano colori aposematici sono tossici o velenosi, oppure hanno semplicemente un sapore sgradevole per le specie che potrebbero utilizzarli come nutrimento.\nFunzione e scopo dell'aposematismo.\nI colori vistosi sono un modo di ricordare ai possibili predatori delle conseguenze dell'ingestione, o anche solo di un assaggio, dell'animale aposematico, con conseguente effetto deterrente. Quindi la colorazione ha la funzione di allontanare il predatore ancora prima che incominci il suo attacco, con evidente beneficio della preda per cui anche un semplice morso potrebbe essere fatale.\nL'aposematismo non si affida alla memoria genetica delle specie di predatori, quanto piuttosto alla memoria individuale dei singoli animali; infatti molte creature aposematiche, una volta individuate da un predatore, ostentano visibilit\u00e0 e lentezza di movimenti. Si ritiene che questo comportamento serva a fornire un forte stimolo visivo al predatore, cos\u00ec da favorire il ricordo di eventuali passate esperienze negative con animali della stessa specie aposematica o anche della stessa colorazione.\nPrincipali colori aposematici.\nSi \u00e8 osservato che i colori aposematici utilizzati dalle varie specie sono pochi: i colori principali sono il giallo, il rosso, l'arancio e l'azzurro, in genere collocati su uno sfondo tale da esaltare il contrasto: lo sfondo pu\u00f2 essere nero o bianco, oppure un altro dei colori aposematici. Accostamenti particolarmente diffusi sono il rosso e il nero e, ancora di pi\u00f9, il giallo e il nero.\nSpesso i colori si concentrano in zone particolarmente vulnerabili o attaccabili dai predatori, per esempio il ventre delle salamandre, oppure diventano pi\u00f9 o meno vividi ed evidenti in funzione di determinati fattori ambientali, come per esempio la temperatura.\nLe combinazioni di colori sono spesso analoghe su molte specie aposematiche non imparentate tra loro (mimetismo m\u00fclleriano). Spesso per specie simili o imparentate, non solo i colori, ma anche le forme diventano analoghe. Si ritiene che questo stratagemma possa facilitare la sopravvivenza delle specie aposematiche che possono cos\u00ec contare sul precedente \"addestramento\" del predatore da parte di altre specie aposematiche che usano i loro stessi colori.\nEsempi di creature aposematiche.\nNon sono noti esempi di aposematismo nel regno vegetale in cui, del resto, i danni a specie velenose provocate da predatori inesperti possono essere riparati molto pi\u00f9 facilmente rispetto a quanto si verifica negli animali.\nL'aposematismo \u00e8 invece ampiamente diffuso nel regno animale: \nOrigine del nome.\nIl termine \"aposematismo\" fu coniato da Edward Poulton nel suo saggio del 1890 \"The colours of Animals\"; in questo libro Poulton elabor\u00f2 i fondamenti della \"teoria dell'aposemia\", ma le sue idee non godettero di molto credito per diversi decenni. \nLa teoria aposematica fu brevemente riscoperta negli anni trenta da alcuni ricercatori tedeschi, ma \u00e8 solo con l'inizio degli anni novanta che l'aposematismo \u00e8 divenuto una delle branche pi\u00f9 promettenti delle discipline che studiano la comunicazione animale.\nAposematismo e mimetismo.\nCollegati all'aposematismo sono i fenomeni del mimetismo batesiano e m\u00fclleriano, che insieme costituiscono il mimetismo fanerico o di ostentazione (\"mimicry\" secondo gli autori anglosassoni)."}
{"id": "660367", "revid": "599013", "url": "https://it.wikipedia.org/wiki?curid=660367", "title": "Lsl", "text": ""}
{"id": "660370", "revid": "75697", "url": "https://it.wikipedia.org/wiki?curid=660370", "title": "Ercole Dembrowski", "text": ""}
{"id": "660390", "revid": "599013", "url": "https://it.wikipedia.org/wiki?curid=660390", "title": "Ltv", "text": ""}
{"id": "660394", "revid": "113373960", "url": "https://it.wikipedia.org/wiki?curid=660394", "title": "Illustrissimi", "text": "Illustrissimi \u00e8 un volume pubblicato nel gennaio del 1976 ad opera del Patriarca di Venezia card. Albino Luciani, il quale due anni e mezzo dopo sarebbe stato nominato pontefice con il nome di Giovanni Paolo I.\nStruttura.\nSi tratta di una raccolta di \"lettere aperte\" scritte da Luciani tra il 1971 e il 1975 sul Messaggero di sant'Antonio a personaggi storici e della mitologia, a scrittori, personaggi della letteratura italiana e straniera, o a Santi della Chiesa cattolica. Questi scritti mettono bene in luce lo stile oratorio del futuro papa, acculturato ma allo stesso tempo semplice e diretto."}
{"id": "660395", "revid": "67105", "url": "https://it.wikipedia.org/wiki?curid=660395", "title": "Zeta orionis", "text": ""}
{"id": "660398", "revid": "88740", "url": "https://it.wikipedia.org/wiki?curid=660398", "title": "Bassi", "text": ""}
{"id": "660400", "revid": "718859", "url": "https://it.wikipedia.org/wiki?curid=660400", "title": "Armata del Sudovest", "text": "L'Armata del Sudovest \u00e8 stata un'armata dell'esercito degli Stati dell'Unione, che fu coinvolta nelle operazioni militari della Guerra di secessione americana in una regione comprendente Stati e territori a ovest del fiume Mississippi.\nStoria.\nCreata il giorno di Natale del 1862, l'Armata del Sudovest era composta da truppe del Dipartimento del Missouri. Il principale comandante dell'Armata fu il generale di brigata Samuel R. Curtis, ma molti altri ufficiali ebbero il comando dell'Armata per un breve periodo di tempo nel corso della guerra. La battaglia pi\u00f9 importante nella quale fu coinvolta al comando di Curtis, fu quella di Pea Ridge (7 - 8 marzo 1862) nel nordovest dell'Arkansas. Dopo la conquista della citt\u00e0 di Helena (Arkansas), verso la fine dell'anno l'Armata non ebbe pi\u00f9 una grande rilevanza per il resto della guerra."}
{"id": "660401", "revid": "599013", "url": "https://it.wikipedia.org/wiki?curid=660401", "title": "Lvt", "text": ""}
{"id": "660402", "revid": "119159", "url": "https://it.wikipedia.org/wiki?curid=660402", "title": "Elfi Scuri", "text": ""}
{"id": "660423", "revid": "110157", "url": "https://it.wikipedia.org/wiki?curid=660423", "title": "Thug Walkin'", "text": "Thug Walkin' \u00e8 il primo disco registrato in studio dal duo hip hop statunitense Ying Yang Twins. \nNonostante \"Thug Walkin\" non abbia ricevuto il successo dovuto il singolo \"Whistle While you Twurk\", prodotto da Mr Collipark ha debuttato tra le prime posizioni nelle chart statunitensi, \u00e8 stato il pezzo che ha rappresentato tutto l'album. Grazie al successo del singolo fu estratto un video e 2 remix presenti nel disco, il primo remix \u00e8 con la collaborazione di DJ Kizzy Rock, il secondo in versione \"clean\" partecipa Mr.Ball. Inoltre sono stati inseriti anche se non presenti nell'elenco delle tracce 2 bonus track tra cui il brano omonimo del disco e \"The Dope Game\"\nNell'album sono presenti artisti come Hood Ratz, China Dog, Lil Jon &amp; The East Side Boyz e produttori come Kizzy Rock e DJ Smurf del quale si deve il successo del duo nel 2000 grazie a quest'ultimo."}
{"id": "660425", "revid": "289247", "url": "https://it.wikipedia.org/wiki?curid=660425", "title": "Harusuzu", "text": ""}
{"id": "660428", "revid": "289247", "url": "https://it.wikipedia.org/wiki?curid=660428", "title": "The Melancholy of Haruhi Suzumiya", "text": ""}
{"id": "660429", "revid": "123539105", "url": "https://it.wikipedia.org/wiki?curid=660429", "title": "Malossi", "text": "Malossi \u00e8 un'impresa italiana con sede a Calderara di Reno (BO) nel campo dei motori e specialmente nel settore della componentistica per moto e ciclomotori.\nHa circa 50 dipendenti e la sede dell'azienda \u00e8 sviluppata su una superficie di 37 000 m\u00b2.\nMercato.\nLa Malossi produce parti speciali per motori a due e quattro tempi.\nDal 1957, anno in cui fu realizzato il primo prodotto (un fermo ghiera per carburatore), si \u00e8 sviluppata tecnicamente e commercialmente.\nLa distribuzione dei prodotti Malossi oggi avviene in oltre 100 paesi.\nProdotti.\nLa Malossi produce svariati ricambi post-vendita per ciclomotori, motocicli e tricicli leggeri\nGli svariati componenti sono distinguibili in varie categorie le quali, anche se non ufficiali, sono date per tali vista la loro diffusione nella comunit\u00e0 motoristica.\nIl gruppo \"base\" consiste in componenti per elaborazioni leggere come ad esempio il gruppo termico \"Malossi sport\"\nIl gruppo \"intermedio\" invece garantisce prestazioni superiori ai componenti del gruppo base mantenendo ugualmente una buona affidabilit\u00e0. Un esempio noto \u00e8 il gruppo termico \"Malossi MHR Replica\"\nIl gruppi \"trofeo ed over-trofeo\" sono invece i top di gamma nell'ambito delle elaborazioni, ad esempio il 7t e il Big Bore 77 e 86. Garantiscono prestazioni elevatissime a discapito dell'affidabilit\u00e0 e dei consumi.\nInoltre, Malossi \u00e8 noto produttore di scarichi: MHR For Race Only, soprannominata 'Curva Bassa', perfetta per il gruppo termico MHR Replica e MHR Team, detta 'Curva Alta', nata per essere accoppiata al GT MHR 7t.\nNella linea di prodotti sono presenti anche componenti omologati od omologabili, un esempio \u00e8 lo scarico per ciclomotori 50 cm\u00b3 \"MHR Replica\" e le forcelle anteriori/posteriori F32 e RS24.\nEsiste un'ulteriore linea di prodotti specifici per la sicurezza di guida, ovvero \"Malossi Safety Line\". Componenti quali pastiglie, dischi per freno, forcelle e altre importanti parti speciali per la sicurezza."}
{"id": "660432", "revid": "1543377", "url": "https://it.wikipedia.org/wiki?curid=660432", "title": "Daimler-Benz DB 605", "text": "Il Daimler-Benz DB 605 era un motore aeronautico 12 cilindri a V rovesciata raffreddato a liquido prodotto dall'azienda tedesca Daimler-Benz AG durante la seconda guerra mondiale.\nStoria.\nSviluppo.\nIl DB 605, pur essendo un progetto del tutto nuovo, utilizzava come base di partenza il precedente DB 601. Si differenziava da questo per molti dettagli e per le modalit\u00e0 di costruzione. Venne aumentato l'alesaggio dei cilindri, che pass\u00f2 da 150 a 154 mm, e la cilindrata del motore aument\u00f2 del 5,4% mentre il regime di rotazione massimo sal\u00ec del 13%. Anche il peso del motore sub\u00ec un incremento arrivando a 700 kg a vuoto.\nDel DB 601 conservava sia il sistema di iniezione del carburante sia il meccanismo automatico di regolazione della velocit\u00e0 di rotazione del compressore. Questo sistema regolava la pressione di sovralimentazione all'aumentare della quota. Il sistema era governato da una valvola barometrica e la velocit\u00e0 massima di rotazione veniva raggiunta alla quota, detta quota di ristabilimento, di 5\u00a0700 m. Il limite di questo sistema si riscontrava in quelle situazioni nelle quali la pressione reale dell'aria era inferiore a quella alla quale era regolata la valvola e in particolare durante il decollo. In questo caso si aveva una minore erogazione di potenza.\nIl motore utilizzava una benzina a 90 ottani e montava il sistema MW 50. Questo sistema permetteva di incrementare, per un periodo di tempo limitato, la potenza prodotta dal motore iniettando nei cilindri, oltre ovviamente al carburante, una miscela composta al 50% da acqua e metanolo. Per esempio il motore DB 605DC aveva una potenza massima di 1\u00a0474 CV (1\u00a0099 kW), con l'entrata in funzione del sistema MW 50 questa potenza saliva a 2\u00a0000 CV (1\u00a0491 kW).\nDal punto di vista delle prestazioni il DB 605 garantiva, rispetto al DB 601, un incremento del 25% della potenza in emergenza e del 18% nelle altre situazioni.\nLe prime versioni manifestarono un problema al serbatoio dell'olio. In volo, a causa del surriscaldamento, il serbatoio cedeva provocando la fuoriuscita del liquido che, entrando in contatto con il motore, poteva scatenare un incendio. Questo problema fu risolto creando delle prese d'aria che provvedessero al raffreddamento del serbatoio.\nIl DB 605 venne utilizzato sulle versioni finali del Bf 109 (dal G-1 al G-8, G-10, G-10AS, G-14, K-4, K-14 e sui prototipi della versione mai prodotta -H), su due versioni del Bf 110 e su una del Me 210. In Italia venne utilizzato sui caccia della \"Serie 5\".\nIl DB 605 pu\u00f2 essere considerato il migliore motore per aeroplani prodotto in Germania durante il conflitto. Tra i pochi problemi riscontrati dal DB 605 va ricordata la necessit\u00e0 di una costante e frequente manutenzione, interventi dovuti per\u00f2 pi\u00f9 a fattori esterni che a difetti di progettazione del propulsore. La difficolt\u00e0 di reperibilit\u00e0 di materiali strategici verso la fine del conflitto comport\u00f2 infatti un decadimento della qualit\u00e0 della produzione e, soprattutto a causa dei costanti bombardamenti alleati, la disponibilit\u00e0 di carburanti di scarsa qualit\u00e0.\nProduzione su licenza.\nItalia.\nCome per il precedente DB 601, anche il DB 605 venne prodotto su licenza in Italia. Furono prodotte le versioni A e Aa e, in numeri molto ridotti, C. Incaricata della produzione fu la FIAT che inizi\u00f2 ad avviare i preparativi necessari verso la fine del 1941. I primi esemplari furono realizzati nel 1942 mentre la produzione in massa cominci\u00f2 nel 1943. Gli esemplari del 1942 mantennero la denominazione originale, DB 605, mentre quelli prodotti nel 1943 e nel 1944 erano designati Fiat 1050 RC 58I (DB 605A). In totale furono realizzate 1.196 unit\u00e0 nel 1943 e 548 nel 1944. I DB 605C prodotti dalla FIAT avevano un rapporto di riduzione tra albero motore e elica diverso da quello di serie: 1:0,485 e non 1:0,593.\nSvezia e Giappone.\nIl DB 605 venne prodotto su licenza anche in Svezia. Venne utilizzato sul bimotore SAAB B 18B, versione da bombardamento in picchiata del velivolo, che continu\u00f2 ad essere utilizzato fino alla fine degli anni cinquanta e sulla prima versione, J21A, del caccia J21.\nAnche in Giappone furono realizzate delle versioni che si possono assimilare al DB 605. Una versione designata, Ha.140 e prodotta dalla Kawasaki, utilizzava come base la versione prodotta su licenza del DB 601, designata Ha.40, del quale rappresentava una versione dal limite prestazionale pi\u00f9 elevato. L'Ha.140 ebbe uno sviluppo travagliato a causa della bassa qualit\u00e0 delle materie prime disponibili e dello scarso numero di ottani delle benzine. Fu utilizzato in piccoli numeri su alcuni Kawasaki Ki.61 II nel 1944. Ma la distruzione degli impianti di produzione e la scarsa affidabilit\u00e0 dimostrata ne decretarono la fine della produzione nell'autunno dello stesso anno. L'altra versione fu realizzata dalla Aichi che produceva, su licenza, il DB 601, con la designazione di Aichi AE1A Atsuta 12. Partendo da questo venne realizzato l'Aichi AE1P. Questo motore che si rivel\u00f2 pi\u00f9 affidabile dell'Ha.140 sviluppava, a livello del mare, 1\u00a0400\u00a0hp (1\u00a0043\u00a0kW) a 2\u00a0600 giri al minuto. Fu utilizzato sullo Yokosuka D4Y2 (Judy).\nVersioni.\nCome per tutti i motori anche del DB 605 verranno realizzate molte versioni che differivano tra loro per la potenza erogata ed i rapporti di riduzione. Vennero anche realizzate versioni specifiche per l'utilizzo in alta quota dotate di una girante del compressore di diametro maggiore. Da questo motore verr\u00e0 sviluppato il Daimler-Benz DB 610, in pratica costituito da due DB 605 accoppiati."}
{"id": "660433", "revid": "121821122", "url": "https://it.wikipedia.org/wiki?curid=660433", "title": "Dama italiana", "text": "La dama italiana \u00e8 un gioco da tavolo e da competizione.\nLa dama cominci\u00f2 ad assumere una forma moderna verso la met\u00e0 del XVI secolo e il primo libro sul gioco fu edito nel 1547 dallo spagnolo Antonio de Torquemada, mentre il primo trattato sulla dama italiana \u00e8 opera di Cesare Mancini nel 1830.\nIl primo Campionato Italiano di dama italiana fu disputato nel 1925.\nDamiera e pedine.\nIl gioco, al quale prendono parte due giocatori, si svolge su una damiera formata da 64 caselle: 32 bianche e 32 scure.\nLe pedine sono 24: 12 bianche e 12 nere e si dispongono sulle caselle scure, mentre la damiera va disposta in modo che ogni giocatore abbia alla propria destra la casella scura (detta \u00abcantone\u00bb).\nLe caselle sono convenzionalmente numerate dalla n.1 (il \"cantone\" dello schieramento con le pedine nere) alla n. 32 (il \"cantone\" dello schieramento con le pedine bianche).\nEsito della partita.\nI risultati possibili al termine di una partita sono due:\nUn giocatore ottiene la vittoria quando:\nUna partita, invece, viene dichiarata patta quando:"}
{"id": "660436", "revid": "110157", "url": "https://it.wikipedia.org/wiki?curid=660436", "title": "Alley...Return of the Ying Yang Twins", "text": "Alley...Return of the Ying Yang Twins \u00e8 il secondo disco registrato dal duo hip hop Ying Yang Twins, disco registrato nel 2002."}
{"id": "660437", "revid": "119068977", "url": "https://it.wikipedia.org/wiki?curid=660437", "title": "Beccaria (disambigua)", "text": ""}
{"id": "660443", "revid": "729019", "url": "https://it.wikipedia.org/wiki?curid=660443", "title": "Daimler-Benz DB 610", "text": "Il Daimler-Benz DB 610 era un motore aeronautico 24 cilindri a doppia V rovesciata raffreddato a liquido prodotto dall'azienda tedesca Daimler-Benz nei primi anni quaranta.\nVenne impiegato esclusivamente sulle ultime versioni (A-3 e A-5) del bombardiere Heinkel He 177 Greif. Con questo propulsore venne sostituito il precedente DB 606.\nStoria.\nSviluppo.\nCome per l'unit\u00e0 che andava a sostituire, anche il DB 610 era composto da due motori accoppiati per un totale di ventiquattro cilindri. In questo caso si trattava di due DB 605. A differenza dei DB 601 del DB 606, i due DB 605 erano montati in modo che le loro bancate interne fossero verticali. Veniva mantenuto il sistema di trasmissione della potenza all'elica introdotto con il DB 606. Nel DB 610 gran parte dei problemi che avevano afflitto il precedente motore erano stati risolti ma, in generale, anche questo propulsore si dimostr\u00f2 poco affidabile.\nIl DB 610 sviluppava 2.950 CV (2.199 kW) al decollo."}
{"id": "660444", "revid": "1568601", "url": "https://it.wikipedia.org/wiki?curid=660444", "title": "Palobbia", "text": "Il Palobbia \u00e8 un torrente della Lombardia.\nNasce dalle montagne del Listino e del Galiner e dopo aver attraversato il comune di Braone, sfocia nel fiume Oglio, risultando uno dei suoi maggiori affluenti.\nDescrizione.\nL'acqua del torrente viene utilizzata per alimentare un torrente irriguo che attraversa l'abitato di Braone (denominato Re) e per produrre energia elettrica tramite apposte piccole centrali gestite da societ\u00e0 specializzate.\nNel torrente viene regolarmente immessa la trote fario assegnata alle associazioni locali dalla Provincia di Brescia."}
{"id": "660445", "revid": "253269", "url": "https://it.wikipedia.org/wiki?curid=660445", "title": "Robert Donat", "text": "Biografia.\nColpito in tenera et\u00e0 da una malattia dello sviluppo, Donat mantenne una voce dal timbro infantile per tutta la sua esistenza. Questa caratteristica lo rese famoso in patria e favor\u00ec la sua abilit\u00e0 di interprete in diverse opere teatrali shakespeariane, acclamate dal pubblico. \nNel 1924 si trasfer\u00ec a Liverpool, entrando a far parte della compagnia del Liverpool Repertory Theater, dove venne notato dal regista Alexander Korda, che lo scrittur\u00f2 per alcune parti minori. A queste segu\u00ec la prima apparizione di rilievo in \"Le sei mogli di Enrico VIII\" (1933), in cui interpret\u00f2 il ruolo del cortigiano Thomas Culpeper, amante della regina Caterina Howard. \nNel 1934 Donat raggiunse gli Stati Uniti, dove apparve nel ruolo di Edmond Dant\u00e8s nell'avventuroso \"Il conte di Montecristo\" (1934). Scritturato dalla Metro Goldwyn Mayer, lavor\u00f2 attivamente negli anni trenta, collaborando con Alfred Hitchcock ne \"Il club dei 39\" (1935) e conquistando una candidatura al premio Oscar al miglior attore nel 1939 per la sua interpretazione del Dottor Manson ne \"La cittadella\" (1938), diretto da King Vidor. L'anno successivo vinse l'Oscar al miglior attore protagonista per \"Addio, Mr. Chips!\" (1939), di Sam Wood, battendo la concorrenza di Clark Gable, candidato per il ruolo di Rhett Butler in \"Via col vento\" (1939).\nRientrato in Gran Bretagna al termine della Seconda guerra mondiale, continu\u00f2 la sua attivit\u00e0 in patria, morendo nel 1958 a causa di un attacco di asma acuto, all'et\u00e0 di 53 anni. La sua ultima interpretazione fu quella del mandarino Yang Cheng nel film \"La locanda della sesta felicit\u00e0\" (1958), accanto a Ingrid Bergman.\nVita privata.\nDal primo matrimonio (1929\u20131946) con Ella Annesley Voysey, Donat ebbe tre figli. Dal 1953 fino alla morte fu sposato in seconde nozze con l'attrice britannica Ren\u00e9e Asherson."}
{"id": "660447", "revid": "1632387", "url": "https://it.wikipedia.org/wiki?curid=660447", "title": "Dissalazione", "text": "La dissalazione \u00e8 il processo di rimozione della frazione salina da acque contenenti sale, in genere da acque marine, allo scopo di ottenere acqua a basso contenuto salino; l'acqua \u00e8 poi impiegata spesso per uso alimentare, ma anche per uso industriale, come acqua di raffreddamento.\nL'apparecchiatura impiegata \u00e8 chiamata dissalatore. Viene anche impropriamente chiamato \"distillatore d'acqua\", forse perch\u00e9 in tempi passati tutti i dissalatori erano di tipo evaporativo e quindi a profani ricordavano le colonne di distillazione; in realt\u00e0 il tipo di separazione non \u00e8, e non \u00e8 mai stato, una forma di distillazione.\nL'acqua potabile non deve essere priva di sali: sia per questioni sanitarie, sia perch\u00e9 l'apporto di certi sali \u00e8 consigliato (questa \u00e8 per\u00f2 una pratica svolta in genere a valle del dissalatore stesso, per consentire l'aggiunta dei sali corretti) e perch\u00e9 un'acqua completamente deionizzata sarebbe del tutto insapore, non gradevole al palato. Si lascia quindi una piccola quantit\u00e0 di trascinamenti salini nell'acqua trattata, dell'ordine dei 25-50 mg/l.\nTipi di dissalatore.\nLe tecniche di dissalazione fanno capo a tre tipologie di impianto:\nDissalatori evaporativi.\nLa dissalazione evaporativa viene ottenuta mediante evaporazione dell'acqua, che viene recuperata per condensazione, e si ottiene di solito un \"rigetto\" a salinit\u00e0 pi\u00f9 alta dell'acqua salmastra di alimentazione. In qualche caso, la parte solida (essenzialmente cloruro di sodio) viene recuperata in forma cristallina, dopo evaporazione totale della parte liquida.\nIn genere il tipo evaporativo viene impiegato per grandi produzioni di acqua dissalata, dell'ordine dei 100\u00a0000 m3/h e di qualit\u00e0 potabile o ad essa comparabile.\nNecessitano di una sorgente di calore in quanto devono trasformare l'energia ricevuta in calore latente di vaporizzazione. Operano a temperature relativamente elevate (tra i 40 ed i 200\u00a0\u00b0C) ed hanno quindi necessit\u00e0, almeno in alcune parti, di essere costruiti in materiali speciali, come acciai austeno-ferritici, leghe Cu-Ni, o leghe di titanio, a causa della corrosione alcalina dovuta al cloruro di sodio.\nSono essenzialmente di tre tipi:\nDissalatori a multiplo effetto.\nVi \u00e8 una alimentazione di fluido termico S (quasi sempre vapore d'acqua), che cede il proprio calore e viene recuperato come (nel caso del vapore) condensa C. Il calore viene ceduto all'acqua di alimento (F) nella prima camera di evaporazione EC mediante uno scambiatore HE. La frazione acquosa evapora, ed i vapori passano allo scambiatore HE della camera EC successiva (figura); i vapori della prima camera vengono condensati nello scambiatore della seconda, e la condensa costituisce (parte) dell'acqua dissalata W. Il processo viene ripetuto 5 volte (figura). I vapori separati nell'ultima camera EC vengono condensati in uno scambiatore VC, solitamente raffreddato con acqua marina; questa condensa si aggiunge all'acqua trattata. Il liquido contenuto nell'ultima camera EC, ormai troppo salino per essere utilmente trattato, costituisce il rigetto R.\nIl numero di effetti \u00e8 normalmente molto pi\u00f9 alto dei 5 rappresentati in figura 1. Nei grandi impianti \u00e8 abbastanza comune il raggiungimento di 15 effetti.\nDissalatori multiflash.\nIl riscaldamento avviene in un'unica soluzione nello scambiatore E fuori dall'evaporatore vero e proprio e interessa l'acqua grezza che alimenta l'impianto. Un ulteriore recupero di calore avviene nei condensatori C, disposti uno per ogni sezione evaporante V (la successione tra scambiatore e condensatori pu\u00f2 essere invertita). Ogni camera V \u00e8 tenuta ad una definita pressione di lavoro, decrescente con la temperatura dell'acqua grezza. Si ottiene cos\u00ec in ogni camera l'evaporazione dell'acqua, ed il condensato viene raccolto come acqua trattata. Il rigetto \u00e8 costituito da acqua di mare ad alta concentrazione salina (5% o pi\u00f9). Qui non si parla di \"effetti\" ma di \"stadi.\" Il numero di stadi possibili \u00e8 anche qui pi\u00f9 alto dei 5 rappresentati. \u00c8 anche possibile usare un numero pi\u00f9 alto di quanto si fa nei multipli effetti, e si pu\u00f2 a volte raggiungere il numero di 20 stadi.\nDissalatori a ricompressione.\nI vapori separati nella camera di evaporazione EC sono portati a pressione pi\u00f9 alta mediante il compressore K, azionato dal motore M (solitamente elettrico, ma pu\u00f2 essere ad esempio una turbina). Grazie all'aumento di pressione, si alza la temperatura di condensazione dei vapori che quindi possono condensare nello scambiatore HE. Esistono dissalatori di questo tipo a doppio ed anche a triplo effetto, in cui il vapore dell'ultimo effetto, dopo compressione, viene inviato al primo raddoppiando (o triplicando) la resa in acqua trattata.\nDissalatori a permeazione.\nLa dissalazione per permeazione viene ottenuta mediante separazione su membrane semipermeabili. Le caratteristiche dell'acqua e del rigetto sono simili alla tipologia precedente; non \u00e8 per\u00f2 possibile raggiungere il recupero totale della parte acquosa in quanto le membrane per osmosi inversa non consentono il trattamento di fasi solide, se non prevedendo una sezione evaporativa. Un caso particolare \u00e8 la dissalazione per elettrodialisi.\nIl tipo ad osmosi inversa viene impiegato per produzioni da piccole a grandi per ordini di grandezza da 1 a 10\u00a0000 m3/h e per qualit\u00e0 simile alla dissalazione evaporativa.\nDissalazione per scambio ionico.\nLa dissalazione per scambio ionico viene ottenuta mediante rimozione degli ioni Na+ e Cl- su resine rispettivamente in ciclo H+ ed OH- (questo vale ovviamente per tutti gli ioni presenti). Si ottiene in singolo passaggio un'acqua fortemente dissalata; il rigetto \u00e8 in questo caso costituito dai residui della rigenerazione delle resine.\nIl tipo a scambio ionico viene impiegato per piccole e piccolissime portate, dell'ordine di 1 m3/h massimo, o per ottenere purezze molto elevate dell'acqua prodotta.\nImpianti combinati.\nGli impianti possono ovviamente essere combinati; \u00e8 una tendenza attuale installare in serie un impianto ad osmosi inversa, relativamente semplice, seguito da uno evaporato con lo scopo di recuperare acqua addizionale; una parte dell'acqua prodotta potrebbe essere ulteriormente depurata mediante demineralizzazione a scambio ionico, ad esempio per poterla utilizzare per alimentare una caldaia."}
{"id": "660449", "revid": "729019", "url": "https://it.wikipedia.org/wiki?curid=660449", "title": "Daimler-Benz DB 606", "text": "Il Daimler-Benz DB 606 era un motore aeronautico 24 cilindri a doppia V rovesciata raffreddato a liquido, prodotto dall'azienda tedesca Daimler-Benz nei primi anni quaranta. Venne impiegato esclusivamente sulle prime versioni del bombardiere Heinkel He 177 Greif durante le fasi finali della seconda guerra mondiale.\nStoria.\nSviluppo.\nIl DB 606 possedeva una architettura molto particolare. Era in pratica costituito da due DB 601 accoppiati. Il motore di sinistra era composto accostando due DB 601A mentre a destra si trovavano due DB 601B. Ogni motore che formava il DB 606 si poteva considerare indipendente. Ad unire le due unit\u00e0 era un grande gruppo trasmissione che prendeva il moto dagli alberi motore dei due DB601 e lo trasferiva, per mezzo di singolo albero, all'elica. Il collegamento era diretto per il motore di destra mentre avveniva attraverso un gruppo di ingranaggi per l'altro motore. Guardando il bombardiere di fronte l'elica di sinistra girava in senso antiorario mentre quella di destra in senso orario.\nOgni DB 601 aveva dodici cilindri quindi il DB 606 era composto da un totale di 24 cilindri disposti su quattro bancate, le V dei due propulsori. Questo sistema permetteva anche di spegnere in volo uno dei due DB 601 per risparmiare carburante. La scelta di questa configurazione era dettata dalla volont\u00e0 di ridurre la resistenza aerodinamica dell'He.177. Montando quattro motori in due gondole si eliminava una fonte di resistenza ed inoltre le gondole stesse potevano essere montate pi\u00f9 vicine alla fusoliera migliorando la distribuzione dei pesi e quindi la maneggevolezza del bombardiere.\nInizialmente, sempre per migliorare l'aerodinamica del velivolo, il motore doveva essere dotato di un sistema di raffreddamento \"ad evaporazione\" gi\u00e0 utilizzato con successo sull'Heinkel He 100 che aveva conquistato il record di velocit\u00e0. Il sistema funzionava pressurizzando il liquido di raffreddamento mentre era a contatto con il motore in modo che la temperatura alla quale si formava il vapore raggiungesse valori prossimi ai 1.100\u00b0. Una volta formatosi il vapore veniva allontanato dalla zona e depressurizzato per farlo condensare. Il liquido cos\u00ec ottenuto veniva nuovamente inviato al propulsore dando inizio ad un nuovo ciclo. Il sistema per\u00f2 si dimostr\u00f2 inefficace nel garantire le necessit\u00e0 di raffreddamento di una unit\u00e0 delle dimensioni del DB606 che inoltre doveva funzionare per molte ore consecutive. Fu quindi necessario adottare un sistema convenzionale, venne montato un radiatore radiale sulla parte frontale delle gondole, anche se a costo di una maggiore resistenza.\nLa potenza erogata dal DB 606 era di 2.700 PS (2.013 kW) a 5.700 m e di 2.950 PS (2.199 kW) al decollo.\nIl propulsore manifest\u00f2 gravi problemi di affidabilit\u00e0 che non vennero mai del tutto risolti. In particolare il motore era incline al surriscaldamento e ad incendiarsi. Durante il suo volo inaugurale l'He 177 V1, proprio a causa di questo problema, fu costretto a rientrare alla base 12 minuti dopo il decollo. Il quinto prototipo, He 177 V5, precipit\u00f2 a causa di un incendio ad entrambi i motori mentre effettuava una simulazione di un attacco condotto a bassa quota.\nLe cause che provocavano questo problema erano di diversa natura. Venne rilevata una scarsa lubrificazione dei cuscinetti delle bielle che grippavano provocando la rottura dell'albero motore. I condotti del sistema di scarico delle bancate interne dei due DB601 si surriscaldavano e se era presente, sul basamento, un piccolo accumulo di olio questo poteva prendere fuoco. Anche il sistema di alimentazione del motore era fonte di rischio, in quanto poteva provocare delle perdite di carburante se si variava troppo velocemente il regime di giri del motore. Infatti in caso di iniettori difettosi o mal regolati l'eccesso di carburante che li raggiungeva poteva fuoriuscire ed entrare in contatto con il motore. Infine per risparmiare peso non erano state montate, nella parte posteriore delle gondole, le paratie antincendio e pertanto ogni incendio, per quanto piccolo, poteva propagarsi rapidamente ai serbatoi del carburante con risultati facilmente immaginabili.\nPer cercare di migliorare l'affidabilit\u00e0 del motore fu svolto un lungo lavoro di sviluppo, che ritard\u00f2 l'entrata in servizio del bombardiere, ma nonostante l'impegno profuso i problemi accompagnarono il DB606 per lunghissimo tempo e non si arriv\u00f2 mai ad una loro completa risoluzione.\nIl DB606 fu utilizzato sui prototipi dell'He 177 e sulle versioni A-0 e A-1. Venne anche impiegato sui primi quindici esemplari della versione A-3. A partire dal sedicesimo esemplare venne sostituito dal DB 610 che d'ora in poi diverr\u00e0 il motore standard del \"Greif\"."}
{"id": "660453", "revid": "196390", "url": "https://it.wikipedia.org/wiki?curid=660453", "title": "Filicudi Stimpagnato", "text": ""}
{"id": "660456", "revid": "729019", "url": "https://it.wikipedia.org/wiki?curid=660456", "title": "Scoglio Giafante", "text": "Scoglio Giafante \u00e8 un'isola dell'Italia appartenente all'arcipelago delle isole Eolie, in Sicilia.\nSi tratta di uno scoglio basaltico a nord dell'isola di Filicudi che si erge dal mare; ha una forma che ricorda vagamente un elefante, da cui il nome in siciliano \"Giafante\". \u00c8 il risultato di una eruzione vulcanica, della quale \u00e8 rimasta soltanto la colonna lavica centrale."}
{"id": "660457", "revid": "287204", "url": "https://it.wikipedia.org/wiki?curid=660457", "title": "Me &amp; My Brother", "text": "Me &amp; My Brother \u00e8 il terzo disco registrato dal duo \"Ying Yang Twins\", ed \u00e8 il primo prodotto dal label TVT Records, proprio in questo primo disco si ritrova il successo degli Ying Yang con il beatmaker Lil Jon \"Salt Shaker\"."}
{"id": "660461", "revid": "110157", "url": "https://it.wikipedia.org/wiki?curid=660461", "title": "Stand Up (Dave Matthews Band)", "text": "Stand Up \u00e8 un album della Dave Matthews Band, pubblicato il 10 maggio 2005. Prodotto da Mark Batson.\nQuest'album \u00e8 offerto in vari formati: CD, DualDisc (da un lato CD, dall'altro DVD), e come download in formato digitale dal sito ufficiale della band oppure da iTunes.\n\u00c8 il primo album che la band distribuisce anche su iTunes.\nInoltre \"Stand Up\" ha infastidito molti compratori, a causa del digital rights management (DRM) introdotto, e che non permetti il ripping del CD.\nMolti fan si sono inoltre lamentati che il CD da loro acquistato non viene riprodotto da tutti i tipi di lettori."}
{"id": "660468", "revid": "9", "url": "https://it.wikipedia.org/wiki?curid=660468", "title": "Buco analogico", "text": ""}
{"id": "660472", "revid": "9", "url": "https://it.wikipedia.org/wiki?curid=660472", "title": "Falla analogica", "text": ""}
{"id": "660474", "revid": "339392", "url": "https://it.wikipedia.org/wiki?curid=660474", "title": "Giorno del Giudizio", "text": ""}
{"id": "660476", "revid": "71699", "url": "https://it.wikipedia.org/wiki?curid=660476", "title": "Gandalf il Grigio", "text": ""}
{"id": "660477", "revid": "71699", "url": "https://it.wikipedia.org/wiki?curid=660477", "title": "Olorin", "text": ""}
{"id": "660479", "revid": "287204", "url": "https://it.wikipedia.org/wiki?curid=660479", "title": "Nowe", "text": "Nowe (in tedesco \"Neuenburg in Westpreu\u00dfen\") \u00e8 un comune urbano-rurale polacco del distretto di \u015awiecie, nel voivodato della Cuiavia-Pomerania.&lt;br&gt;Ricopre una superficie di 106,36 km\u00b2 e nel 2007 contava 10.693 abitanti."}
{"id": "660480", "revid": "1762097", "url": "https://it.wikipedia.org/wiki?curid=660480", "title": "Stand Up", "text": "Stand Up (\"alzati in piedi\" in inglese) pu\u00f2 riferirsi a:"}
{"id": "660481", "revid": "71699", "url": "https://it.wikipedia.org/wiki?curid=660481", "title": "Inc\u00e1nus", "text": ""}
{"id": "660486", "revid": "287204", "url": "https://it.wikipedia.org/wiki?curid=660486", "title": "Incanus", "text": ""}
{"id": "660487", "revid": "1652635", "url": "https://it.wikipedia.org/wiki?curid=660487", "title": "Pavel Hlava", "text": "Il suo video amatoriale \u00e8 uno dei soli tre disponibili, assieme a quello dei fratelli Naudet e di Wolfgang Staehle.\nLa mattina dell'11 settembre 2001, Hlava stava riprendendo le Twin Towers da un'auto assieme ad un collega di lavoro. Alle 08:46, mentre sta imboccando il tunnel Brooklyn-Battery, riprende senza accorgersene lo schianto del volo AA11 contro la Torre Nord (visibile dalle riprese come una nuvola di polvere che emerge dal lato est della Torre).\nUna volta uscito dal tunnel e arrivato a Manhattan, si accorge che la Torre Nord \u00e8 in fiamme. Mentre riprende l'incendio, cattura anche l'impatto del volo United Airlines 175 contro la Torre Sud. Dopo alcune settimane, Hlava si rende conto di aver registrato non solo il secondo impatto, ma anche il primo. A lungo non sa cosa fare del filmato.\nDue anni dopo circa, un amico della moglie di Hlava vende una copia del video, che arriva all'attenzione del \"New York Times\" attraverso il fotografo free-lance Walter Karling (che \u00e8 anche agente di Hlava). Il quotidiano newyorchese rende nota l'esistenza del video il 7 settembre 2003.\nQuello stesso giorno, il network televisivo ABC News mette in palinsesto il video di Hlava durante il suo programma \"This week\" (per la sola costa orientale, in seguito ad una scelta editoriale). Il filmato viene poi ritrasmesso l'11 settembre 2003 in un altro programma del network, \"Good morning America\".\nPochi giorni dopo, Pavel Hlava denuncia per violazione del diritto d'autore la stazione televisiva New York 1, che avrebbe trasmesso il suo filmato senza il suo permesso."}
{"id": "660488", "revid": "71699", "url": "https://it.wikipedia.org/wiki?curid=660488", "title": "Gandalf il Bianco", "text": ""}
{"id": "660489", "revid": "718859", "url": "https://it.wikipedia.org/wiki?curid=660489", "title": "Armata del Golfo", "text": "L'Armata del Golfo fu l'armata dell'Unione operativa nell'area del golfo degli Stati controllati dalle forze dell'Unione, per lo pi\u00f9 in Louisiana e Alabama, durante la guerra di secessione americana.\nStoria.\nIl Dipartimento del Golfo fu creato quando l'ammiraglio David G. Farragut conquist\u00f2, nel 1862, la citt\u00e0 di New Orleans. Al comando del Dipartimento fu posto il maggior generale Benjamin F. Butler, gi\u00e0 comandante delle forze di occupazione dell'Unione. Le truppe presenti nel Dipartimento vennero a costituire l'Armata del Golfo.\nDurante il resto dell'anno l'armata fu impegnata in piccole azioni e, il 17 dicembre, Butler fu sostituito dal maggior generale Nathaniel P. Banks. Banks assunse il comando del Dipartimento del Golfo, dell'Armata del Golfo e del XIX Corpo d'armata che, anche se con un nome differente, rappresentava le stesse truppe costituenti l'Armata. Banks condusse le sue truppe in molte battaglie al sud della Louisiana che portarono, alla fine, all'assedio di Port Hudson conclusosi, il 9 luglio 1863, con la resa dei Confederati. L'anno seguente furono aggiunti al Dipartimento il XIII Corpo d'armata e due divisioni del XVI Corpo d'armata. Banks conserv\u00f2 il comando dell'Armata e del Dipartimento, mentre il generale William H. Emory assunse il comando del XIX Corpo d'armata.\nNel marzo del 1864 Banks inizi\u00f2 la disastrosa campagna Red River in Louisiana; dopo il suo fallimento rassegn\u00f2 le dimissioni e il comando dell'Armata del Golfo fu affidato al maggior generale Stephen A. Hurlbut. Il XIX Corpo d'armata fu inviato a Shenandoah Valley, nell'ovest della Virginia e le rimanenti forze dell'Armata parteciparono, il 5 agosto, all'attacco di terra nella battaglia di Mobile Bay.\nNel corso della guerra, i due rimanenti Corpi d'armata (il XIII e il XVI) furono integrati nella Divisione militare del Mississippi dell'Ovest, al comando del maggior generale Edward Canby, per pianificare l'offensiva tesa alla conquista della citt\u00e0 di Mobile in Alabama. Durante questa operazione Canby rinomin\u00f2 le forze in Armata del Mississippi dell'Ovest. Anche se ora sotto un nome differente, le truppe costituivano virtualmente la stessa Armata, e presero parte, alla fine del mese di marzo, alla battaglia di Spanish Fort e, nei primi giorni di aprile, alla battaglia di Fort Blakely. Verso la fine della guerra Canby fu nominato comandante del Dipartimento del Golfo e le forze furono nominate nuovamente come Armata del Golfo."}
{"id": "660492", "revid": "287204", "url": "https://it.wikipedia.org/wiki?curid=660492", "title": "My Brother &amp; Me", "text": "My Brother &amp; Me \u00e8 il quarto disco registrato dagli Ying Yang Twins, questo disco \u00e8 l'edizione remixata del precedente titolo registrato dagli Ying Yang Me &amp; My Brother, a questo disco hanno partecipato noti rapper, tra i quali Fatman Scoop, Lil Jon, Pitbull, Bone Crusher, Jacki-O e Nick Cannon."}
{"id": "660501", "revid": "1452073", "url": "https://it.wikipedia.org/wiki?curid=660501", "title": "Pok\u00e9mon Rosso Fuoco e Verde Foglia", "text": " e , sono una coppia di videogiochi della serie \"Pok\u00e9mon\" pubblicati nell'ottobre del 2004 da Nintendo per GameBoy Advance, sono stati pubblicati in bundle con l'adattatore wireless per Game Boy Advance e sono un remake di \"Pok\u00e9mon Rosso\" e \"Blu\".\nI giochi sono stati pubblicati il 29 gennaio 2004 in Giappone, il 9 settembre 2004 in Nord America e il 1\u00ba ottobre 2004 in Europa. \u00c8 stato possibile ottenere il gioco prima al Pok\u00e9mon Center a New York il 28 agosto 2004 come gadget di un evento speciale pre-vendita per i giocatori che avevano ordinato il gioco.\nI due giochi sono compatibili con le altre versioni di Pok\u00e9mon per Game Boy Advance e GameCube, ovvero \"Pok\u00e9mon Rubino\" e \"Zaffiro\", \"Pok\u00e9mon Smeraldo\"; \"Pok\u00e9mon Colosseum\" e \"\"; oltre al programma \"Pok\u00e9mon Box\".\nTrama.\nAmbientazione.\n\"Pok\u00e9mon Rosso Fuoco\" e \"Verde Foglia\" si svolgono principalmente nella regione immaginaria di Kanto. Essa include vari habitat popolati da varie specie Pok\u00e9mon, paesi e citt\u00e0 occupati da umani e percorsi che collegano le varie localit\u00e0. Alcune aree sono accessibili solo dopo che i giocatori acquisiscono un determinato oggetto speciale o che uno dei loro Pok\u00e9mon apprende un'abilit\u00e0 speciale, come spostare pesanti massi o risalire cascate. Verso la fine della trama, il protagonista \u00e8 in grado di avventurarsi nel Settipelago, un arcipelago di sette isole contenente Pok\u00e9mon normalmente esclusivi della regione di Johto e non presente nei giochi originali \"Rosso\" e \"Blu\".\nStoria.\nIl protagonista di \"Rosso Fuoco\" e \"Verde Foglia\" \u00e8 un ragazzo che vive in una piccola citt\u00e0 chiamata Biancavilla. Dopo che il giocatore si avventura da solo nell'erba alta, una voce lo avverte di fermarsi. Il Professor Oak, un famoso ricercatore di Pok\u00e9mon, spiega al giocatore che tale erba \u00e8 l'habitat dei Pok\u00e9mon selvatici e incontrarli da soli pu\u00f2 essere molto pericoloso. Pertanto, porta il giocatore nel suo laboratorio dove questi incontra il nipote di Oak, un altro aspirante Allenatore di Pok\u00e9mon. Al giocatore e al suo rivale viene chiesto di scegliere un Pok\u00e9mon per i loro viaggi. Il rivale quindi sfida il giocatore a una battaglia Pok\u00e9mon, e continuer\u00e0 ad affrontare il giocatore in determinati punti durante il gioco.\nDopo aver raggiunto la citt\u00e0 successiva, al giocatore viene chiesto di consegnare un pacco al Professor Oak. Al suo ritorno al laboratorio, viene presentato loro un Pok\u00e9dex, un'enciclopedia hi-tech che registra le informazioni di tutti i Pok\u00e9mon catturati. Oak chiede quindi al giocatore di realizzare il suo sogno di compilare un elenco completo di tutti i Pok\u00e9mon del mondo.\nDurante la visita alle varie citt\u00e0 della regione, il giocatore si imbatte in alcuni edifici chiamati Palestre Pok\u00e9mon. All'interno di questi edifici ci sono i Capipalestra, che il giocatore deve sconfiggere in una lotta per ottenere una medaglia. Una volta acquisite un totale di otto medaglie, al giocatore viene dato il permesso di entrare nella Lega Pok\u00e9mon, che comprende i migliori allenatori di Pok\u00e9mon della regione. L\u00ec il giocatore combatte i Superquattro. Inoltre, durante il gioco, il giocatore deve combattere contro le forze del Team Rocket, un'organizzazione criminale che intende sfruttare i Pok\u00e9mon per i propri scopi. \nDopo aver sconfitto i Superquattro e il Campione, uno dei membri, Lorelei, scompare. Dopo aver ottenuto l'accesso al Settipelago, una regione completamente nuova, il giocatore scopre Lorelei nella sua casa e la convince a tornare con loro. Ancora una volta, il protagonista deve sventare i piani del Team Rocket in diverse occasioni, recuperare due artefatti, il Rubino e lo Zaffiro, e metterli nel computer principale di Primisola.\nModalit\u00e0 di gioco.\nQueste due versioni di Pok\u00e9mon non sono dei remake di \"Pok\u00e9mon Rosso\" e \"Blu\", ma degli \"enhanced remake\", infatti oltre a mantenere la maggior parte delle caratteristiche dei vecchi titoli, hanno acquistato nuove funzioni. Ad esempio la funzione \"Aiuto\" permette al giocatore di ottenere le risposte alle FAQ sugli aspetti principali del videogioco durante il corso della partita.\nInoltre in fase di caricamento il giocatore pu\u00f2 rivedere gli ultimi eventi pi\u00f9 importanti avvenuti prima del salvataggio per ripercorrere mentalmente i progressi fatti.\nSono stati inoltre implementati gli strumenti \"Cercasfide\" e \"Pok\u00e9vip\" che permettono ai giocatori, rispettivamente, di combattere nuovamente contro gli altri allenatori del gioco e di immagazzinare informazioni su alcuni di essi. Sfortunatamente, non \u00e8 possibile utilizzare il Cercasfide per lottare nuovamente contro i capipalestra o contro i singoli allenatori che compongono i Superquattro. Sono stati anche inseriti gli Insegnamosse, personaggi che permettono di insegnare ad un Pok\u00e9mon una speciale mossa.\nI giochi, se accoppiati con l'adattatore Wireless, permettono ai giocatori di connettersi in rete nella Sala Contatto.\nLa Sala Contatto \u00e8 una stanza di scambio che permette la connessione simultanea di massimo otto persone. Nella sala \u00e8 possibile effettuare scontri, scambi o semplicemente chattare. Inoltre, proseguendo nel gioco, \u00e8 possibile partecipare a mini-giochi (come \"Pok\u00e9salti\", una sorta di salto alla corda, o \"Dodrio Pigliabacche\", nel quale bisogna raccogliere con le tre teste di un Dodrio delle bacche che cadono) utilizzando la propria squadra di Pok\u00e9mon. In queste sfide possono competere fino a 5 giocatori. Infine \u00e8 possibile usufruire della funzione Dono segreto, tramite l'adattatore Wireless, per ottenere oggetti speciali nelle promozioni Nintendo. Inoltre, dopo aver concluso la trama del gioco, diventa possibile scambiare con le versioni \"Rubino\", \"Zaffiro\", \"Smeraldo\", \"Colosseum\" e \"XD\".\nIn questi giochi \u00e8 stata aggiunta inoltre una nuova area, disponibile ai giocatori che hanno completato il gioco, chiamata Settipelago. Nell'arcipelago \u00e8 possibile incontrare Pok\u00e9mon ed ottenere oggetti presenti nelle regioni di Johto ed Hoenn. La presenza delle nuove isole non altera la storia originale del videogioco, che ricalca quella di \"Pok\u00e9mon Rosso\" e \"Blu\".\nSviluppo.\n\"Pok\u00e9mon Rosso Fuoco\" e \"Verde Foglia\" furono annunciati per la prima volta nel settembre 2003 come imminenti remake dei giochi originali \"Pocket Monsters Red e Green\" che furono rilasciati in Giappone nel 1996. Il game director Junichi Masuda dichiar\u00f2 che i nuovi titoli sarebbero stati sviluppati intorno all'idea di semplicit\u00e0, poich\u00e9 il motore di gioco era una versione leggermente modificata di quella usata in \"Pok\u00e9mon Rubino\" e \"Zaffiro\". Di conseguenza, \"Rosso Fuoco\" e \"Verde Foglia\" vennero resi completamente retrocompatibili con \"Rubino\" e \"Zaffiro\", consentendo ai giocatori di scambiare Pok\u00e9mon tra i giochi.\nLa connettivit\u00e0 di \"Rosso Fuoco\" e \"Verde Foglia\" con l'adattatore wireless per Game Boy Advance fu annunciata dall'allora presidente di Nintendo Satoru Iwata come in grado di \"migliorare le battaglie uno contro uno, lo scambio di informazioni e la comunicazione con gli altri\". Venne inoltre inserita un'interfaccia migliorata per il gioco per aumentare la facilit\u00e0 d'uso per i nuovi giocatori, cos\u00ec come un sistema di aiuto integrato nel gioco che in grado di aiutare i giocatori persi o confusi. Il presidente di The Pok\u00e9mon Company Tsunekazu Ishihara ha osservato: \"Non riteniamo che questo sia un remake. Riteniamo che questo sia un nuovo gioco, con tecnologia wireless\", riferendosi all'adattatore wireless in dotazione.\nLa produzione esclusiva giapponese di \"Rosso Fuoco\" e \"Verde Foglia\" \u00e8 stata limitata a mezzo milione di copie, nonostante il successo di \"Pok\u00e9mon Rubino\" e \"Zaffiro\". IGN ha ipotizzato che Nintendo si aspettasse una minore domanda per i nuovi giochi o che fosse limitata dalla produzione dell'adattatore wireless in dotazione. Le versioni nordamericane di \"Rosso Fuoco\" e \"Verde Foglia\" furono annunciate indirettamente al DICE nel 2004. Sebbene i giochi originali fossero stati rilasciati come \"Red\" e \"Blue\" in Nord America, i remake mantennero i nomi giapponesi di \"Red\" e \"Green\". Masuda ebbe in seguito a dichiarare che si era trattata di una sua scelta, affermando che la foglia rappresentava un'icona pacifica, in contrasto con l'alternativa dell'acqua che vedeva suggerire un conflitto con l'icona del fuoco usata dall'altro gioco.\nMusica.\nNei videogiochi le musiche di sottofondo sono composte da Junichi Masuda, gi\u00e0 compositore delle musiche delle versioni Rosso, Blu e Giallo. Alcune tracce sono riprese da \"Oro\", \"Argento\" e \"Cristallo\". Le musiche sono state arrangiate da Go Ichinose e Morikazu Aoki.\nIn Giappone il 26 maggio 2004 \u00e8 stato pubblicato il set di due dischi dal titolo \"GBA Pok\u00e9mon Firered &amp; Leafgreen Super Complete\", comprendenti sia le musiche del gioco (che occupano l'intero primo disco) che alcune canzoni bonus (nel secondo). Queste ultime comprendono le tracce cantate \"Oshiete! Oniisan\" e \"memory P\", rispettivamente cantate da Hironobu Yoshida e da Yumi Senka.\nAccoglienza.\nLe recensioni di \"Pok\u00e9mon Rosso Fuoco\" e \"Verde Foglia\" sono state per lo pi\u00f9 positive e i giochi detengono un punteggio complessivo dell'81% su Metacritic. Craig Harris di IGN ha assegnato ai giochi una valutazione di \"Eccezionale\" 9.0/10 e ha elogiato i creatori dei giochi per aver creato un gioco che \"funziona estremamente bene per il mercato portatile. Non ha la stessa variet\u00e0 di \"Rubino e Zaffiro\", ma \u00e8 comunque incredibilmente soddisfacente. \" Harris era meno positivo sulla grafica dei giochi, che pensava fosse \"limitata\" e \"basilare\". Greg Kasavin di GameSpot, che ha assegnato ai giochi 8,4 su 10, ha commentato che \"sebbene i Pok\u00e9mon avrebbero probabilmente bisogno di qualche nuovo colpo di scena dopo tutti questi anni, \"Rosso Fuoco\" e \"Verde Foglia\" sono ottimi giochi di ruolo per i loro meriti, pieni di molti pi\u00f9 contenuti e pi\u00f9 sfide rispetto a \"Rubino e Zaffiro\" dello scorso anno e offre un gameplay avvincente che pu\u00f2 essere molto divertente per i giocatori di tutte le et\u00e0 \". A differenza di Harris, Kasavin ha elogiato la grafica dei giochi per il loro \"bell'aspetto colorato e il design accattivante dei personaggi per cui la serie \u00e8 famosa\". Game Informer ha valutato i giochi come \"Molto buoni\" 8/10 per essere \"molto divertenti\", tuttavia hanno visto la grafica come \"assolutamente insignificante\" rispetto ad altri giochi portatili.\nIl revisore di GameSpy Phil Theobald, che ha assegnato ai giochi quattro stelle su cinque, ha dichiarato: \"Prima che me ne rendessi conto, sono rimasto di nuovo affascinato. Il gameplay incredibilmente semplice combinato con le battaglie pi\u00f9 strategiche di quanto sembrino \u00e8 semplicemente troppo per resistere. E s\u00ec, l'espediente \"acchiappali tutti\" \u00e8 ancora efficace, per non parlare del necessario per costruire una squadra ben bilanciata. C'\u00e8 solo qualcosa nel rintracciare, catturare e addestrare tutti quei Pok\u00e9mon che disegnano davvero nel mondo del gioco \". Ha giustificato la grafica dei giochi confrontandoli con le versioni \"brutte\" originali \"Rosso\" e \"Blu\". Ulteriori elogi sono stati dati alle nuove funzionalit\u00e0 come il tutorial contestuale e il flashback durante il caricamento di una partita salvata, nonch\u00e9 le capacit\u00e0 multiplayer dei giochi tramite l'adattatore wireless\nVendite.\nDurante la sua prima settimana di uscita in Giappone, \"Rosso Fuoco\" e \"Verde Foglia\" hanno venduto un totale di copie, che era inferiore alla quantit\u00e0 venduta da \"Pok\u00e9mon Rubino\" e \"Zaffiro\" nello stesso lasso di tempo, ma \"IGN\" ha ritenuto che le vendite minori fossero dovute al fatto che si trattava di remake. Nella prima met\u00e0 di agosto, prima che \"Pok\u00e9mon Rosso Fuoco\" e \"Verde Foglia\" venissero rilasciati negli Stati Uniti, i giochi hanno ricevuto oltre preordini, pi\u00f9 del doppio di quelli ricevuti da \"Rubino e Zaffiro\". George Harrison, vicepresidente senior del marketing e della comunicazione aziendale di Nintendo, ha osservato: \"Questa prevendita indica pi\u00f9 del doppio dell'interesse del giocatore!\" Pi\u00f9 di un milione di copie di \"Rosso Fuoco\" e \"Verde Foglia\" sono state vendute negli Stati Uniti meno di un mese dopo la loro uscita in quella regione. Al 31 marzo 2008, i giochi avevano venduto 11,82 milioni di copie in tutto il mondo. I giochi sono poi entrati nella linea Player's Choice di Nintendo in Nord America e sono stati ricommercializzati con un prezzo al dettaglio notevolmente inferiore. Tuttavia, a differenza della versione originale, i giochi dell'edizione Player's Choice non includevano un adattatore wireless in dotazione."}
{"id": "660504", "revid": "73843", "url": "https://it.wikipedia.org/wiki?curid=660504", "title": "Bandiera delle Filippine", "text": "La bandiera delle Filippine presenta un sole ad otto raggi e tre stelle, tutti in oro, su un triangolo equilatero bianco posto sul lato del pennone. La met\u00e0 superiore dell'area rimanente \u00e8 blu, mentre quella inferiore \u00e8 rossa. Le proporzioni della bandiera sono 1:2.\nLa bandiera venne concettualizzata per la prima volta nel 1897 da Emilio Aguinaldo. La prima bandiera venne cucita a Hong Kong da Marcela de Agoncillo, sua sorella Lorenza e Josefina Herbosa de Natividad, nipote di Jos\u00e9 Rizal. (Secondo altre fonti il nome della nipote era Delfina Herbosa de Natividad.)\nSecondo la Dichiarazione di indipendenza delle Filippine del 12 giugno 1898, il triangolo bianco \u00e8 l'emblema distintivo del \"Katipunan\", che tramite il suo tributo di sangue ispir\u00f2 il popolo delle Filippine a sollevarsi nella rivoluzione. Le tre stelle rappresentano i tre gruppi di isole della nazione: Luzon, Visayas e Mindanao, anche se nella dichiarazione di indipendenza una delle tre stelle rappresentava in origine l'isola di Panay invece che le Visayas. Entrambe le raffigurazioni rappresentano la stessa idea: l'unione di popoli e culture separate in una nazione. Gli otto raggi di sole rappresentano le prime otto province (Manila, Cavite, Bulacan, Pampanga, Nueva Ecija, Tarlac, Laguna e Batangas) che si ribellarono al dominio spagnolo.\nMentre nel XXI secolo molte persone pensano a Manila come ad una citt\u00e0, l'aggiunta di Manila a questo raggruppamento \u00e8 storicamente appurata, in quanto, nel 1898, Manila e i suoi sobborghi erano amministrati come una provincia indipendente. Questa provincia \u00e8 conosciuta come Regione Capitale Nazionale.\nI significati dei colori, rosso, bianco e blu, vengono descritti come segue: il triangolo bianco rappresenta l'uguaglianza e la fratellanza, il blu sta per pace, verit\u00e0 e giustizia e il rosso per patriottismo e valore. Comunque, l'originale dichiarazione di indipendenza dichiarava che i tre colori erano ispirati alla bandiera statunitense, come manifestazione della gratitudine dei filippini verso gli USA per il loro aiuto contro gli spagnoli.\nLa particolare tinta di blu usata nella bandiera \u00e8 stata oggetto di controversia per quasi novant'anni. Dal 1920 al 1985 la tonalit\u00e0 era \"blu mare\", ma il presidente Ferdinand E. Marcos ordin\u00f2 che venisse cambiata in \"blu cielo\", su consiglio dei circoli storici, per renderla uguale a quella usata nella bandiera cubana, che era vista come un alleato contro la Spagna. A causa di una mancanza di standard e di materiale durante la Guerra filippino-americana, i sostenitori della tonalit\u00e0 blu mare e quelli della tonalit\u00e0 blu cielo hanno entrambi prove documentarie che sostengono e contraddicono le argomentazioni di ognuno.\nMentre i documenti rivoluzionari ufficiali documentano chiaramente che la tonalit\u00e0 di blu usata sulla prima bandiera era \"azul oscura\", a quale tonalit\u00e0 esatta faccia riferimento questo termine rester\u00e0 materia di dibattito per anni a venire. Gli storici concordano che \"azul oscura\" \u00e8 una tonalit\u00e0 pi\u00f9 scura del \"blu cielo\", ma pi\u00f9 chiara del \"blu mare\".\nAllo scopo di far cessare la controversia, la tonalit\u00e0 richiesta \u00e8 il blu reale, secondo l'Atto della Repubblica N. 8491. Sfortunatamente, questo atto ha creato controversia tra storici e politici, sul fatto che il governo abbia o meno il diritto di alterare il significato originale e storico di questi simboli per motivi di convenienza.\nCuriosit\u00e0.\nLa bandiera filippina \u00e8 unica in quanto pu\u00f2 indicare lo stato di guerra. Quando la bandiera \u00e8 rovesciata, ovvero con il rosso in alto (o a sinistra se \u00e8 esposta verticalmente), significa che le Filippine sono in guerra. La prima volta che venne sventolata in questo modo fu il 4 febbraio 1899, all'inizio delle ostilit\u00e0 della Guerra filippino-americana del 1899-1913."}
{"id": "660506", "revid": "106836459", "url": "https://it.wikipedia.org/wiki?curid=660506", "title": "Regia (Roma)", "text": "La R\u00e8gia \u00e8 una delle pi\u00f9 antiche costruzioni del Foro Romano, situata all'estremit\u00e0 sud-est, dove anticamente chiudeva il lato breve della piazza prima che vi venisse costruito davanti il tempio del Divo Giulio. Alle spalle della Regia si trovano il tempio di Vesta e la casa delle Vestali e a nord il tempio di Antonino e Faustina. \u00c8 probabile che la Regia fosse un complesso assai pi\u00f9 grande, che comprendeva anche la casa del \"Rex sacrorum\", e quella delle Vestali. La Regia oggi visibile sarebbe pertanto solamente il settore dell'originaria abitazione del Re, in cui probabilmente il \"Rex sacrorum\" e il Pontefice massimo esercitavano le funzioni sacrali. Questo settore della Regia durante la Repubblica \u00e8 stato isolato con lo sviluppo urbanistico del Foro, ma conservato e forse adibito a santuario. Oggi lo si conosce come casa del Re.\nLa parte della Regia che costituiva l'abitazione del \"Rex sacrorum\", nell'et\u00e0 dei Re, non \u00e8 oggi visibile, coperta da una tettoia, essa si trova nella parte pi\u00f9 alta della Via Sacra.\nStoria e funzioni.\nLe fasi della costruzione sono state messe in luce da uno scavo condotto nel 1899 da Giacomo Boni, che raggiunse profondit\u00e0 notevoli. Sulla scorta dei dati raccolti dal Boni, Frank E. Brown condusse ulteriori indagini archeologiche tra il 1964 ed il 1965, giungendo ad affinare le conoscenze sulle fasi del monumento.\nIn questo punto alle pendici della Velia, sul confine della superficie \"storica\" del Foro, sono state trovate due tombe di bambini della fine dell'VIII secolo a.C. e una decina di capanne databili al IX secolo a.C., simili a quelle del Palatino. Nella seconda met\u00e0 del VII secolo a.C. sulla piattaforma delle capanne vengono poste le fondazioni in tufo e l'alzato in mattoni crudi di un edificio, formanti una sorta di piattaforma aperta sulla futura via Sacra. Davanti alla piattaforma si trovava un recinto con un cippo-altare a forma di tronco di cono. Secondo la tradizione qui Numa Pompilio aveva un'abitazione propria o almeno un quartier generale.\nCirca un secolo dopo (575-550 a.C.) l'edificio, che doveva avere una funzione sacra, viene accostato a un tempio con terrecotte decorative di \"prima fase\", il cui terrazzamento \u00e8 sovrapposto al recinto del VII secolo, senza per\u00f2 toccare l'altare. Il tempio, del quale restano scarsissimi resti, doveva avere una pianta rettangolare con un unico ambiente aperto a est e proceduto da un porticato di legno; contemporaneamente l'area del recinto viene pavimentata accuratamente, lasciando il cippo al centro, e forse in parte coperta.\nSi \u00e8 dibattuto se nella Regia vivesse il Re o il \"Rex sacrorum\" (re delle cose sacre, che eredit\u00f2 le funzioni religiose del Re durante la Repubblica), ma un passo di Festo ha chiarito che il \"Rex sacrorum\" vivesse sulla Velia. Non vi risiedeva nemmeno il Pontefice massimo, che risiedeva invece nella vicina \"Domus publica\". Qui per\u00f2 il \"pontifex\" svolgeva la sua funzione. In definitiva si doveva trattare di un santuario che ripeteva le forme di un'abitazione, come ne sono state scoperte per esempio a Acquarossa, centro etrusco vicino a Viterbo, risalenti al VII secolo a.C.\nNella Regia si riuniva il collegio dei pontefici e a volte i \"Fratres Arvales\".\nNella Regia erano conservati i leggendari scudi sacri di Marte (gli \"ancilia\"): secondo la leggenda uno scudo del Dio era piovuto nel Foro e i Romani, per impedirne il furto, ne fecero undici copie identiche, che venivano portate in processione dall'antichissima corporazione sacerdotale dei \"Salii\" (i saltatori); essi procedevano saltando ogni tre passi, il cosiddetto \"tripudium\". Qui erano anche infisse le lance consacrate a Marte, le \"hastae Martiae\": si credeva che se queste avessero incominciato a vibrare, sarebbe accaduto qualcosa di terribile. Secondo la leggenda, le aste vibrarono la notte del 14 marzo del 44 a.C., quando Giulio Cesare, che ricopriva la carica di Pontefice Massimo, venne ucciso nel Senato.\nNella Regia aveva inoltre sede un santuario di \"Ops Consiva\", la dea dei raccolti, luogo sacro in cui potevano accedere solamente il \"pontifex maximus\" e le Vestali. Infine era conservato qui l'archivio dei pontefici, preghiere, sacrifici, il calendario sacro, gli \"Annales\" (raccolta di eventi di pubblico interesse) e le leggi su matrimoni, morte e testamenti. Un altro altare per sacrifici era dedicato a Giove, Giunone e Giano, forse quello originariamente posto nel cortile recintato.\nUn incendio poco dopo la met\u00e0 del VI secolo a.C. richiese il rifacimento della Regia, che prese la forma conosciuta fino a tutta l'et\u00e0 imperiale, orientato con una rotazione a novanta gradi rispetto all'edificio precedente. L'evento \u00e8 probabilmente da mettersi in relazione alla fine della monarchia nel 509 a.C.\nNon doveva essere casuale la somiglianza nella pianta, nella cronologia e nelle dimensioni con un edificio nell'Agor\u00e0 di Atene (l'abitazione pubblica dei pritani), a dimostrazione dei frequenti rapporti fra la Grecia e Roma gi\u00e0 in periodi cos\u00ec arcaici.\nLa Regia venne bruciata e restaurata nel 148 a.C.; e ancora nel 36 a.C., quando il restauro venne eseguito in marmo da Gneo Domizio Calvino, il conquistatore della Spagna. In seguito venne distrutta durante il grande incendio di Roma del 64. Poich\u00e9 la sua pianta era considerata sacra, questi restauri non ne modificarono mai la disposizione.\nLa sua importanza divenne simbolica durante il periodo imperiale e venne trasferita in una residenza privata nel VII o VIII secolo.\nDescrizione.\nL'edificio ha una forma irregolare. Gli interni erano divisi in tre camere pi\u00f9 una camera centrale di ingresso e un cortile.\nLa parte a sud ha una forma rettangolare allungata, orientata perfettamente sull'asse est-ovest; al centro si trovava il vano di accesso, dal quale si accedeva alla stanza orientale, probabile santuario di Opi, e alla stanza occidentale munita di altare circolare, probabile santuario di Marte; a nord infine si trovava un ambiente trapezoidale con doppio porticato in legno che doveva essere un cortile scoperto, pavimentato in tufo, forse l\"'Atrium regium\". Vi si aprivano alcuni pozzi tuttora visibili e vi si dovevano trovare due allori ricordati dalla tradizione.\nMolti dei frammenti marmorei sparsi nelle vicinanze risalgono alla ricostruzione della Regia del 36 a.C."}
{"id": "660509", "revid": "37401", "url": "https://it.wikipedia.org/wiki?curid=660509", "title": "Matrimonio (liturgia)", "text": ""}
{"id": "660511", "revid": "74173", "url": "https://it.wikipedia.org/wiki?curid=660511", "title": "Fiume Ural", "text": ""}
{"id": "660512", "revid": "287204", "url": "https://it.wikipedia.org/wiki?curid=660512", "title": "U.S.A. (United State of Atlanta)", "text": "U.S.A. (United State of Atlanta) \u00e8 il quinto disco registrato dagli Ying Yang.\nTracce.\n(*) non incluse in versione \"chopped &amp; screwed\""}
{"id": "660516", "revid": "124959334", "url": "https://it.wikipedia.org/wiki?curid=660516", "title": "Belli", "text": "Persone.\nIl cognome Belli pu\u00f2 riferirsi a:"}
{"id": "660518", "revid": "124787201", "url": "https://it.wikipedia.org/wiki?curid=660518", "title": "Barriere di separazione di Ceuta e Melilla", "text": "Le Barriere di separazione di Ceuta e Melilla (in spagnolo Valla de Ceuta y Melilla, in arabo \u0633\u064a\u0627\u062c \u0645\u0644\u064a\u0644\u064a\u0629 \u0627\u0644\u062d\u062f\u0648\u062f\u064a) sono due distinte barriere fisiche di separazione tra il Marocco e le citt\u00e0 autonome spagnole di Ceuta e Melilla (le due citt\u00e0 distano fra loro in linea d'aria 225\u00a0km). Il loro proposito \u00e8 quello di ostacolare o impedire l'immigrazione illegale e il contrabbando.\nProgettata e costruita dalla Spagna alla fine degli anni '90, la divisione \u00e8 costituita da barriere coronate da filo spinato. Per il progetto, 30 milioni di euro sono stati stanziati dalla Comunit\u00e0 Europea. Sono state erette due barriere parallele di 3 metri di altezza, con posti di vigilanza alternati e camminamenti per il passaggio di veicoli adibiti alla sicurezza. Cavi posti sul terreno connettono una rete di sensori elettronici acustici e visivi. La barriera \u00e8 dotata di un'illuminazione ad alta intensit\u00e0, di un sistema di videocamere di vigilanza a circuito chiuso e strumenti per la visione notturna. Una successiva opera di innalzamento della barriera l'ha portata a 6 metri di altezza, con il consenso dell'agenzia europea Frontex.\nNel settembre 2005, si registr\u00f2 un tentativo massiccio di migrazione verso l'Europa, che caus\u00f2 la morte di molti immigranti sotto i colpi di arma da fuoco della polizia marocchina. Da allora, si sono ripetuti tentativi pi\u00f9 o meno riusciti di scavalcamento in gruppo con ripetuti episodi anche mortali di violenza da parte degli immigranti e contro di essi.\nIl Marocco si \u00e8 opposto alla costruzione della barriera, visto che considera Ceuta parte del proprio territorio occupato, motivo per il quale, dal 1975 ha richiesto la sua annessione. Coloro i quali si dichiarano contrari alla barriera sostengono che la sua esistenza abbia provocato la morte di almeno 4.000 persone, annegate nel tentativo di attraversare lo Stretto di Gibilterra ed entrare illegalmente in Spagna.\nLa barriera \u00e8 lunga 8\u00a0km a Ceuta e 12\u00a0km a Melilla."}
{"id": "660520", "revid": "1718925", "url": "https://it.wikipedia.org/wiki?curid=660520", "title": "Folk rock", "text": "Il folk rock \u00e8 un genere di popular music che unisce elementi della musica rock a sonorit\u00e0 ispirate alla musica folklorica occidentale, sorto negli Stati Uniti, in Canada ed in Europa a met\u00e0 degli anni '60. Negli Stati Uniti, il folk rock \u00e8 scaturito dal revival della musica folk e dall'influenza che i Beatles e altre band della British Invasion hanno avuto sui membri di quel movimento. Artisti come Bob Dylan e The Byrds hanno tentato di fondere i suoni del rock con il loro repertorio folk preesistente, adottando l'uso di strumenti elettrici e batteria in un modo precedentemente non gradito alla comunit\u00e0 popolare statunitense.\nIl successo commerciale della cover fatta dai Byrds di \"Mr. Tambourine Man\" di Dylan e del loro album di debutto, insieme alle registrazioni di Dylan con strumentazione rock, negli album \"Bringing It All Back Home\" (1965), \"Highway 61 Revisited\" (1965) e \"Blonde on Blonde\" (1966), incoraggiarono altri gruppi folk, come Simon &amp; Garfunkel, a usare strumenti elettrici nei loro dischi e a formare nuovi gruppi, come i Buffalo Springfield. Il controverso concerto di Dylan al Newport Folk Festival il 25 luglio 1965, dove fu accompagnato da una band elettrificata, fu anche un momento cruciale nello sviluppo del genere.\nDurante la fine degli anni '60 in Gran Bretagna e in Europa, i Pentangle, i Fairport Convention ed Alan Stivell crearono uno stile folk rock britannico distinto ed eclettico. Ispirati dal folk psichedelico britannico e dallo stile folk rock nordamericano, i gruppi folk rock britannici iniziarono a incorporare elementi della musica folk tradizionale britannica nel loro repertorio, portando ad altre varianti, tra cui il folk rock apertamente inglese della Albion Band e il Celtic rock.\nDefinizione ed etimologia.\nIn senso originario e ristretto, il termine \"folk rock\" si riferisce alla fusione di elementi di musica folk e musica rock, nata negli Stati Uniti e nel Regno Unito a met\u00e0 degli anni '60. Tra i pionieri del genere ci sono The Byrds, che iniziarono a suonare musica folk tradizionale e canzoni di Bob Dylan con strumenti rock, in uno stile fortemente influenzato dai Beatles e da altre band della British Invasion. Il termine \"folk rock\" fu inizialmente coniato nel giugno 1965 dalla stampa musicale statunitense per descrivere la musica dei Byrds, mese in cui fu pubblicato l'album di debutto della band. Anche The Animals contribuirono alla formazione del genere con la cover del brano folk \"The House of the Rising Sun\", che ispir\u00f2 poi l'altrettanto determinante suono elettrico del Dylan successivo negli album \"Bringing It All Back Home\", \"Highway 61 Revisited\" e \"Blonde on Blonde\"..\nIn un senso pi\u00f9 ampio, il folk rock comprende generi e movimenti musicali di simile ispirazione provenienti dalle diverse regioni del mondo. Il folk rock pu\u00f2 protendere pi\u00f9 verso il folk o verso il rock, sia nella strumentazione che nello stile musicale e vocale, che nella scelta del materiale. Mentre il genere originale si basava sulla tradizione musicale europea e nord-americana, nel folk rock successivo le influenze possono venire dalla musica folk ed etnica delle zone pi\u00f9 disparate del mondo.\nStoria.\nOrigini ed antecedenti.\nIl revival della musica folk.\nIl folk revival americano inizi\u00f2 negli anni '40; trovando le fondamenta su cantanti folk di protesta come Woody Guthrie e Pete Seeger, raggiunse poi l'apice di popolarit\u00e0 a met\u00e0 degli anni '60 con artisti come Bob Dylan e Joan Baez. Nel 1948 Seeger form\u00f2 the Weavers, la cui popolarit\u00e0 mainstream pose le basi per il folk revival degli anni '50 e dei primi anni '60 e serv\u00ec anche a colmare il divario tra folk, popular music e canzone contemporanea. Il suono e il repertorio dei Weavers che comprendeva materiale di folk tradizionale e canzoni attuali hanno ispirato direttamente the Kingston Trio, un gruppo folk di tre elementi \u00e8 venuto alla ribalta nel 1958 con il loro brano di successo dal titolo \"Tom Dooley\". The Kingston Trio forn\u00ec cos\u00ec il modello per numerosi gruppi \"folk collegiale\" tra il 1958 e il 1962.\nParallelamente al \"folk collegiale\", un altro gruppo di artisti provenienti dalle metropoli si ispiravano alla canzone di protesta di Woody Guthrie ed al blues di Lead Belly, Brownie McGhee e Josh White. Molti di questi revivalisti di citt\u00e0 furono influenzati dalle registrazioni di musica folk tradizionale americana degli anni '20 e '30, che erano state ripubblicate dalla Folkways Records; Particolarmente influente fu l\"Anthology of American Folk Music\" curata da Harry Everett Smith. Mentre questo revival folk urbano nasceva in molte citt\u00e0, New York, con la sua fiorente scena dei locali del Greenwich Village era considerato il centro del movimento. Da questo ambiente fertile nacquero i grandi del folk di protesta come Bob Dylan, Tom Paxton, Phil Ochs e Peter, Paul and Mary,[19] molti dei quali sarebbero divenuti poi autori di musica folk rock.\nLa stragrande maggioranza di questi revivalisti folk condivideva il disprezzo per i valori della cultura di massa americana tradizionale, divenendo cos\u00ec autori di canzoni di \"protesta\". L'influenza di questo movimento di protesta popolare si sarebbe poi manifestata nei testi sociopolitici e nei sentimenti anti-establishment di molte canzoni folk rock, come i singoli di successo \"Eve of Destruction\", \"Like a Rolling Stone\", \"For What It's Worth\" e \"Let's Live for Today\".\nDurante gli anni '50 e l'inizio degli anni '60 nel Regno Unito nasceva un movimento parallelo chianmato secondo revival folk britannico con cantanti come Ewan MacColl e Bert Lloyd. Entrambi consideravano la musica folk britannica un veicolo per concetti politici di sinistra e un antidoto alla popular music dell'epoca dominata dagli americani. Fu poi nel 1956 che la mania dello skiffle si un\u00ec al folk revival britannico divenendo un fenomeno mainstream e connesso con la cultura giovanile britannica. Lo Skiffle rinnov\u00f2 la popolarit\u00e0 della musica folk in Gran Bretagna, portando direttamente al movimento progressive folk e alla relativa scena dei club folk britannici. Tra i protagonisti del movimento progressive folk c'erano Bert Jansch e John Renbourn, che in seguito avrebbero formato la band folk rock Pentangle alla fine degli anni '60. Altri importanti artisti folk rock con radici nella scena folk progressive sono stati Donovan, Al Stewart, John Martyn e Paul Simon\nIl folk nel rock and roll anni '50.\nI germi di una contaminazione tra folk e rock si mostrarono in modo labile gi\u00e0 nel rock 'n' roll americano degli anni 50: la cover di Elvis Presley del 1954 dello standard bluegrass di Bill Monroe \"Blue Moon of Kentucky\"; il materiale scritto da Buddy Holly, che ha fortemente influenzato sia Dylan che i Byrds; la registrazione di Ritchie Valens della canzone popolare messicana \"La Bamba\"; l'adattamento rock 'n' roll di Lloyd Price della canzone popolare afroamericana \"Stagger Lee\" \"(originariamente registrato da Mississippi John Hurt nel 1928); le interpretazioni rock 'n' roll di Jimmie Rodgers di canzoni popolari tradizionali; e le registrazioni folk e influenzate dal country presenti nell'album del 1959 degli Everly Brothers intitolato \"Songs Our Daddy Taught Us\".\nL'influenza della British Invasion negli autori folk.\nA partire dal 1964 e durato fino al 1966 circa, un'ondata di gruppi beat britannici, tra cui i Beatles, i Rolling Stones, i Dave Clark Five, i Gerry &amp; the Pacemakers, i Kinks e gli Herman's Hermits ed altri dominarono le classifiche musicali statunitensi. Questi gruppi erano tutti fortemente influenzati dal rock and roll americano, dal blues e dall'R&amp;B, generi musicali a cui erano stati introdotti tramite cantanti di rock and roll britannico, i dischi d'importazione americani ed il periodo della mania dello skiffle. Questo fenomeno presuli nome di British Invasion, hanno reintrodotto la cultura giovanile americana nell'ampio potenziale della musica rock e pop come mezzo creativo e nella ricchezza della cultura musicale che si trova negli Stati Uniti.\nDi particolare importanza per lo sviluppo del folk rock da parte dei British Invasion furono le sottili influenze folk evidenti nelle composizioni dei Beatles come \"I'll Be Back\", \"Things We Said Today\" e \"I'm a Loser\", con quest'ultima canzone direttamente ispirata al cantautore folk Bob Dylan. Secondo Roger McGuinn dei Byrds, gli scrittori che tentano di definire le origini del folk rock spesso \"non si rendono conto che i Beatles ne erano responsabili fin dal 1963\". E cita \"She Loves You\" come uno dei primi esempi in cui i Beatles hanno introdotto cambiamenti di accordi folk nella musica rock, iniziando cos\u00ec il nuovo genere. Queste canzoni hanno fornito un modello nella musica pop, facendo assimilare progressioni di accordi e melodie basate sul folk. Questa fusione di folk e rock 'n' roll nella musica dei Beatles divenne ancora pi\u00f9 esplicita nel 1965, con l'uscita di \"You've Got to Hide Your Love Away\", una canzone di derivazione folk con testi introspettivi, ancora una volta influenzata da Dylan. Sebbene tanto i Beatles quanto altre band britanniche, utilizzassero il folk come una tra molte influenze musicali, questo loro lato si sarebbe rivelato importante per i musicisti che tenteranno di fondere le proprie influenze folk con la musica beat.\nL'effetto che la musica di queste band britanniche ebbe sui giovani americani fu immediato; quasi da un giorno all'altro, il folk divenne superato per gran parte della giovent\u00f9 americana, che invece ha rivolto la propria attenzione alla musica britannica. L'influenza che questi gruppi hanno avuto sia sulle comunit\u00e0 folk collegiali che su quelle urbane, provoc\u00f2 una rapida perdita d'interesse per la musica folk e hanno invece abbracciato il repertorio derivato dal rock 'n' roll della British Invasion. I futuri membri di molti gruppi folk rock, tra cui i Byrds, i Jefferson Airplane, i Lovin' Spoonful, i Mamas &amp; the Papas ed i Buffalo Springfield, hanno tutti voltato le spalle alla musica folk tradizionale tra il 1964 e il 1965 come risultato diretto dell'influenza della British Invasion. L'autore e storico della musica Richie Unterberger ha notato che l'impatto dei Beatles sulla cultura popolare americana ha effettivamente suonato la campana a morto per il revival della musica popolare americana. Oltre ai Beatles, i due gruppi britannici che furono probabilmente i pi\u00f9 influenti sullo sviluppo del folk rock furono the Animals e the Searchers. Gli Animals pubblicarono un'interpretazione rock della tradizionale canzone folk \"The House of the Rising Sun\" negli Stati Uniti nell'agosto del 1964. La canzone raggiunse il numero 1 nella classifica dei singoli Billboard Hot 100 e vi rimase per tre settimane, vendendo oltre un milione di copie. L'arrangiamento della band di \"The House of the Rising Sun\", che ha trasmutato la canzone da un lamento folk acustico a una canzone rock elettrica a tutto tondo, avrebbe continuato a influenzare molte band folk rock, ma nessuno pi\u00f9 dello stesso Dylan, che l'ha citata come uno dei fattori chiave nella decisione di registrare ed esibirsi con una rock band elettrica nel 1965.\nThe Searchers resero popolare il suono stridente della chitarra elettrica a dodici corde. Molti musicisti nei movimenti folk collegiali e urbani avevano gi\u00e0 familiarit\u00e0 con le chitarre acustiche a dodici corde attraverso la musica del cantante folk e blues Lead Belly. Tuttavia, l'uso che fecero gli Searchers della dodici corde amplificata forn\u00ec un altro esempio di come elementi folk convenzionali potessero essere incorporati nella musica rock per produrre suoni nuovi ed eccitanti. Anche il chitarrista solista dei Beatles, George Harrison, ha influenzato questa tendenza verso le chitarre pi\u00f9 acute nel folk rock con il suo uso di una chitarra a dodici corde Rickenbacker nelle registrazioni dei Beatles della met\u00e0 degli anni '60. Questo suono relativamente pulito e stridente, senza distorsioni o altri effetti per chitarra, \u00e8 diventato una pietra fondante della strumentazione folk rock ed \u00e8 stato utilizzato in molti dischi folk rock americani realizzati durante il 1965 e il 1966.\nIl folk rock negli anni '60.\nI primi esempi.\nSe \u00e8 vero che il termine folk rock non verr\u00e0 coniato prima del 1965 per descrivere il primo album dei Byrds, alcuni esempi di folk rock erano gi\u00e0 palesemente in atto. Unterberger ha definito quindi proto-folk rock il materiale scritto dai Beau Brummels di San Francisco. Nonostante la loro immagine beatlesiana, l'uso da parte della band di accordi minori, armonie inquietanti e chitarra acustica folk fin dal loro singolo di debutto \"Laugh, Laugh\", era stilisticamente molto simile al successivo folk rock dei Byrds. Rilasciato nel dicembre 1964, \"Laugh, Laugh\" raggiunse la posizione numero 15 della Billboard Hot 100 all'inizio del 1965, mentre il suo seguito dal sapore simile, \"Just a Little\", fece ancora meglio, raggiungendo il numero 8 su la classifica dei singoli statunitensi. Il successo della musica dei Beau Brummels fu anche importante nel dimostrare che un ibrido di folk e rock poteva potenzialmente essere tradotto in un successo commerciale mainstream.\nAntecedente al successo dei Beau Brummels di quasi due anni, il singolo \"Needles and Pins\" del cantautore Jackie DeShannon dell'aprile 1963 segn\u00f2, secondo Unterberger, la prima apparizione del suono squillante della chitarra che sarebbe diventato un pilastro del primo folk rock. L'uso di riff di chitarra ciclici ed acuti fu ripetuto nella registrazione di DeShannon della fine del 1963 della sua composizione \"When You Walk in the Room\". L'anno successivo, entrambe le canzoni sarebbero diventate successi per la band di Liverpool The Searchers, che nelle proprie versioni scelse di porre ancora pi\u00f9 enfasi sulla chitarra. Inoltre, un certo numero di canzoni di DeShannon del periodo, tra cui \"When You Walk in the Room\", mostravano un grado di maturit\u00e0 e sensualit\u00e0 lirico maggiore di quanto fosse usuale per le canzoni pop dell'epoca. Questo elevato grado di introspezione emotiva \u00e8 stato ispirato dal suo amore per il modo di scrivere canzoni folk di Bob Dylan e rappresenta uno dei primi tentativi di un artista americano di assorbire la sensibilit\u00e0 folk nella musica rock.\nAltre band e artisti solisti che stavano stravolgendo i confini tra folk e rock nei primi anni '60 includono Judy Henske, Richard e Mimi Fari\u00f1a, e The Mugwumps, l'ultimo dei quali era una band di New York con futuri membri dei Lovin' Spoonful e The Mamas &amp; the Papas. Da segnalare anche la band australiana The Seekers, che si era trasferita in Inghilterra nel 1964 e ha raggiunto il numero 1 nella UK Singles Chart con \"I'll Never Find Another You\" nel febbraio 1965. Unterberger ha notato che, sebbene non fosse strettamente una canzone folk, \"I'll Never Find Another You\" \u00e8 stata molto influenzata da Peter, Paul and Mary e presentava una parte ciclica di chitarra a dodici corde che ricordava lo stile di chitarra che Jim McGuinn dei Byrds che sarebbe diventato popolare pi\u00f9 tardi nello stesso anno.\nNascita ed evoluzione del folk rock tra The Byrds, Bob Dylan e Tom Wilson.\nIl momento in cui tutte le influenze precedenti confluirono in quello che verr\u00e0 poi chiamato folk rock fu l'uscita della cover dei Byrds del brano \"Mr. Tambourine Man\" di Bob Dylan. Fu per descrivere il suono del loro primo album, che la stampa musicale statunitense coni\u00f2 il termine \"folk rock\" per descrivere il suono della band nel giugno 1965, pi\u00f9 o meno nello stesso momento in cui \"Mr. Tambourine Man\" ha raggiunto la posizione 1\u00b0 posto nella classifica di Billboard. Nel giro di tre mesi era diventato il primo grande successo folk rock, raggiungendo il numero 1 sia nella Billboard Hot 100 che nella UK Singles Chart. Il successo del singolo diede inizio al boom del folk rock del 1965 e del 1966, anni in cui una profusione di artisti influenzati dai Byrds inond\u00f2 le classifiche americane e britanniche, con band come the Lovin' Spoonful, Barry McGuire, the Mamas &amp; the Papas Simon &amp; Garfunkel, Jefferson Airplane, the Turtles, We Five, Love, and Sonny &amp; Cher.\nFu durante le prove al World Pacific che la band inizi\u00f2 a sviluppare la miscela di musica tra folk e pop in stile Beatles che avrebbe caratterizzato il loro sound. Tuttavia, questa miscela di suoni scatur\u00ec naturalmente, evolvendosi in modo organico dalle radici folk di alcuni membri della band unite al loro desiderio di emulare i Beatles. Le influenze folk della band, la mancanza di esperienza con le forme di musica rock e la strumentazione beatlesiana si sono combinate per dare quel caratteristico colore musicale con il loro materiale auto-scritto e con il loro repertorio di derivazione folk. La band stessa si rese presto conto che c'era qualcosa di unico nella loro musica e, con l'incoraggiamento di Dickson, iniziarono a lavorare per colmare il divario tra folk e rock.\nLa miscela di testi astratti come in \"Mr. Tambourine Man\", di melodie influenzate dal folk, di armonie pi\u00f9 complesse, di chitarre Rickenbacker a 12 corde dal suono pi\u00f9 squillante e l'influenza della musica, port\u00f2 alla sintesi che in seguito verr\u00e0 chiamata \"folk rock\". Il solo testo di \"Mr. Tambourine Man\" ha portato il cantautorato rock e pop a nuove vette; mai prima d'ora testi cos\u00ec intellettuali e letterari erano stati combinati con la strumentazione rock da un gruppo di popular music.\nSe negli anni precedenti al 1965, i circuiti pi\u00f9 puristi e radicali del folk revival statunitense tendevano a disdegnare ogni compromesso tra acustico ed elettrificato, considerandolo un sintomo di degrado collegabile alla musica pop, fu solo quando nel 1964 Bob Dylan ascolt\u00f2 la versione degli Animals di \"The House of the Rising Sun\", che decise di introdurre elementi elettrici nelle sue canzoni. Cinque giorni prima che i Byrds entrassero ai Columbia Studios di Hollywood per registrare la loro versione della sua canzone \"Mr. Tambourine Man\", Bob Dylan completava le sessioni di registrazione del suo quinto album, \"Bringing It All Back Home\". Delle undici tracce dell'album, sette contenevano un accompagnato da rock band completamente elettrica, in netto contrasto con i suoi precedenti album folk acustici.\n\"Bringing It All Back Home\" fu rilasciato il 22 marzo 1965, piazzandosi alla 6\u00aa posizione della classifica Billboard Top LP e alla 1\u00aa posizione nella classifica degli album del Regno Unito. La miscela dell'album di suoni di derivazione rhythm and blues e testi poetici e astratti fu determinante nel dimostrare che un contenuto lirico ed intelligente potesse sposarsi con il rock 'n' roll. Le canzoni dell'album fecero fare un balzo in avanti rispetto alla musica folk, ed anche il materiale acustico pi\u00f9 radicalmente folk del disco, andavano ben oltre quelli della musica folk contemporanea, con testi pungenti, apocalittici e spesso umoristici superando la musica di protesta folk a cui era stato precedentemente associato.\nIl 20 luglio 1965, Dylan pubblic\u00f2 l'innovativo \"Like a Rolling Stone\", una feroce critica di sei minuti, diretta a una ragazza dell'alta societ\u00e0, che ancora una volta vedeva Dylan accompagnato da una rock band elettrica. Pubblicata proprio mentre la cover dei Byrds di \"Mr. Tambourine Man\" era in cima alle classifiche degli Stati Uniti, la canzone \u00e8 stata determinante nel definire la fiorente scena folk rock e nell'affermare Dylan come una vera rock star, piuttosto che come un cantante folk. \"Like a Rolling Stone\" raggiunse la Top 5 su entrambe le sponde dell'Atlantico. Cinque giorni dopo l'uscita di \"Like a Rolling Stone\", il 25 luglio 1965, Dylan fece un'apparizione controversa al Newport Folk Festival, eseguendo tre canzoni con una band al completo, dove un pubblico purista del folk non ancora pronto alle novit\u00e0 lo accolse con derisioni e fischi, per poi ricredersi negli anni successivi. Oggi quel concerto \u00e8 convenzionalmente considerato uno dei momenti salienti per lo sviluppo del folk rock.\nL'album successivo di Dylan era completamente elettrico e si intitolava \"Highway 61 Revisited\". Il singolo \"Positively 4th Street\", fu interpretato come un rimprovero ai puristi del folk che avevano rifiutato la sua nuova musica elettrica. Per tutto il 1965 e il 1966, Dylan sforn\u00f2 singoli di successo come \"Subterranean Homesick Blues\", \"Like a Rolling Stone\", \"Positively 4th Street\" e \"I Want You\" che, assieme agli album \"Bringing It All Back Home\", \"Highway 61 Revisited\" e \"Blonde on Blonde\", saranno enormemente influenti sullo sviluppo e la popolarit\u00e0 del folk rock. Sebbene le prese di distanza di Dylan dalla musica folk acustica abbia avuto l'effetto di un allontanamento di molti dei suoi fan originari, il suo nuovo sound folk rock gli procur\u00f2 legioni di nuovi fan durante la met\u00e0 degli anni '60. La popolarit\u00e0 e il successo commerciale dei Byrds e della miscela di musica folk e rock di Bob Dylan influenzarono un'ondata di nuove band, dando inizio ad un periodo che retroattivamente divenne noto come il boom del folk rock.\nUn merito particolare nell'evoluzione del folk rock lo ebbe Tom Wilson: Sebbene abbia iniziato come musicista jazz, il giovane produttore afroamericano della Columbia Records Tom Wilson \u00e8 diventato noto come la \"moglie di mezza et\u00e0 del folk-rock\" per il suo lavoro seminale dietro le quinte. Come produttore di Bob Dylan durante gli album di transizione \"The Times They Are a-Changin\"', \"Another Side of Bob Dylan\" e \"Bringing It All Back Home\", \u00e8 stato l'architetto del suono elettrico di Dylan. \u00c8 forse anche pi\u00f9 noto, tuttavia, per aver scoperto prima Simon &amp; Garkfunkel e poi per averli trasformati in superstar del folk-rock con il remix rock non autorizzato che ha reso un successo il loro brano \"The Sound of Silence\".\nL'espansione del folk rock.\nIl critico musicale Richie Unterberger ha notato come il successo commerciale della cover dei Byrds di \"Mr. Tambourine Man\", insieme ai contributi di Dylan al genere negli album \"Bringing It All Back Home\", \"Highway 61 Revisited\" e \"Blonde on Blonde\", ha avviato l'esplosione del folk rock con numerosi nuovi musicisti e band. Il loro successo ha portato il produttore discografico Tom Wilson ad aggiungere sovraincisioni di chitarra elettrica, basso e batteria a \"The Sounds of Silence\", una canzone che era stata registrata dal duo folk Simon &amp; Garfunkel nel 1964 e pubblicata per la prima volta nel loro album \"Wednesday Morning, 3 A.M.\". Il singolo cos\u00ec ristampato sal\u00ec al numero 1 della classifica pop di Billboard alla fine del 1965, divenendo un successo in tutto il mondo e diede al duo una delle carriere di maggior successo nella musica pop e rock. Simon e Garfunkel sono stati descritti come \"il pi\u00f9 grande duo del folk-rock, la cui fama e influenza durerebbero ben oltre il periodo d'oro del folk-rock\".\nUna delle prime band a creare un suono decisamente americano in risposta alla British Invasion furono the Beach Boys; pur non essendo una band folk rock, hanno influenzato direttamente il genere e al culmine del boom del folk rock nel 1966 hanno avuto un successo con una cover della canzone folk degli anni '20 delle Indie occidentali intitolata \"Sloop John B\", conosciuta tramite the Kingston Trio, che a loro volta l'avevano appresa da the Weavers.\nGran parte della prima musica folk-rock sorse durante un periodo di sconvolgimento globale generale, la guerra del Vietnam e nuove preoccupazioni per il mondo da parte dei giovani. Negli Stati Uniti, il periodo di massimo splendore del folk rock \u00e8 stato probabilmente tra la met\u00e0 degli anni Sessanta e la met\u00e0 degli anni Settanta, quando si alline\u00f2 con il movimento hippie divenendo un mezzo importante per esprimere idee radicali. Citt\u00e0 come San Francisco, Denver, New York City e Phoenix sono diventate centri nevralgici della cultura folk rock, giocando una posizione centrale assieme ai circuiti folk delle origini. Il suono \"unplugged\" e semplice della musica rifletteva la connessione del genere con una visione critica di una societ\u00e0 tecnologica e consumistica. A differenza dei testi di evasione della musica pop, probabilmente una distrazione fantastica dai problemi della vita, gli artisti folk tentarono di comunicare preoccupazioni per temi come la pace, la consapevolezza globale e altri temi rilevanti dell'epoca. Le band la cui musica era significativamente folk rock durante la met\u00e0-fine degli anni '60 includevano Donovan, the Lovin' Spoonful, the Mamas &amp; the Papas, the Youngbloods, Love e, nei loro primi anni, Jefferson Airplane.\nA met\u00e0 degli anni '60, il cantautore Gordon Lightfoot inizi\u00f2 a spostare le sue canzoni folk declinandole in un folk-rock guidato dalle percussioni, con registrazioni come \"Black Day in July\" sugli scontri di Detroit del 1967. Sarebbe poi salito in cima alle classifiche negli anni '70 con una serie di sue registrazioni folk-rock come \"Sundown\" e \"Carefree Highway\" divenendo poi una leggenda del folk-rock. Alcuni artisti che originariamente producevano con un suono rock pi\u00f9 duro hanno poi declinato i loro suoni verso tonalit\u00e0 pi\u00f9 intimiste e folk. In questa categoria c'era Cat Stevens, che ha iniziato a Londra proprio come i Byrds hanno fatto negli Stati Uniti, ma ha poi attenuato il suono con strumenti acustici. Le sue canzoni contenevano preoccupazione per l'ambiente, la guerra e il futuro del mondo in generale. La cantautrice canadese Joni Mitchell ha vinto numerosi Grammy Awards con le sue canzoni folk rock/pop.\nMovimenti collegati.\nIl folk rock britannico e il Celtic rock.\nIn Europa nel 1966 nascono i Fairport Convention di Richard Thompson e Ashley Hutchings ai quali nel 1967 si aggiunge la cantante Sandy Denny e nel 1968 Pentangle di John Renbourn e Bert Jansch con Jacqui McShee alla voce. I due gruppi percorrono un percorso inverso, partendo rispettivamente dal blues e dal jazz includono elementi della tradizione musicale britannica. Contemporaneamente in Bretagna Alan Stivell unisce la musica celtica (bretone, ma anche scozzese e irlandese) e i suoi strumenti tradizionali, tra cui l'arpa celtica e la cornamusa, e il rock con chitarre e percussioni. Nel 1969 Ashley Hutchings, bassista e cantante dei Fairport Convention, fonda insieme a Terry Wood (The Pogues) un proprio gruppo di folk revival: gli Steeleye Span che riusciranno in una perfetta fusione tra il rock e la musica tradizionale inglese, che li far\u00e0 anche andare in classifica sia negli U.S.A. che in Gran Bretagna. Quest'attitudine al folk, pu\u00f2 essere ritrovata anche in gruppi progressive come Jethro Tull, con i dischi della cosiddetta \"triade folk\":\"Songs from the Wood\", \"Heavy Horses\" e \"Stormwatch\", e i Traffic di \"John Barleycorn Must Die\", o nei Led Zeppelin di \"Led Zeppelin III\"."}
{"id": "660530", "revid": "287204", "url": "https://it.wikipedia.org/wiki?curid=660530", "title": "U.S.A. Still United", "text": "U.S.A. Still United \u00e8 il sesto disco registrato dal duo Ying Yang Twins, questo disco \u00e8 la versione mixata del loro precedente titolo U.S.A. (United State of Atlanta)."}
{"id": "660535", "revid": "3325", "url": "https://it.wikipedia.org/wiki?curid=660535", "title": "Tono Zancanaro", "text": ""}
{"id": "660538", "revid": "767487", "url": "https://it.wikipedia.org/wiki?curid=660538", "title": "Terry Winograd", "text": "Winograd \u00e8 noto nel mondo della filosofia della mente e dell'intelligenza artificiale per il suo lavoro pioneristico sul linguaggio naturale con la realizzazione nel 1972 del programma SHRDLU."}
{"id": "660546", "revid": "15756", "url": "https://it.wikipedia.org/wiki?curid=660546", "title": "Bastia (Albenga)", "text": "Bastia \u00e8 una frazione di 693 abitanti del comune di Albenga, in provincia di Savona. Ubicata a 25 m s.l.m. dista circa 5\u00a0km dal centro ingauno. \u00c8 situata dove le acque del torrente Arroscia si uniscono a quelle del Neva originando il fiume Centa.\nStoria.\nLa zona di Bastia era gi\u00e0 abitata in epoca romana, tant'\u00e8 che il primo nome conosciuto negli Statuti di Albenga del 1288 \u00e8 \"Valliranum\", diventato poi Velirano, che rappresentano la desinenza dei fondi coltivati gi\u00e0 in epoca romana, come Lusignano, Antognano, Aregliano. Tuttavia non sono state rinvenuti reperti di epoca romana. Come altri borghi della piana, il primo insediamento sorge su un'altura, leggermente sollevata dalla piana per proteggersi dalle acque del Centa e per motivi difensivi. Negli statuti del 1288 \u00e8 presente una riferimento ai lavori da realizzarsi sul Neva che devono fare gli uomini di Leca e Valiranum, con la costruzione di ponti, molini, argini, ecc.. Intorno a quest'epoca il comune si espande e necessit\u00e0 di fondare \"Ville Nove\" a difesa dei confini territoriali, delle principali vie di accesso alle valli circostanti, delle principali vie di accesso alle valli circostanti e degli abitanti stessi, che vivendo in case sparse non erano difendibili da eventuali attacchi; questi motivi hanno indirizzato la politica espansionistica del comune in tal senso. Sorgono in questo periodo centri come Villanova d'Albenga, Pogli (Ortovero), Cisano sul Neva, Borghetto Santo Spirito e altre ancora di cui resteranno poche tracce. E' in quest'ottica Albenga decide di fondare in questa zona una nuova villa, \"Mazarasca\" che non vedr\u00e0 mai la luce, ma invece viene rinforzata quella che era la parte abitata, la \"Bastita\" o una fortificazione, da identificarsi con il borgo antico ancora presente, e che viene ampliato ancora nel XIV secolo. Nel 1290 l'abate del popolo di Genova stabiliva che il comune di Albenga non potesse pi\u00f9 costruire fortificazioni a Coasco, Valiranum, Massaro, ed Arveglio, pertanto \u00e8 da presumere che il Comune avesse ovviato a tale regole andando a fortificare quello che era gi\u00e0 presente.\nIn seguito all'incremento demografico le case di \"Valliranum\" - antico nome di Bastia - non bastarono pi\u00f9 e fu cos\u00ec che il paese si svilupp\u00f2 tutt'attorno alla collinetta chiamata \"U Burgu\" (il Borgo), sulla cui sommit\u00e0 \u00e8 tuttora visitabile l'antica cappella di San Bernardo (\"capela de San Benardu\").\nNella frazione \u00e8 presente il Palazzo della Famiglia Anfossi, per molto tempo considerato la \"bastida\" fondata dal comune il 31 luglio del 1295, ma pi\u00f9 probabilmente un luogo \"d'otium\" della nobile famiglia ingauna. La zona viene comunemente della \"paraxio\". Per la tradizione orale la Bastida sarebbe il borgo stesso e le mura delle case prospicienti via alla Chiesa altro non sarebbero se non le mura di cinta del fortilizio, a ridosso delle quali nei secoli si sono appoggiate le nuove abitazioni. Si narra della presenza di un sottopassaggio di collegamento tra le case situate sul lato destro della salita del borgo e che giungeva sino alla cappella di San Bernardo e all'ospizio dove venivano accolti e rifocillati i viandanti. Alla sera poi si chiudevano le grandi porte e il borgo era al sicuro. Percorrendo il sottopassaggio in discesa si arrivava alle prime case del borgo e al convento dove risiedevano i frati.\nAlla fine del XVI secolo il borgo vive un periodo di splendore, tanto che le vecchie mura non sono sufficiente a contenere la crescita, viene ampliato il centro abitato, vengono fondate nuove chiese.\nNel 1608 Stefano Pizzo fonda un nuovo oratorio, che nel 1627 fu chiamato \"Nostra Signora del Carmine\", e il 27 aprile del 1641 la Cappella diventa aperta al culto religioso. I due luoghi vennero lasciati in eredit\u00e0 ai figli maschi con il patto che vengano celebrate diverse messe durante l'anno: Vergine Maria, San Bartolomeo e Santa Lucia, ed una particolare dedicata a tutti i defunti della famiglia.\nViene fondata nella chiesa di Santo Stefano in Massaro il 26 novembre del 1612 con atto pubblico rogato dal notaio Giann-Angelo Paccino il 26 novembre del 1612, successivamente l'atto viene confermato con bolla da Roma il 6 agosto del 1614 e trasferita definitivamente nella nuova chiesa parrocchiale della Santissimi Annunziata con decreto del Vescovo Pier Francesco Costa il 4 marzo del 1641. La confraternita dona alla parrocchia l'altare della Madonna del Santissimo Rosario, che si trova in capo alla navata sinistra.\nIn Garessio il primo maggio del 1671 si trovano i due sindaci di Bastia, Gio Francesco Henrico e Gio Giacomo Ricci che sottoscrivono un accordo con lo scultore Nicolao Rossella di Giovanni Battista al fine di realizzare una nuova cassa processionale per la statua della Madonna del Rosario. Lo scultore si impegna a realizzare:\"una Cascia ove si deve portare la divina imagine del rossario processionalmente in doratta Conforme al Divino (illegibile) et da detti deputati con quattro angeli cio \u00e8 uno per colona per ogni facicola et piu altri quattro angioli picoli con nente in mano in cima di detta cassia\", tutto come dal disegno fornito dallo scultore al prezzo di ventuno doppie, mezze di\nSpagna e mezze italiane ( il disegno \u00e8 andato perduto).\nLa storia \u00e8 ben documentata nel fondo archivistico della Parrocchia della Santissima Annunziata, conservato nel 1985 nell'Archivio Diocesano di Albenga, che consta di 167 unit\u00e0 archivistice, con registri di battesimi, cresimi, matrimoni e funerali dal 1612 al 1966. Sono altres\u00ec presenti i conti della parrocchia, con le spese per l'amministrazione e la fabricieria dal 1518 al 1962. Sono altres\u00ec presenti i registri della Compagnia del Suffragio, della Confraternita del Santissimo Rosario, della Confraternita di S. Croce dal 1580 al 1933. Oltre a questi anche i registri di adempimento dei legati e di volont\u00e0 testamentarie; fascicoli di leggi e decreti inerenti la Parrocchia, tra cui il decreto di trasferimento della Compagnia del Santissimo Rosario dalla Chiesa di Santo Stefano di Massaro nella nuova della Santissima Annunziata nel 1612. Oppure le visite pastorali, come quella del 1621 di Mons. Vincenzo Landinelli a quella del 1835 di Mons. Vincenzo-Tommaso Piratoni. Da studiare poich\u00e9 si capisce anche l'andamento della costruzione di diversi edifici. I capitoli manoscritti della Confraternita di Sancta Croce sono conservati presso l'archivio di Stato di Genova.\nNel 1854 il colera colpisce molto duramente la frazione di Bastia."}
{"id": "660547", "revid": "301156", "url": "https://it.wikipedia.org/wiki?curid=660547", "title": "Punti estremi dell'Europa", "text": "Questa \u00e8 una lista dei punti estremi dell'Europa: i punti che sono pi\u00f9 a nord, sud, ovest o est di qualunque altro luogo del continente. Il punto pi\u00f9 a nord d'Europa \u00e8 spesso considerato, in modo scorretto, Capo Nord, mentre in realt\u00e0 \u00e8 il secondo punto pi\u00f9 a nord delle terreferme europee.\nPunti estremi dell'Europa.\nEuropa comprese le terre remote controllate politicamente.\nIl punto che sta esattamente equidistante da questi quattro punti si trova a , vicino a M\u00e4tasselja, sull'isola di Saaremaa, in Estonia."}
{"id": "660550", "revid": "320578", "url": "https://it.wikipedia.org/wiki?curid=660550", "title": "Bastia d'albenga", "text": ""}
{"id": "660560", "revid": "123223327", "url": "https://it.wikipedia.org/wiki?curid=660560", "title": "Ern\u0151 Rubik", "text": "Deve principalmente la sua notoriet\u00e0 all'invenzione dell'omonimo cubo e di altri giochi di logica e strategia.\nBiografia.\nRubik nasce durante la Seconda guerra mondiale a Budapest. Suo padre era ingegnere aeronautico, sua madre, Magdolna Sz\u00e1nt\u00f3, una poetessa. Laureatosi nel 1967 in architettura presso l'Universit\u00e0 di Budapest (M\u0171szaki Egyetem) inizia a studiare scultura e architettura d'interni. Dal 1971 al 1975 lavora come architetto, per poi far ritorno all'Accademia d'Arte Applicata Moholy-Nagy di Budapest assumendo la cattedra di architettura. Durante questo periodo, nel 1973, inventa il Cubo, che inizialmente si diffonde in modo limitato in alcuni circoli scientifici.\nAgli inizi del 1980 diviene editore di una rivista di enigmistica dal nome \"\u2026 \u00c9s j\u00e1t\u00e9k\" (\"... e giochi\"). In questo periodo il Cubo inizia a diffondersi a livello internazionale, dando origine ad una \"mania\" che spinge il rompicapo ad essere uno dei giochi pi\u00f9 venduti dell'epoca.\nNel 1983 crea il Rubik-Studio, per la progettazione di mobili e giochi. Nel 1990 diventa presidente dell'Accademia di ingegneria d'Ungheria; nell'ambito della stessa crea la \"Fondazione Rubik\", per promuovere giovani ingegneri e designer particolarmente dotati. Nel ventunesimo secolo Rubik si occupa dello sviluppo di videogiochi, di architettura e dirige ancora il Rubik-Studio."}
{"id": "660561", "revid": "77358", "url": "https://it.wikipedia.org/wiki?curid=660561", "title": "Kosher", "text": ""}
{"id": "660562", "revid": "77358", "url": "https://it.wikipedia.org/wiki?curid=660562", "title": "Kashruth", "text": ""}
{"id": "660564", "revid": "77358", "url": "https://it.wikipedia.org/wiki?curid=660564", "title": "Kashrus", "text": ""}
{"id": "660565", "revid": "838137", "url": "https://it.wikipedia.org/wiki?curid=660565", "title": "Belluzzi", "text": ""}
{"id": "660566", "revid": "1305772", "url": "https://it.wikipedia.org/wiki?curid=660566", "title": "W2", "text": ""}
{"id": "660567", "revid": "1305772", "url": "https://it.wikipedia.org/wiki?curid=660567", "title": "W3", "text": ""}
{"id": "660568", "revid": "1305772", "url": "https://it.wikipedia.org/wiki?curid=660568", "title": "W8", "text": ""}
{"id": "660570", "revid": "1305772", "url": "https://it.wikipedia.org/wiki?curid=660570", "title": "W9", "text": ""}
{"id": "660573", "revid": "599013", "url": "https://it.wikipedia.org/wiki?curid=660573", "title": "Wd", "text": ""}
{"id": "660575", "revid": "228587", "url": "https://it.wikipedia.org/wiki?curid=660575", "title": "We", "text": ""}
{"id": "660576", "revid": "1115371", "url": "https://it.wikipedia.org/wiki?curid=660576", "title": "Mischia chiusa", "text": "Nel gioco del rugby (a 13 e a 15) la mischia chiusa o mischia ordinata \u00e8 una situazione di gioco che si crea per ordine dell'arbitro per riprendere il gioco quando esso \u00e8 stato interrotto per qualche irregolarit\u00e0 (ad esempio un passaggio in avanti involontario).\nDefinizione.\nIl pacchetto di mischia \u00e8 composto da otto giocatori per squadra che si dispongono in modo da formare due schieramenti, contrapposti, allo scopo di conquistare il possesso dell'ovale che viene rimesso in gioco dal mediano di mischia che, al contatto \"spalla a spalla\" dei due schieramenti introduce la palla al centro della mischia stessa.\nAllo scopo di agevolare la disposizione dei pacchetti di mischia, nel 2007 l'International Rugby Board (IRB) ha introdotto la regola che prevede che l'arbitro esprima i comandi \"crouch, touch, pause... engage!\" (bassi, tocco, pausa, ingaggio) prima dell'introduzione del pallone da parte del mediano. Dal 2012, per cercare di facilitare ulteriormente la disposizione dei due pacchetti, i comandi sono stati ridotti a tre, ovvero \"crouch, touch, set!\" (bassi, tocco, via!). Dal 2013, la sequenza di comandi \u00e8 stata modificata in \"crouch, bind, set!\".&lt;br&gt; \nGli otto giocatori si dispongono su tre linee: la \"prima linea\" formata dai due piloni (ingl. \"prop\") con al centro il tallonatore (ingl. \"hooker\"), che entra in contatto con la prima linea avversaria; la \"seconda linea\" formata da due giocatori, che puntellano la prima linea spingendo nei due spazi tra i tre giocatori, e infine la \"terza linea\" formata da tre giocatori, due laterali e uno centrale.\nL'azione di mischia si esaurisce quando la palla - senza l'uso delle mani - viene fatta uscire dal retro della mischia stessa, e raccolta da uno dei mediani di mischia (o dal numero 8) per riavviare il gioco.\nSe un pacchetto di mischia riesce a fare ruotare la mischia di 90\u00b0 (45\u00b0 nelle gare Under 19) prima che il pallone ne esca, sar\u00e0 ordinata una nuova mischia e sar\u00e0 la squadra che \u00e8 riuscita a effettuare la rotazione a rimettere in gioco."}
{"id": "660580", "revid": "599013", "url": "https://it.wikipedia.org/wiki?curid=660580", "title": "Wf", "text": ""}
{"id": "660590", "revid": "404449", "url": "https://it.wikipedia.org/wiki?curid=660590", "title": "Bemporad", "text": ""}
{"id": "660591", "revid": "599013", "url": "https://it.wikipedia.org/wiki?curid=660591", "title": "Wg", "text": ""}
{"id": "660594", "revid": "599013", "url": "https://it.wikipedia.org/wiki?curid=660594", "title": "Wh", "text": ""}
{"id": "660597", "revid": "228587", "url": "https://it.wikipedia.org/wiki?curid=660597", "title": "Wi", "text": ""}
{"id": "660599", "revid": "4239", "url": "https://it.wikipedia.org/wiki?curid=660599", "title": "Pressing", "text": "Il pressing \u00e8 una tattica propria degli sport di squadra, nel cui svolgimento sia impiegata una palla.\nApplicazione.\nNell'applicare la tattica, la squadra che non ha il possesso del pallone attacca - in maniera organizzata e grintosa - gli atleti della formazione opposta (per primo il portatore di palla): l'obiettivo \u00e8 di limitare tempi e spazi nell'impostazione del gioco, aumentando al contempo le probabilit\u00e0 di un passaggio errato oppure intercettato.\nConseguenza del pressing pu\u00f2 risultare, per la squadra che lo subisce, un arretramento o una riduzione del proprio raggio di gioco. Per un'esecuzione ottimale della tattica, \u00e8 necessario che i reparti (offensivo e difensivo) si muovano con precisione e sincronia tra loro. Al contrario, la squadra attaccata pu\u00f2 contrastare la pressione con un gioco veloce che privilegi scambi di prima e movimento degli atleti senza palla. Il fine del pressing rimane la conquista del pallone, cos\u00ec da poter impostare un contrattacco. A seconda della zona di campo in cui effettuato, si distingue in \u00abalto\u00bb e \u00abbasso\u00bb.\nAltre discipline.\nIl termine trova riscontro anche nel pugilato, dove indica la costante pressione condotta dal pugile nei confronti del suo avversario."}
{"id": "660601", "revid": "599013", "url": "https://it.wikipedia.org/wiki?curid=660601", "title": "Wj", "text": " With Johnny"}
{"id": "660603", "revid": "599013", "url": "https://it.wikipedia.org/wiki?curid=660603", "title": "Wk", "text": ""}
{"id": "660605", "revid": "767487", "url": "https://it.wikipedia.org/wiki?curid=660605", "title": "W\u00fcrmlach", "text": "W\u00fcrmlach (in sloveno \"Bumlje\") \u00e8 una frazione (comune catastale) del comune austriaco di K\u00f6tschach-Mauthen, nel distretto di Hermagor, in Carinzia. Si trova ad un'altitudine di 697 m s.l.m., nella Alta Gailtal.L'insediamento, che si trova sulla sponda opposta del torrente Gail rispetto al capoluogo K\u00f6tschach-Mauthen conta circa 300 abitanti; si sviluppa lungo una strada principale ed attorno ad una piazza in cui si trova la chiesa parrocchiale in stile tardo gotico. Il paese viene citato per la prima volta in un documento del 1374, nella frazione si trovano le rovine dello \"Schloss Weildegg\", un castello del XVI secolo edificato su fortificazioni preesistenti documentate dal 1264.A partire dal 1300 circa da W\u00fcrmlach e da altri luoghi della carinzia si verific\u00f2 un'emigrazione verso Timau (in tedesco Tischlbong) grazie alla scoperta di giacimenti di argento, tant'\u00e8 che una buona parte degli abitanti di Timau e una parte di quelli di Paluzza discende dai progenitori giunti da W\u00fcrmlach e K\u00f6tschach-Mauthen .Il maniero dal 1630 alla met\u00e0 del XVIII secolo fu di propriet\u00e0 della famiglia del pittore Josef Ferdinand Fromiller, autore della \"Wappensaal\" al Landhaus di Klagenfurt. A W\u00fcrmlach si trova una stazione di controllo dell'oleodotto Adria-Wien da Trieste a Vienna."}
{"id": "660606", "revid": "599013", "url": "https://it.wikipedia.org/wiki?curid=660606", "title": "Wl", "text": ""}
{"id": "660608", "revid": "599013", "url": "https://it.wikipedia.org/wiki?curid=660608", "title": "Wm", "text": ""}
{"id": "660612", "revid": "599013", "url": "https://it.wikipedia.org/wiki?curid=660612", "title": "Wn", "text": ""}
{"id": "660614", "revid": "599013", "url": "https://it.wikipedia.org/wiki?curid=660614", "title": "Wo", "text": ""}
{"id": "660618", "revid": "1529788", "url": "https://it.wikipedia.org/wiki?curid=660618", "title": "Wp", "text": ""}
{"id": "660621", "revid": "599013", "url": "https://it.wikipedia.org/wiki?curid=660621", "title": "Wq", "text": ""}
{"id": "660623", "revid": "599013", "url": "https://it.wikipedia.org/wiki?curid=660623", "title": "Wr", "text": ""}
{"id": "660625", "revid": "376939", "url": "https://it.wikipedia.org/wiki?curid=660625", "title": "Tumore benigno", "text": ""}
{"id": "660627", "revid": "599013", "url": "https://it.wikipedia.org/wiki?curid=660627", "title": "Ws", "text": ""}
{"id": "660628", "revid": "363629", "url": "https://it.wikipedia.org/wiki?curid=660628", "title": "Tumore maligno", "text": ""}
{"id": "660632", "revid": "6923", "url": "https://it.wikipedia.org/wiki?curid=660632", "title": "Cristina di Danimarca", "text": "La sua figura ebbe una notevole importanza politica nell'Europa della met\u00e0 del Cinquecento, in quanto fu spesso oggetto di un'accurata politica matrimoniale guidata da suo zio, l'imperatore Carlo V. Abile politica e diplomatica, fu una delle principali consigliere di suo figlio Carlo III. Fu inoltre pretendente ai troni di Danimarca, Norvegia e Svezia dal 1561 al 1590, non riuscendo comunque a riconquistare il diritto di successione dopo la morte di suo padre. Termin\u00f2 la sua vita come signora di Tortona, feudo donatole dal primo marito.\nBiografia.\nI primi anni.\nCristina era figlia di re Cristiano II di Danimarca, Norvegia e Svezia e dell'infanta Isabella d'Asburgo. Suo padre era figlio del re Giovanni di Danimarca e della principessa Cristina di Sassonia, mentre sua madre era figlia del re Filippo I di Castiglia e della regina Giovanna. Inoltre per parte di madre, era sia nipote di Carlo V, imperatore del Sacro Romano Impero che della spagnola Caterina d'Aragona, regina d'Inghilterra.\nNacque a Nyborg, nella Danimarca centrale, nel 1521. Nel gennaio del 1523, un gruppo di nobili si ribell\u00f2 al governo di suo padre offrendo il trono a suo zio, il duca Federico di Holstein. Cristina e sua sorella col fratello seguirono i genitori nel loro esilio nell'aprile di quello stesso anno a Veere, in Zelandia, nei Paesi Bassi. Cristina crebbe quindi alla corte olandese della zia e della prozia, Margherita d'Austria e Maria d'Ungheria. Sua madre mor\u00ec il 19 gennaio 1526. Nel 1532, suo padre Cristiano II di Daniamrca venne imprigionato dopo aver tentato di riprendere il suo trono nella patria natia. In quello stesso anno mor\u00ec suo fratello ed ella divenne la seconda in linea di successione dopo la sorella maggiore Dorotea al trono danese, virtualmente vacante.\nCristina ebbe una buona educazione dalla zia che era reggente dei Paesi Bassi, sotto la supervisione della sua governante, madame de Fiennes. Venne descritta dai contemporanei come una ragazza di grande bellezza, intelligenza e vitalit\u00e0, amante della caccia e dei cavalli. Come nipote dell'imperatore Carlo V del Sacro Romano Impero e per i suoi legami con le corti europee dell'epoca, divenne un ottimo partito nel gioco delle alleanze matrimoniali. Nel 1527, Thomas Wolsey, cardinale primate d'Inghilterra, sugger\u00ec che Henry FitzRoy, duca di Richmond e Somerset e figlio illegittimo di Enrico VIII sposasse Cristina o sua sorella Dorotea, ma gli Asburgo non acconsentirono a questo matrimonio.\nDuchessa consorte a Milano.\nA soli 13 anni, Cristina and\u00f2 sposa a Francesco II Sforza, ultimo duca di Milano, il quale aveva chiesto la sua mano al potente zio Carlo V dopo aver tentato invano di maritarsi con la sorella maggiore Dorotea nell'ambito di cementare la sua politica di alleanza col Sacro Romano Impero. La cerimonia si svolse per procura a Bruxelles il 23 settembre 1533 alla presenza della sposa e dell'inviato del duca, il marchese Massimiliano Stampa, castellano del Castello Sforzesco e uno dei pi\u00f9 influenti consiglieri di Francesco II.\nLa giovane principessa danese intraprese quindi un lungo viaggio via terra dalla natia Danimarca sino al ducato italiano; prima di fare il proprio ingresso solenne a Milano, soggiorn\u00f2 al castello di Cusago di propriet\u00e0 di Massimiliano Stampa. Il 3 maggio 1534, Cristina fece il suo ingresso ufficiale a Milano tra grandi festeggiamenti ed il 4 maggio venne celebrato il matrimonio ecclesiastico nella sala della Rocchetta del Castello Sforzesco. La relazione di Cristina col marito era buona, ed ella era molto popolare a Milano dove era vista dai pi\u00f9 come un simbolo di stabilit\u00e0 e pacificazione dopo decenni di guerre che avevano martoriato l'Italia settentrionale, oltre ad essere particolarmente ammirata per la sua bellezza. Anche a Milano, Cristina ebbe modo di prendere parte a numerose feste legate alla caccia, avviando anche alcuni lavori di restauro e rifacimento dei suoi appartamenti al castello. Scelse quale dama di compagnia Francesca Paleologa del Monferrato, sposa di Costantino Comneno, principe titolare di Macedonia, la quale divenne una delle sue pi\u00f9 intime confidenti.\nIl suo matrimonio con Francesco II ad ogni modo fu di breve durata in quanto il consorte si spense gi\u00e0 nell'ottobre del 1535, lasciando in eredit\u00e0 a Cristina la signoria di Tortona. Secondo quanto stabilito dal contratto di matrimonio firmato col marito, qualora l'unione tra i due non avesse prodotto eredi, il ducato sarebbe passato a Carlo V del Sacro Romano Impero, zio di Cristina, al quale ella riusc\u00ec a strappare il permesso di rimanere a Milano anche dopo la sua decadenza da duchessa consorte. Carlo V le permise di continuare a vivere al castello ducale e di avere una propria corte. Con l'intento di mantenere una propria indipendenza e una propria posizione, il marchese Stampa le sugger\u00ec di maritarsi con l'erede al trono di Savoia, il principe Luigi di Piemonte, ma il piano fall\u00ec in quanto il promesso sposo mor\u00ec poco dopo. Papa Paolo III le sugger\u00ec di sposare il figlio di sua nipote Cecilia Farnese che era appena qualche anno pi\u00f9 grande di lei e che era stato allevato alla corte di Milano. Contemporaneamente il re di Francia, per far valere i propri diritti di successione sul trono di Milano, le propose di sposare suo figlio il duca di Angoul\u00eame.\nDi fronte a questa corsa al trono, Carlo V rifiut\u00f2 tutte le offerte e prese del tempo per gestire la situazione, non volendo che nessuna potenza esterna potesse privare la monarchia spagnola che egli dirigeva del dominio del milanese. Cristina, dal canto suo, continu\u00f2 ad essere vista come la signora di Milano ed accolse nella capitale lombarda la duchessa Beatrice di Savoia quando la Savoia venne per l'appunto occupata dai francesi ed organizz\u00f2 un incontro tra lei e Carlo V a Pavia nel maggio del 1536. Nel dicembre di quell'anno, vennero completate tutte le pratiche per il passaggio definitivo della propriet\u00e0 del ducato di Milano agli ufficiali imperiali e pertanto Cristina venne trasferita con una scorta armata a Pavia.\nStressata da questa situazione, nell'ottobre del 1537, Cristina si port\u00f2 a vivere alla corte di sua zia Maria d'Ungheria, governatrice dei Paesi Bassi, passando per Innsbruck e facendo visita a sua sorella nel Palatinato prima di giungere a Bruxelles dopo due mesi di viaggio.\nProgetti matrimoniali.\nIl 10 marzo 1538 il rinomato pittore tedesco Hans Holbein giunse a Bruxelles col diplomatico Philip Hoby per incontrare Cristina: su commissione di Enrico VIII d'Inghilterra, il maestro avrebbe dovuto dipingere ritratti di nobildonne in Europa considerate degne di ricevere una proposta di matrimonio da parte del re. Il nome di Cristina fu fatto dopo la morte di Jane Seymour nel 1537. Cristina, allora solo sedicenne, pos\u00f2 per il ritratto vestita a lutto dopo la morte di Francesco II Sforza. L'ambasciatore inglese aveva iniziato a sondare il terreno per capire se la duchessa fosse disponibile ad accettare una proposta di matrimonio del re. Cristina conosceva la reputazione di Enrico VIII come marito e non fece mistero del suo rifiuto. Sembra che abbia dato all'ambasciatore questa risposta: \"Se avessi due teste, sarei felice di darne una al re d'Inghilterra\". A peggiorare la situazione vi era inoltre il fatto che Cristina era prima nipote di Caterina d'Aragona, prima moglie di Enrico VIII, dal quale lui aveva divorziato andando a creare lo scisma anglicano che aveva avuto enormi ripercussioni in tutta Europa.\nCristina ottenne quindi la proposta di matrimonio da parte di Guglielmo di J\u00fclich-Kleve-Berg che aveva da poco ereditato anche il ducato di Gheldria per lascito testamentario. Questo fatto aveva creato per\u00f2 degli attriti con l'imperatore Carlo V che era desideroso di incorporare la Gheldria ai Paesi Bassi di cui gi\u00e0 era sovrano. Nel contempo la Gheldria era contesa anche dal duca di Lorena per il suo legame di parentela con Filippa di Gheldria. Ancora una volta Cristina si trov\u00f2 involontariamente al centro di problematiche politiche pi\u00f9 grandi di lei e pertanto fu suo zio Carlo V a rifiutare per lei l'unione col duca di Cleves.\nCristina, dal canto suo, era innamorata di Renato di Ch\u00e2lon, principe d'Orange, e ne era ricambiata. Un eventuale matrimonio tra i due era supportato anche dalla sorella di Cristina, Dorotea, e da suo marito, Federico. La reggente dei Paesi Bassi, Maria, non si espresse ufficialmente, anzi prefer\u00ec attendere il giudizio del fratello imperatore. Nell'ottobre del 1540, Carlo V costrinse Renato d'Orange a sposare Anna di Lorena e propose (anzi impose) a Cristina di maritarsi col fratello di Anna, Francesco di Lorena, rafforzando cos\u00ec l'alleanza tra impero e ducato di Lorena dopo che questa era stasta minata dalla questione della Gheldria.\nDuchessa consorte e reggente del trono di Lorena.\nIl 10 luglio 1541, a Bruxelles, spos\u00f2 quindi come previsto il duca Francesco I di Lorena (fidanzato a suo tempo per breve tempo con Anna di Cl\u00e8ves, che divent\u00f2 la quarta moglie di Enrico VIII dopo il rifiuto di Cristina). Cristina e Francesco si incontrarono a Pont-\u00e0-Mousson, in Lorena, dove visitarono la duchessa vedova Filippo e continuarono quindi il loro viaggio alla volta di Nancy, la capitale, scortati dai membri della famiglia di Guisa. Nel novembre del 1541, Cristina, lo sposo ed il suocero si portarono in visita alla corte di Francia al castello di Fontainebleau, dove Francesco I costrinse il duca a cedergli il forte di Stenay in cambio di questo matrimonio sgradito alla corte francese. Cristina, ad ogni modo, cerc\u00f2 di mitigare questi rapporti soggiornando spesso alla corte di Francia, ma senza il successo sperato.\nIl 19 giugno 1544 Francesco succedette a suo padre come duca di Lorena ma mor\u00ec il 12 giugno 1545, lasciando Cristina alla carica di reggente del ducato in vece del figlio ancora minorenne, incarico che ella svolse sino all'invasione francese nel 1552. Questo ruolo, ad ogni modo, Cristina lo svolse non senza diverse contestazioni, prima tra tutte quella del conte Giovanni I di Salm (m. 1560), il quale vedeva nella duchessa reggente l'immagine di una marionetta nelle mani dell'imperatore ed era desideroso di avere perlomeno suo cognato quale co-reggente. Cristina all'epoca era incinta del defunto marito, e perci\u00f2 colse l'occasione per ritirarsi nella sua residenza e prendere tempo per consultare Carlo V sul da farsi.\nIl 6 agosto, dopo accurate riflessioni con suo zio, Cristina accett\u00f2 la co-reggenza con suo cognato per la minore et\u00e0 del figlio, ma Cristina ottenne la tutela unica del futuro duca di Lorena in quanto sua madre. Nell'ottobre del 1546, ospit\u00f2 il re di Francia presso la citt\u00e0 di Bar, mentre il sovrano le propose di spostare il conte di Aumale. Ad ogni modo Cristina rifiut\u00f2 dicendo di non essere intenzionata a risposarsi nuovamente. Cristina presenzi\u00f2 alla Dieta di Augusta del 1547 con sua zia Maria d'Ungheria e con la principessa vedova Anna d'Orange: in quell'occasione si parl\u00f2 di un possibile matrimonio tra Cristina e re Sigismondo di Polonia, come pure ella era corteggiata dal margravio Alberto di Brandeburgo-Kulmbach, ipotesi che ella rigett\u00f2 sempre. Nel tentativo di mantenere stabilit\u00e0 tra Francia e Impero, si oppose al matrimonio di suo cognato, Nicolas de Vaudemont con Margherita di Egmont, temendo che questo fatto potesse dispiacere alla corte francese. Nel marzo del 1549, and\u00f2 in visita ufficiale a Bruxelles per presenziare all'ingresso dell'allora principe ereditario Filippo di Spagna nei Paesi Bassi. In quest'occasione, Filippo le tribut\u00f2 tali attenzioni da lasciare intuire una possibile infatuazione, motivo per cui venne costretta a tornare frettolosamente in Lorena per evitare complicazioni diplomatiche. In Lorena, Cristina si prodig\u00f2 ancora una volta per mantenere buone relazioni con la famiglia dei duchi di Guisa, affiliati alla corte francese, facendo nel contempo fortificare Stenay, Nancy e altre fortezze del suo ducato in caso di attacco francese. Nel settembre del 1550, riport\u00f2 in Lorena la salma di Carlo il Temerario, duca di Borgogna e suo trisavolo, trasferendole in seguito a Bruges per maggiore sicurezza. In quello stesso anno prese nuovamente parte alla dieta di Augusta.\nNel settembre del 1551, la Francia si stava preparando a riprendere la guerra con l'impero. Considerata un'alleata di Carlo V, la Lorena si trov\u00f2 in pericolo immediato. Cristina tent\u00f2 di allearsi con la famiglia dei duchi di Guisa, inviando nel contempo le proprie impressioni all'imperatore e chiedendo assistenza a Maria d'Ungheria in caso di attacco alla Lorena da parte della Francia. La Lorena, a quel tempo, non disponeva di un proprio esercito stabile e per di pi\u00f9 l'aristocrazia locale si era mostrata pi\u00f9 volte favorevole al re di Francia, motivo per cui un'invasione avrebbe trovato le porte spalancate. Il 5 febbraio 1552, Enrico II di Francia marci\u00f2 verso il confine tedesco, raggiungendo Joinville il 22 febbraio. Cristina non riusc\u00ec ad assicurarsi il supporto dei suoi influenti parenti nei Paesi Bassi ed in Germania ed il 1\u00b0 aprile si port\u00f2 a far visita alla duchessa Antonietta di Guisa a Joinville, accompagnata dalla principessa vedova Anna di Lorena, per chiedere al monarca francese di rispettare la neutralit\u00e0 della Lorena nel conflitto, cosa che il re di Francia le assicur\u00f2.\nIl 13 aprile 1552, la Francia invase invece il ducato di Lorena ed il re francese fece il proprio ingresso a Nancy. Il giorno successivo, Cristina venne ufficialmente privata della custodia di suo figlio che il re di Francia port\u00f2 a vivere e a crescere alla sua corte, assicurandosi di educarlo come fedele suddito della corona francese. Tutti gli ufficiali imperiali vennero invitati a lasciare il ducato ma Cristina ottenne il permesso di rimanere pur dovendo rinunciare alla reggenza che pass\u00f2 nelle sole mani del duca di Vaudemont, il quale giur\u00f2 fedelt\u00e0 alla corona di Francia. Cristina implor\u00f2 il re di Francia in pi\u00f9 di un'occasione, ma la risposta del monarca fu sempre la medesima: la Lorena era troppo vicina al confine tedesco ed i suoi legami personali e famigliari troppo stretti con l'impero per lasciare tutto al suo posto.\nA Cristina non rimase altra opzione che ritirarsi a vivere nel suo palazzo di Den\u0153uvre. Nel maggio del 1552, suo cognato il duca di Vaudemont la inform\u00f2 segretamente della sua volont\u00e0 di aprire i cancelli della Lorena alle truppe imperiali, ma tali lettere vennero intercettate e pertanto Enrico II di Francia le chiese ufficialmente di lasciare il ducato. Impossibilitata a raggiungere i Paesi Bassi, dovendo attraversare territori apertamente in guerra, si rifugi\u00f2 dapprima a Schlettstadt dove nel settembre di quello stesso anno si riun\u00ec con suo zio e con l'esercito imperiale. Ripar\u00f2 quindi alla corte di sua sorella ad Heidelberg, nel Palatinato, raggiungendo infine la corte di sua zia Maria a Bruxelles.\nL'esilio.\nAnche in esilio, Cristina continu\u00f2 a ricevere proposte di matrimonio, segno che la sua figura continuava ad essere al centro della politica matrimoniale europea pur col passare degli anni. Ad esempio chiesero la sua mano il re Enrico di Navarra, Adolfo di Holstein, il principe di Piemonte e Alberto di Brandeburgo. Quest'ultimo le promise inoltre di dichiarare guerra alla Danimarca per riprendere il trono per suo padre. Ad ogni modo Cristina rifiut\u00f2 sempre di sposarsi ed anzi concentr\u00f2 i suoi sforzi nel negoziare con la Francia e riprendersi la custodia del figlio. Presenzi\u00f2 alla cerimonia di abdicazione di Carlo V a Bruxelles nell'ottobre del 1555, seguita poco dopo dalla rinuncia di sua zia Maria d'Ungheria alla reggenza dei Paesi Bassi, partendo poi alla volta della Spagna nell'ottobre dell'anno successivo. Come ultimo atto, Carlo V sugger\u00ec al duca Emanuele Filiberto di Savoia di sposarla ed in cambio l'avrebbe nominato governatore dei Paesi Bassi, cosa che ad ogni modo non avvenne.\nDopo la guerra tra Francia ed impero, Cristina si prodig\u00f2 per ottenere dal re francese il permesso di tornare in Lorena per riunirsi con suo figlio, ma questo le venne negato. Il re di Francia, infatti, proprio nel 1556 dichiar\u00f2 il raggiungimento della maggiore et\u00e0 del duca e di conseguenza Cristina perse tutte le proprie aspirazioni come reggente. Inoltre, re Filippo di Spagna non le diede il permesso di lasciare Bruxelles non solo perch\u00e9 segretamente innamorato di lei, ma anche perch\u00e9 la sua figura era divenuta altamente popolare nei Paesi Bassi, al punto da mitigare il passaggio di tale territorio sotto il dominio spagnolo.\nNell'aprile del 1555 si era portata brevemente in Inghilterra, ma poche sono le informazioni a riguardo di questo soggiorno. Nel febbraio-marzo del 1557, assieme a Margherita di Parma si port\u00f2 nuovamente alla corte di Maria I d'Inghilterra; le due dame vennero accolte con un grande banchetto che si tenne a Whitehall. Le ragioni di questa visita ad ogni modo rimasero un mistero, ma secondo alcuni storici potrebbe essersi trattato di un progetto matrimoniale tra la principessa Elisabetta ed il duca di Savoia, matrimonio che ad ogni modo venne bloccato dalla regina inglese stessa dal momento che la principessa si trovava in \"esilio\" dorato al palazzo di Hatfield. Cristina seppe stupire anche la citt\u00e0 di Londra durante la sua visita, incontrando e facendo amicizia con personaggi di rilievo come i conti di Arundel e Pembroke, nonch\u00e9 visitando diverse chiese cattoliche e la Torre di Londra. A maggio di quell'anno fece ritorno nei Paesi Bassi.\nCristina infine, grazie a negoziati guidati da suo cognato Nicolas de Vaudemont, ottenne il permesso di rivedere il figlil. L'incontro ebbe luogo presso il villaggio di Marcoing nel maggio del 1558. Venne invitata al suo matrimonio che si tenne a Parigi nel 1559, ma declin\u00f2 l'offerta in quanto si trovava ancora in lutto per la morte di sua zia Maria d'Ungheria e perch\u00e9 aveva dato il proprio consenso a presiedere alla conferenza di pace tra Francia e Spagna. Nei mesi di settembre ed ottobre del 1558, infatti, Cristina aveva svolto le funzioni di mediatrice nei negoziati di pace che si erano tenuti a Cercamp. Quando la conferenza venne riaperta nel febbraio-aprile del 1559, questa venne riconvocata a Le Cateau-Cambr\u00e9sis e si concluse con un trionfo diplomatico di Cristina.\nQuando il duca di Savoia rinunci\u00f2 al suo incarico come governatore dei Paesi Bassi nel maggio del 1559, Cristina era una delle persone pi\u00f9 in vista e ritenuta da molti come la pi\u00f9 indicata a succedergli, oltre ad avere notevoli contatti con l'aristocrazia olandese che aveva molto apprezzato il suo ruolo alle conferenze di pace di Cercamp e C\u00e2teau-Cambr\u00e9sis. Ad ogni modo questa sua estrema popolarit\u00e0 in Olanda l'aveva resa invisa a Filippo di Spagna, il quale soprattutto non vedeva di buon occhio la sua amicizia col principe Guglielmo d'Orange e pertanto, nel mese di giugno, venne sostituita come candidata da Margherita di Parma.\nPretendente.\nCristina torn\u00f2 poco dopo in Lorena dove fu uno dei principali consiglieri del figlio, in particolare per la revisione del bilancio statale. Nel marzo del 1560, venne nominata reggente di Lorena durante l'assenza del figlio e della nuora, impegnati in missione presso la corte francese. Presenzi\u00f2 all'incoronazione di Carlo IX di Francia a Reims nel maggio del 1561, e dell'imperatore Massimiliano I del Sacro Romano Impero a Francoforte sul Meno nel 1562. Suo figlio Carlo entr\u00f2 ufficialmente a Nancy nel maggio del 1562 e pose fine alla sua reggenza. Ad ogni modo, questi continu\u00f2 a mantenere in attivit\u00e0 Cristina come sua consigliera negli affari di stato. Nel 1564, fu infatti lei a concludere un accordo col vescovo di Toul col quale alcuni poteri temporali vennero trasferiti al duca di Lorena col consenso del pontefice. Come consigliere politico del figlio, Cristina fu spesso incaricata di delicate missioni diplomatiche, guadagnando sempre pi\u00f9 una posizione forte alla corte ducale di Lorena, al contrario della nuora che trascorreva lunghi periodi alla corte di Francia. Ad ogni modo, Cristina era anche preoccupata dell'influenza che la regina vedova di Francia, Caterina de Medici, stava avendo sui suoi figli, influenza che egli credeva mirata addirittura a condizionare la politica della Lorena o comunque a compromettere le relazioni tra Cristina e suo figlio per privarla del suo ruolo influente negli affari di stato.\nAlla morte del padre, in prigione, in Danimarca, nel 1559, sua sorella maggiore Dorotea assunse il titolo di regina pretendente di Danimarca in esilio. Per continuare a mantenere le proprie pretese sul trono danese, ad ogni modo, fece leva su sua madre e sull'intera dinastia degli Asburgo, dal momento che Dorotea ormai in l\u00e0 con l'et\u00e0 e senza figli fosse poco pratica da sostenere. Peder Oxe, capo dei sostenitori del partito di suo padre, chiese a Cristina di persuadere Dorotea a rinunciare ai propri diritti in favore di lei e di suo figlio. Cristina rese Oxe membro del consiglio ducale e nel 1561 fece visita a Dorotea, riuscendo a convincerla alla rinuncia. Dopo di ci\u00f2, Cristina pot\u00e9 essere proclamata regina pretendente di Danimarca, Norvegia e Svezia, per quanto il suo trono rimaneva puramente virtuale e senza un'oggettiva possibilit\u00e0 di essere recuperato. \nNel 1561, Cristina aveva pianificato di far sposare sua figlia Renata a re Federico II di Danimarca. Ad ogni modo, lo scoppio della guerra del nord dei sette anni tra Danimarca e Svezia nel 1563 aveva interrotto i suoi piani. Aiutato da Peder Oxe, l'avventuriero Wilhelm von Grumbach ed i suoi compagni, nel tentativo di detronizzare re Federico II di Danimarca e consegnarle il trono, consigliarono a Cristina di di creare un esercito col quale invadere la penisola dello Jutland, col sicuro appoggio della nobilt\u00e0 danese che mal digeriva la nuova monarchia. Dal 1565 al 1567, Cristina negozi\u00f2 con re Eric XIV di Svezia la creazione di un'alleanza tra Svezia e Danimarca attraverso il matrimonio di Renata col sovrano svedese. L'idea di Cristina era quella di conquistare la Danimarca col supporto quindi della Svezia, piano che Eric avrebbe appoggiato col sostegno sicuro dell'imperatore e dei Paesi Bassi. Nel 1566, Cristina coni\u00f2 una moneta nella quale veniva indicata come regina di Danimarca col motto: \"Me sine cuncta ruunt\" (Senza me tutto perisce). Ad ogni modo, l'imperatore Ferdinando d'Asburgo si era dichiarato contrario a questo progetto per l'effetto distruttivo che esso avrebbe avuto nel bilanciamento del potere in Germania, dove pure la Sassonia, potente alleata della Danimarca, si opponeva alle pretese di Cristina, la quale non era del resto riuscita nemmeno ad ottenere l'avvallo di Filippo di Spagna per il suo progetto di conquista. Anche il matrimonio pianificato tra la Lorena e la Svezia fin\u00ec in un nulla di fatto quando Eric XIV spos\u00f2 la sua amante, la borghese Karin M\u00e5nsdotter nel 1567. Nel 1569, Cristina, ancora speranzosa di recuperare il trono danese, ottenne l'ultimo duro colpo dal cardinale Granvelle che, da ambasciatore, le riport\u00f2 l'indisponibilit\u00e0 dei Paesi Bassi a rivoltarsi contro la vicina Danimarca. Con la fine della guerra del nord dei sette anni nel 1570, terminarono anche le speranza di Cristina di recuperare per s\u00e9 il trono di Danimarca.\nNel giugno del 1568, Cristina fu tra quanti firmarono la petizione presso Filippo di Spagna affinch\u00e9 concedesse la propria grazia al conte di Egmont. In quello stesso anno, sua figlia Renata spos\u00f2 il duca Guglielmo di Bavbiera. Cristina trascorse qualche tempo in Baviera per poi tornare in Lorena nel 1572. Nel 1574, prese parte al complotto di Mornay per deporre Giovanni III di Svezia, foraggiando il cospiratore Charles de Mornay tramite il suo intermediario, \"monsieur\" La Garde.\nNell'agosto del 1578, decise di trasferirsi definitivamente in Italia, a Tortona, feudo che aveva ricevuto dal primo marito nel suo testamento e dove visse sino alla morte. Anche a Tortona si distinse per un'intensa attivit\u00e0 nel governo della citt\u00e0, riformando gli abusi, ponendo fine alla faida con Ravenna, ottenendo la restituzione di alcuni privilegi perduti in precedenza e proteggendo i diritti dei tortonesi contro il governo spagnolo. Anche a Tortona si appoggi\u00f2 molto alla nobilt\u00e0 milanese che l'aveva sempre sostenuta. Nel giugno del 1584, venne informata dal vicer\u00e9 spagnolo del termine dei suoi diritti sovrani su Tortona, ma che comunque le venne permesso di rimanere a risiedere a Tortona con una pensione annua come compensazione. Mor\u00ec a Tortona il 10 dicembre 1590 e la sua salma venne successivamente riportata nel ducato di Lorena e sepolta assieme ad altri membri della famiglia ducale nella Chiesa dei Cordeliers di Nancy.\nDiscendenza.\nCristina e Francesco I di Lorena ebbero tre figli:"}
{"id": "660634", "revid": "599013", "url": "https://it.wikipedia.org/wiki?curid=660634", "title": "Wt", "text": ""}
{"id": "660638", "revid": "486946", "url": "https://it.wikipedia.org/wiki?curid=660638", "title": "Wu", "text": ""}
{"id": "660641", "revid": "599013", "url": "https://it.wikipedia.org/wiki?curid=660641", "title": "Wv", "text": ""}
{"id": "660644", "revid": "599013", "url": "https://it.wikipedia.org/wiki?curid=660644", "title": "Ww", "text": ""}
{"id": "660645", "revid": "287204", "url": "https://it.wikipedia.org/wiki?curid=660645", "title": "Coppa Italia 2004-2005", "text": "La Coppa Italia 2004-2005 \u00e8 stata la 58\u00aa edizione della manifestazione calcistica. \u00c8 iniziata il 14 agosto 2004 e si \u00e8 conclusa il 15 giugno 2005. Per la settima stagione consecutiva, TIM \u00e8 lo sponsor ufficiale della coppa, che prese dunque il nome di TIM Cup 2004-2005. La squadra campione in carica era la Lazio che quindi per questa stagione sfoggi\u00f2 sulla maglia la coccarda tricolore.\nLa vittoria finale \u00e8 andata all'Inter che ha sconfitto la Roma sia all'andata che al ritorno: per la squadra nerazzurra si tratta del quarto successo nella competizione, a distanza di 23 anni dall'ultimo, che va ad aggiungersi a quelli del 1938-1939, del 1977-1978 e del 1981-1982. La Roma, pur uscendo sconfitta dalla finale, \u00e8 stata ammessa in Coppa UEFA in quanto l'Inter si era qualificata in Champions League tramite piazzamento in Serie A.\nFormula.\nLa formula \u00e8 la medesima delle precedenti cinque edizioni, ovvero una prima fase a gironi, un successivo turno eliminatorio che permette poi l'accesso alla fase finale composta da ottavi, quarti, semifinali e finale. Per il quinto anno consecutivo, la squadra vincitrice della manifestazione si sarebbe qualificata alla Coppa UEFA partendo dal primo turno. Tuttavia nel caso la vincente si fosse gi\u00e0 qualificata al suddetto torneo o alla Champions League tramite piazzamento in campionato, il posto sarebbe andato alla finalista, ma se anche in questo caso essa fosse gi\u00e0 qualificata ad uno dei due tornei citati, il posto spettante sarebbe andato alla settima classificata in Serie A 2004-05. Questa \u00e8 stata l'ultima edizione della Coppa Italia che present\u00f2 la formula dei gironi al primo turno: dall'anno successivo furono infatti sostituiti da tre turni eliminatori che accolsero molte pi\u00f9 squadre di Serie C.\nSquadre ammesse.\nPer la 23\u00aa edizione consecutiva partecipano 48 squadre cos\u00ec suddivise: tutte le 20 squadre della Serie A 2004-05, tutte le 22 della Serie B 2004-05 e 6 squadre della Serie C1 2004-05 (4 del girone A, 2 del girone B). Le squadre provenienti dalla Serie C1 sarebbero dovute essere le 4 retrocesse dalla Serie B 2003-04 e 2 squadre segnalate dalla Lega Professionisti Serie C.\nLe squadre entrano nella competizione in fasi successive in base al loro campionato di appartenenza e alla loro classificazione nei rispettivi campionati dell'anno precedente. Nel caso di squadre classificate a pari merito in posizioni di classifica che danno diritto d'ingresso nella competizione in fasi diverse, per identificare la squadra meglio piazzata si tiene conto della classifica avulsa tra i team coinvolti tranne il caso in cui le medesime posizioni siano state definite mediante spareggio.\nFasi.\nPrima fase a gironi.\nLa prima fase a gironi vede partecipare 32 squadre: 4 di Serie A (le neopromosse giunte tra le 3\u00aa e la 6\u00aa posizione del campionato di Serie B 2003-04), tutte e 22 le squadre della Serie B e le 6 squadre di Serie C1. Le 32 squadre vengono suddivise in 8 gironi di 4 squadre che si incontrano fra loro secondo un calendario con gare di sola andata. La composizione dei gironi viene effettuata dalla Lega con criteri di vicinanza geografica delle squadre. Con la compilazione del calendario, viene definita per sorteggio l'assegnazione a ciascuna squadra di una o due gare in casa sulla base del seguente schema:\nTuttavia la Lega pot\u00e9 intervenire nella compilazione del calendario in deroga al sorteggio al solo fine di creare alternanza fra le Societ\u00e0 che disputano le gare interne sul medesimo campo o per motivi legati alla disponibilit\u00e0 degli stadi. Per quanto riguarda le ammonizioni accumulate al termine di questa fase, esse sono azzerate e non concorrono con le ammonizioni delle fasi successive. Vengono comunque scontate nelle fasi successive del torneo le squalifiche conseguenti alla somma di ammonizioni maturate nella prima fase. Da questa fase fino ai quarti di finale, la Lega permise alle societ\u00e0 che ne facevano richiesta, di disputare le proprie gare interne in stadi diversi da quello indicato ad inizio stagione.\nSi qualifica al turno successivo la squadra di ogni girone che ha totalizzato il maggior numero di punti in classifica secondo il classico sistema di punteggio: 3 punti per la vittoria, 1 punto per il pareggio e 0 per la sconfitta. In caso di parit\u00e0 tra due o pi\u00f9 squadre si tiene conto della classifica avulsa tra le squadre coinvolte secondo i seguenti criteri:\nTurni eliminatori e fase finale.\nNei turni eliminatori e nella fase finale, gli accoppiamenti tra le squadre sono stabiliti dai sorteggi che tengono conto di posizioni predeterminate (in base alle classifiche finali della Serie A 2003-04 e della Serie B 2003-04, mentre la detentrice del trofeo ha la posizione pi\u00f9 alta) in un tabellone di tipo tennistico che guida gli accoppiamenti sino alle gare di finale. Ai fini della compilazione del tabellone, la definizione delle posizioni di classifica ex aequo, eccetto quelle gi\u00e0 definite per spareggio, \u00e8 fatta seguendo la classifica avulsa.\nLe squadre accoppiate si incontrano in due partite (andata e ritorno) ad eliminazione diretta. Nel primo turno eliminatorio e negli ottavi di finale la squadra testa di serie (intendendo per tale quella che non ha partecipato al turno precedente), disputa la gara di andata in trasferta. Nei turni successivi, l'ordine di svolgimento viene attribuito mediante sorteggio.\nSe due squadre che disputano le gare interne sul medesimo campo hanno, per regolamento o per sorteggio, concomitanza di gare in casa, la detentrice della Coppa Italia e, in subordine, la squadra meglio classificata o partecipante al Campionato di categoria superiore nel 2003-04 mantiene il calendario ad essa spettante, mentre l'altra subisce l'inversione. Qualora, in virt\u00f9 di tutte le combinazioni possibili, l'ordine di svolgimento delle gare di pi\u00f9 squadre in condizione di coabitazione di campo fosse reciprocamente condizionato, ha priorit\u00e0 su tutte la detentrice della Coppa Italia o, in subordine, la squadra meglio classificata in assoluto nel 2003-04, che mantiene il calendario ad essa spettante, mentre le altre si adeguano automaticamente. Nei turni in concomitanza con gare di competizioni UEFA, le squadre in coabitazione di campo con squadre che disputano tale competizione disputano la propria gara casalinga nella data libera dalla competizione dell'UEFA. Tale ordine ha la priorit\u00e0 sulle situazioni precedentemente previste.\nOttiene la qualificazione al turno successivo e, per quanto riguarda le gare di finale, si aggiudica la Coppa Italia, la squadra che, al termine della partita di ritorno, ha segnato il maggior numero complessivo di reti nelle due partite o, in caso di parit\u00e0 nelle reti complessive, il maggior numero di reti in trasferta. Nel caso in cui anche il numero di reti segnate in trasferta sia il medesimo, si procede a disputare i tempi supplementari. Se nessuna rete viene segnata durante i tempi supplementari, si procede con i calci di rigore.\nPrimo turno eliminatorio.\nVi partecipano le 8 squadre vincenti dei gironi del turno precedente e 8 squadre di Serie A (le 6 classificatesi tra il 9\u00ba e il 14\u00ba posto della passata stagione e le 2 neopromosse classificatesi ai primi due posti del precedente campionato di Serie B). Le 8 squadre qualificate dalla fase a gironi vengono accoppiate mediante sorteggio alle altre 8 ammesse di diritto al primo turno ad eliminazione diretta.\nOttavi di finale.\nVi partecipano le 8 squadre vincenti del primo turno eliminatorio e le prime 8 squadre della Serie A 2003-04 (nelle quali \u00e8 compresa anche la detentrice della Coppa Italia). Le squadre sono gi\u00e0 state accoppiate dal sorteggio eseguito dal primo turno eliminatorio che ha composto il tabellone.\nQuarti, semifinali e finali.\nLo svolgimento \u00e8 il medesimo per tutti, con gli accoppiamenti previsti dal tabellone. L'ordine delle gare di andata e ritorno viene sorteggiato.\nCalendario.\nLe date della competizione sono state rese note dalla Lega Calcio gi\u00e0 il 16 giugno 2004, tuttavia alcune sono state cambiate a torneo in corso a causa di certi eventi. Gli orari di gioco delle gare sono stati piuttosto flessibili: per le gare senza copertura televisiva, l'orario di gioco \u00e8 stato stabilito dalla societ\u00e0 ospitante (previo beneplacito della Lega), mentre per quelle trasmesse in diretta tv \u00e8 stato fissato dalla Lega. Talvolta sono stati previsti anticipi e posticipi per certe gare, comunque fissati o un giorno prima o uno dopo rispetto alla data prestabilita.\nSorteggi.\nGironi.\nI gironi, per la prima fase, sono stati sorteggiati il 28 luglio 2004 alle ore 15:00 presso la sede della Lega a Milano. Fra le 32 squadre che dovevano comporre i gironi, l', il Napoli e il , vennero escluse dai campionati a causa della grave situazione finanziaria che le affliggeva. L'esclusione, comminata pochi giorni prima della compilazione dei gironi, avrebbe fatto perdere il diritto di disputare la coppa nazionale, ma venne subito contestata dalle tre societ\u00e0 al Giudice Federale: pertanto, vista la situazione di stallo, le tre societ\u00e0 rimanenti vennero indicate come \"Societ\u00e0 X\", \"Societ\u00e0 Y\" e \"Societ\u00e0 Z\" in attesa della decisione del giudice. Il 12 agosto vennero rese note le squadre incognite: il Como (\"Societ\u00e0 X\"), che quindi riusc\u00ec ad iscriversi in Serie C1, il (\"Societ\u00e0 Y\") e l'Acireale (\"Societ\u00e0 Z\"), queste ultime due entrambe semifinaliste dei play-off di C1 2003-04 e meglio piazzatesi in campionato, che sostituirono le escluse (e fallite) Ancona e Napoli. Il posto dell'Acireale sarebbe spettato alla in quanto finalista perdente dei play-off nel girone B della Serie C1 della passata stagione, ma anch'essa, afflitta da gravi problemi finanziari, venne esclusa dai campionati precludendone la partecipazione alla Coppa Italia. La Pro Patria invece, \u00e8 stata ammessa come finalista perdente della Coppa Italia Serie C in sostituzione del Cesena, gi\u00e0 ammesso in qualit\u00e0 di partecipante alla Serie B 2004-05.\nQueste decisioni, arrivate a soli due giorni dall'avvio della competizione, fecero slittare di qualche giorno le gare della 1\u00aa giornata della fase a gironi che vedevano coinvolte le squadre ripescate. Alcune di queste gare (anche della 2\u00aa giornata) vennero poi ulteriormente rimandate in quanto la societ\u00e0 Napoli fece ricorso al tribunale fallimentare chiedendo e ottenendo il blocco dei calendari e anche delle partite di Coppa Italia delle squadre coinvolte nei ripescaggi. Erroneamente il giudice blocc\u00f2 anche alcune gare di e Pescara che erano estranee al caso del Napoli (limitatamente alla Coppa Italia): queste due squadre erano per\u00f2 coinvolte unicamente nei ripescaggi della Serie B 2004-05 e avevano comunque il diritto di partecipare alla Coppa Italia. Il 31 agosto, il Napoli venne definitivamente escluso sbloccando dunque le partite che erano state congelate in attesa della sentenza.\nTurni eliminatori e fase finale.\nIl sorteggio del primo turno eliminatorio e della successiva fase finale, componendo cos\u00ec il tabellone di tipo tennistico che ha delineato il percorso di ogni squadra, \u00e8 stato effettuato il 2 settembre 2004 presso la sede della Lega a Milano quando ancora mancavano tre gare alla conclusione della fase a gironi (le gare in questione erano quelle rinviate in seguito al ricorso del Napoli). Pertanto il sorteggio avvenne quando una squadra era ancora da decidere, infatti il Girone 6 non aveva ancora stabilito la squadra vincente, che si rivel\u00f2 poi essere la .\nQuarti, semifinali e finale.\nIl sorteggio per stabilire l'ordine di svolgimento delle gare di andata e ritorno dei quarti di finale \u00e8 stato effettuato il 14 gennaio 2005, quello delle semifinali il 23 marzo 2005. Tutti i sorteggi sono stati effettuati presso la sede della Lega a Milano.\nRisultati.\nFase a gironi.\nGirone 3.\nIl Venezia ha giocato le sue gare interne a Mestre, presso lo stadio Francesco Baracca, a causa dei lavori di rifacimento del suo impianto. Il Treviso ha giocato la sua gara interna ad Oderzo, presso lo stadio Opitergium.\nGirone 4.\nL'Arezzo ha giocato le sue gare interne sul campo della squadra ospitante, sancendo di fatto un'inversione di campo, a causa dei lavori di rifacimento del suo impianto.\nGirone 5.\nLa Fiorentina ha giocato la sua prima gara interna contro il Como a Lucca, presso lo stadio Porta Elisa, a causa dei lavori di rifacimento del proprio impianto. Il Verona ha giocato la sua gara interna a Trento, presso lo stadio Briamasco a causa dell'indisponibilit\u00e0 del suo impianto.\nGirone 7.\nL'Avellino ha giocato la sua gara interna a Campobasso a causa dell'indisponibilit\u00e0 del suo impianto."}
{"id": "660647", "revid": "599013", "url": "https://it.wikipedia.org/wiki?curid=660647", "title": "Wx", "text": ""}
{"id": "660649", "revid": "599013", "url": "https://it.wikipedia.org/wiki?curid=660649", "title": "Wy", "text": ""}
{"id": "660650", "revid": "709565", "url": "https://it.wikipedia.org/wiki?curid=660650", "title": "Storia di Caravaggio", "text": "Questa voce raccoglie la storia di Caravaggio dalla sua fondazione a oggi.\nL'incertezza sulla fondazione.\nIl nome di Caravaggio appare per la prima volta in un documento del 27 novembre 962: \"...in villa que dicitur Caravagio\" abita tale Aimone, che il conte Gisalberto II, feudatario della Contea Bergomense che teneva corte di giustizia in veste di rappresentante dell'Imperatore, autorizza formalmente a stare in giudizio.\nNon vi sono documenti antecedenti, e sul processo di formazione di Caravaggio manca ogni testimonianza; \u00e8 tuttavia opinione comune che la sua origine non sembri essere romana, ma sia piuttosto da ricollegarsi alla presenza di un precedente insediamento longobardo.\nL'incertezza sull'origine del nome del borgo \u00e8 accentuata dalle numerose grafie testimoniate: oltre a Caravagium, si segnalano Carvagium, Carvaze, Caraparium, Carapaticum, Caravum, Cararia (una strada romana), Caravadum, Caravallaticum.\nI primi secoli dopo il Mille.\nNella seconda met\u00e0 del X secolo pare che la citt\u00e0 fosse sotto l'autorit\u00e0 del conte e del vescovo di Bergamo.\nDurante l'XI secolo l'autorit\u00e0 del conte fu soppiantata da quella del vescovo di Cremona, che annett\u00e9 Caravaggio alla propria diocesi. Attorno al 1146 i vassalli caravaggini del vescovo, che aspiravano ad eliminarne il potere, si resero protagonisti di una rivolta; alleatisi con Crema, a sua volta nemica di Cremona, invasero i vicini territori di Mozzanica e Fornovo ed aprirono cos\u00ec ostilit\u00e0 che sarebbero durate oltre un decennio. Il comune di Caravaggio nacque forse proprio in questi anni, data l'esigenza dei vassalli di amministrare autonomamente il borgo; nonostante i documenti che riguardano la citt\u00e0 continuino ad essere scarsi sino almeno a tutto il XII secolo, il \"Comune Caravagii\", che risulta essere il Comune pi\u00f9 antico della Gera d'Adda, \u00e8 gi\u00e0 citato in un documento del 22 novembre 1182.\nQuando Federico Barbarossa sconfisse Crema, ad ogni modo i vassalli dovettero sottomettersi nuovamente all'autorit\u00e0 di Cremona.\nLa citt\u00e0 antica.\nIl nucleo pi\u00f9 antico della citt\u00e0 era caratterizzato da una pianta quadrata; il borgo era circondato da un terrapieno e da un fossato.\nAll'epoca del primo documento scritto risale forse la prima impalcatura della chiesa parrocchiale, intitolata ai santi Fermo e Rustico, oggi un chiaro esempio di architettura lombardo-gotica. Sempre in questo periodo era gi\u00e0 presente, all'estremo nord-occidentale della citt\u00e0, un castello, volto ad agevolare la difesa del borgo dagli attacchi dei Milanesi.\nNel 1186 il Barbarossa, ora alleatosi con Milano, assegn\u00f2 quasi tutta la Gera d'Adda, Caravaggio compresa, alla \"communitas mediolanensis\". La citt\u00e0 non manc\u00f2 di ribellarsi anche contro le autorit\u00e0 milanesi, sfruttando l'occupazione della Geradadda del 1237 da parte di Federico II, nipote del Barbarossa, in guerra contro Milano. Quando Federico II fu sconfitto a Gorgonzola, nel 1247, i milanesi tornarono e la citt\u00e0 fu sottoposta (1251) ad una spedizione punitiva. Con questi eventi aveva avuto inizio una lunga stagione di guerre ed occupazioni fra Milanesi e Veneziani che avrebbero interessato l'intera regione sino al Risorgimento.\nNel frattempo, gi\u00e0 agli inizi del XIII secolo Caravaggio era divenuto un borgo di discreta importanza; l'attuale centro storico era protetto da una cinta muraria e da un fossato, attraversato da ponti levatoi in corrispondenza delle quattro entrate di Porta Vicinato, Porta Prata, Porta Folcero e Porta Seriola (corrispondenti ai quattro rioni storici della citt\u00e0).\nLa signoria della citt\u00e0 pass\u00f2 nel 1278 alla famiglia Torriani, e successivamente torn\u00f2 (circa 1310) a quella dei Visconti. Essi non godevano tuttavia di particolare autorit\u00e0 nella Geradadda; quando il Papa mosse contro di loro una crociata, Caravaggio sub\u00ec un'occupazione da parte dell'esercito papale (1320).\nNel 1335 Caravaggio venne occupata da Azzone Visconti, che poco prima aveva vinto a Vaprio d'Adda l'esercito della Santa Sede, senza tuttavia aver liberato Caravaggio dalla protezione papale; con lui inizi\u00f2 il dominio della dinastia viscontea.\nLe vicende del borgo, a partire da questo periodo, furono complementari a quelle del casato dei nobili Secco, che per decenni ne furono signori.\nIl tardo Medioevo.\nAd un periodo di rivalit\u00e0 interne fra comuni della zona (specialmente fra Caravaggio e Treviglio) segu\u00ec il ritorno, entro il volgere di un secolo, alla guerra vera e propria, stavolta con Venezia; nel 1427/1437 Caravaggio venne occupata dalle truppe venete comandate da Francesco Sforza, che, passato alla Repubblica Ambrosiana, la rioccup\u00f2 per conto dei milanesi sconfiggendo le truppe di Bartolomeo Colleoni nel 1448. Assunta la Signoria di Milano, lo Sforza venne a patti con Venezia e le cedette una nuova volta l'intera Gera d'Adda, che tuttavia torn\u00f2 sotto Milano nel 1452. Grazie al suo importante castello difensivo, Caravaggio aveva giocato un ruolo di primo piano nella difesa della Geradadda da parte degli attacchi delle varie fazioni nemiche. Particolarmente notevole fu la battaglia di Caravaggio del 1448, combattuta nelle campagne fra il borgo e Fornovo San Giovanni.\nDurante questo difficile periodo si segnala, nel 1432, l'apparizione, secondo la tradizione cattolica, di Nostra Signora di Caravaggio, nelle campagne circostanti il borgo. La Madonna pronunci\u00f2 un messaggio di pace di fronte ad una giovane contadina del posto, Giannetta Varoli, e chiese che fosse portato ai cittadini e alle autorit\u00e0 competenti. Da allora il luogo dell'apparizione fu incessante meta di pellegrinaggi, soprattutto in seguito alla costruzione del Santuario di Caravaggio.\nDopo qualche anno di tranquillit\u00e0, l'arrivo di Luigi XII, alleato dei veneziani, segn\u00f2, con il 1499, la ripresa delle guerre e dei saccheggi, che avrebbero caratterizzato la vita del borgo sino alla fine del XVI secolo.\nIl Rinascimento e il periodo del marchesato.\nFra il 1509 ed il 1529, nell'ambito del conflitto fra Francia e Spagna, la citt\u00e0 venne saccheggiata due volte; nel 1524, in particolare, avvenne un saccheggio ad opera di Giovanni delle Bande Nere.\nNel 1529 Francesco II Sforza, duca di Milano, elev\u00f2 a marchesato la Geradadda, ponendo la \"capitale\" a Caravaggio; tale configurazione geopolitica era destinata a durare fino al 1778. Il primo marchese cittadino fu Giovanni Paolo I Sforza, un fratellastro di Francesco, che il 19 maggio 1528 aveva contratto matrimonio con Violante Bentivoglio. Il marchese and\u00f2 tuttavia incontro ad una morte prematura, lasciando il feudo al figlio Muzio I, ancora infante.\nLo stesso Muzio, appena raggiunta la maggiore et\u00e0, venne arruolato nell'esercito di Carlo V e per\u00ec nella battaglia di Metz; l'amministrazione del marchesato ricadde allora sulle spalle della madre, in attesa che il primo erede in ordine di successione, Francesco I, che allora aveva appena tre anni, raggiungesse la maturit\u00e0. \nCirca un secolo dopo il saccheggio di Giovanni delle Bande Nere, nel 1629, la citt\u00e0 sub\u00ec la discesa dei Lanzichenecchi, che al saccheggio aggiunsero la peste. La popolazione si ridusse notevolmente: si stima che oltre 3600 caravaggini morirono per la malattia, ed il borgo rimase popolato da poco pi\u00f9 di duemila abitanti.\nRisalgono a questo periodo numerosi edifici di culto attualmente presenti in citt\u00e0, come la chiesa ed il convento di San Bernardino, la chiesetta bramantesca di Santa Liberata, la chiesa di Sant'Elisabetta con il convento delle Agostiniane, e la chiesa di San Giovanni con il monastero dei Cistercensi. Altre chiese del periodo, come San Carlo, San Defendente, San Valeriano e San Rocco, sono scomparse.\nAgli spagnoli subentrarono, nel 1707, gli austriaci; il passaggio di dominazione non diede luogo ad avvenimenti di rilievo. Nessun evento rilevante accadde per tutto il secolo XVIII.\nNel maggio 1796 la Gera d'Adda, e con essa Caravaggio, fu occupata dalle truppe di Napoleone Bonaparte; in seguito alla nuova ripartizione territoriale francese la citt\u00e0 abbandon\u00f2 la provincia di Lodi (in cui era stata collocata dall'Austria) ed entr\u00f2 a far parte del dipartimento del Serio, con capoluogo Bergamo. Dopo la caduta di Napoleone, ad ogni modo, l'Austria rioccup\u00f2 la Lombardia.\nL'et\u00e0 moderna e contemporanea.\nTerminate le guerre risorgimentali, Caravaggio trov\u00f2 finalmente un periodo di relativa tranquillit\u00e0. Alla fine del XIX secolo il borgo aveva raggiunto ormai i novemila abitanti, nonostante le condizioni sanitarie generali deficienti per via della diffusa presenza di risaie nelle campagne circostanti. L'uniformit\u00e0 e la scarsit\u00e0 dell'alimentazione erano causa di tubercolosi e pellagra, soprattutto fra operai e contadini in condizioni di inferiorit\u00e0 rispetto alla borghesia possidente. In questo clima sociale ed economico nacquero inevitabilmente i primi contrasti ideologici fra cattolici e liberali.\nRistabilita una certa pace sociale, il secolo XX si apr\u00ec con un miglioramento della situazione; l'ammodernamento dell'agricoltura e la scomparsa delle risaie, assieme alla nascita dell'industria, avevano allontanato lo spettro della malaria e aperto nuove occasioni di lavoro. Passata la Prima guerra mondiale venne il Fascismo, e con esso il Podest\u00e0 (dal 1927 al 1942).\nAnche nel corso della seconda guerra mondiale Caravaggio offr\u00ec alla Patria il suo tributo di sangue; l'ultima vittima del conflitto, oggi simbolicamente ricordata attraverso la dedica di una via diretta al cimitero cittadino, fu una bambina di nome Anna Maria, uccisa il 26 aprile del 1945 nella camera da letto, fra le braccia della madre che la stava svestendo, colpita da un proiettile vagante di una mitragliatrice usata durante uno scontro fra tedeschi e americani in pieno centro.\nNel novembre 2020, durante gli scavi nell'oratorio locale, sono state portate alla luce le mura medievali della citt\u00e0."}
{"id": "660651", "revid": "599013", "url": "https://it.wikipedia.org/wiki?curid=660651", "title": "Wz", "text": ""}
{"id": "660656", "revid": "123883320", "url": "https://it.wikipedia.org/wiki?curid=660656", "title": "La storia siamo noi", "text": "La Storia siamo noi \u00e8 un programma televisivo di approfondimento storico ideato nel 1997 da Renato Parascandolo, che all'epoca dirigeva la struttura di Rai Educational. Il programma \u00e8 stato volta per volta condotto da Maurizio Maggiani, Corrado Augias, Michele Mirabella, Marino Sinibaldi, dal 1997 al 2002, e da Giovanni Minoli, dal 2002 al 2010. \u00c8 andato in onda su RaiSat 3 dal 1997 al 1999, su Rai Educational Sat dal 1999 al 2002, su Rai Storia, Rai 3 e Rai 2 dal 2002 al 2013.\nCaratteristiche.\nLe prime quattro edizioni, sotto l'\u00e8gida di Parascandolo (per complessive trecento puntate), hanno messo a confronto le inchieste televisive e i documentari degli anni cinquanta e sessanta con le immagini del presente, per mostrare e comprendere i mutamenti avvenuti in Italia e promuovere una riflessione sui possibili scenari futuri. Le grandi questioni che hanno caratterizzato il dopoguerra (lavoro, famiglia, scuola, salute, casa, trasporti, cultura ecc.) sono in gran parte illustrate con i materiali delle inchieste prodotte in passato dalla Rai, oltre che da istituti di ricerca pubblici e privati. Inoltre, per capire il significato del cambiamento, Rai Educational ha promosso nuove inchieste, parallele a quelle dei decenni trascorsi, con la partecipazione dei protagonisti di ieri e oggi.\nUna prima serie di trasmissioni ha presentato le vicende delle citt\u00e0 italiane nel dopoguerra e negli anni sessanta commentate in studio da storici, sociologi, economisti e studenti. Le straordinarie testimonianze conservate nelle Teche Rai sono state rapportate alla realt\u00e0 odierna per mezzo di nuovi filmati, appositamente realizzati, che prendono spunto dalle inquadrature dei vecchi documentari per raccontare i mutamenti avvenuti. Nella seconda e terza serie di trasmissioni l'inchiesta televisiva - un genere che ha fatto la storia della Rai - si svolge ancora secondo lo schema del \u201cviaggio in Italia\u201d, con particolare riguardo alle regioni, qui intese, oltre i confini amministrativi, come aree storico-geografiche caratterizzate da storia e problemi comuni. Nella quarta serie, articolata in cinquantaquattro puntate, il filo conduttore \u00e8 costituito dal tema dell'identit\u00e0 nazionale, intrecciato con il processo di modernizzazione del Paese.\nGli autori del programma hanno cos\u00ec inteso raccogliere l'indicazione del presidente della Repubblica per una rivisitazione del periodo della fondazione dello Stato italiano e per una rinascita del sentimento di unit\u00e0 nazionale. Tra le novit\u00e0 della quarta serie de \"La Storia siamo noi\" forse la pi\u00f9 importante \u00e8 la partecipazione attiva di migliaia di studenti delle scuole italiane i quali, con la supervisione dei loro insegnanti e il contributo tecnico di Rai Educational (attrezzature, registi), sono chiamati a realizzare brevi documentari sui luoghi e gli eventi pi\u00f9 significativi della storia recente d'Italia, che \u00e8 la loro storia. Oltre ai filmati di attualit\u00e0 e di repertorio, largo spazio \u00e8 dedicato alle manifestazioni artistiche che hanno documentato, pi\u00f9 o meno indirettamente, il progresso storico.\nOgni puntata affronta una tematica legata a fatti riguardanti la storia del XX secolo mediante documentari, filmati, interviste dell'epoca a cui abbina, talvolta, ricostruzioni. Il metodo di conduzione ed indagine \u00e8 analitico e gli accadimenti, soprattutto quelli che hanno segnato le trasformazioni del paese, sono proposti in ordine cronologico. Il linguaggio \u00e8 di tipo divulgativo, simile a quello che viene utilizzato anche in altre trasmissioni Rai. Oltre a fatti prettamente storici si occupa anche di famosi \"gialli\" mai risolti, di misteri della cronaca, di fatti di attualit\u00e0 e dei personaggi che hanno segnato il Novecento, il tutto supportato dall'immenso archivio Rai. Il progetto consta di 240 ore di storia all'anno. Viene data molta importanza all'aspetto sociologico della storia.\nIl racconto del vissuto di taluni periodi storici, ad esempio anni cinquanta, non \u00e8 affidato solo a una cronologia o a una mera ricostruzione degli avvenimenti; bens\u00ec avviene attraverso dati statistici, fotografie, articoli di giornali e trasmissioni televisive dell'epoca. Il titolo della trasmissione \u00e8 tratto dal verso iniziale della canzone \"La storia\" di Francesco De Gregori, dall'album \"Scacchi e tarocchi\": il motivo di De Gregori funse anche da sigla del programma durante la direzione di Renato Parascandolo. Attualmente la sigla del programma \u00e8 il tema iniziale del primo movimento del Secondo Concerto per pianoforte e orchestra di Sergej Vasil'evi\u010d Rachmaninov. Il progetto grafico e l'art direction della sigla a cura di Roberto Laurenzi per lo studio CODESIGN.\nPuntate.\nLa prima parte di questo elenco si riferisce alle prime quattro serie di puntate realizzate durante la gestione di Renato Parascandolo a Rai Educational.\nIII serie: \"Viaggio nell'Italia del cambiamento\".\n\"Lo spazio ci guardaNavigando tra i pianetiMissione umanit\u00e0Braccianti e navigatoriTerra di miraggi e passaggiLa fabbrica dimezzataTerre in adozioneAzzardi a ponenteUn piolo in mezzo al mareIl petrolio una maledizione necessariaLuci e ombre nella citt\u00e0 dei sassiPrima e dopo la FIATLa capitale della setaUna valle dai due voltiGuarda che neve!Grand hotel val PusteriaTerra di CramarzDi ca e di l\u00e0 da l'agaEsercizi di legalit\u00e0Monti \u201cballerini\u201d\u00c8 tornato GalileoNel mare di SienaIl cervellone in motoDalla mandorla alla reteSicilia: c'\u00e8 anche il mareIl ponte e poi ?Il Nord-est produce a EstIl mitico Nord-estNord-est: la fabbrica dei campioniAlla fine del PoEppur si muoveAl centro dell'OccidenteLa porta sul MediterraneoLa valle dei tempi perdutiLe parole sono pietreL'Abruzzo dei parchiIl Nord-est del Mezzogiorno?Una provincia a met\u00e0 del guadoTerra di lavoroLa citt\u00e0 del parcoLa colonna dell'ospitalit\u00e0La porta d'OrienteLa citt\u00e0 dei lavoriLe seduzioni del consumoLa megalopoli padanaPassaggio a Nord-ovestIl valore del gustoIn mezzo ai monti e dentro l'EuropaUna terra riconquistataUn abbraccio tra terra e mareSotto la terra \u201camara\u201dIl Lazio di RomaTerra di nessunoOperai a SudUna parigina a PesaroCampanili globaliAnime del portoLa forza della lanaL'arte della memoriaC'\u00e8 un libro nel computerBarbagia: donne e pastoriNuraghi di lattaSassari: fiore di pietraLa casa cosmicaI profeti della scienzaIl made in Italy nello spazioStorie e memorieAi confini delle generazioniCooperare o competere?Tutto il mondo \u00e8 un teatroQuando cadono le ciminiereIl tesoro del poverelloStoria di un cambiamento.\"\nIV serie: \"Italia unita: sviluppo e modernit\u00e0\".\n\"I colori dell'ItaliaL'Italia nell'et\u00e0 delle insurrezioni1848: l'anno dei miracoliLe premesse dell'Unit\u00e0La breccia di Porta PiaDifficile avvio dello Stato unitarioLibera Chiesa in libero StatoPrimo bilancio dell'unificazioneOrfani di madrelinguaLa nazione all'operaLa politica delle paroleTra liberismo e protezionismoIl decollo industrialeL'Italia agricolaL'emigrazione transoceanicaLa crisi del '29 e l'intervento dello StatoLa ricostruzioneCose nuove nell'Italia di fine OttocentoGiolitti, i cattolici e i socialistiDal dolore alla protesta - La nascita del sindacatoIl sistema sanitarioI servizi di urbanizzazionePoste e telecomunicazioniCitt\u00e0 industriali e aree metropolitaneLo sviluppo di RomaLe citt\u00e0 d'arteSulle strade d'ItaliaIl sistema ferroviarioLa navigazione italianaIl \u201cbel suol d'amore\u201dLa nazione in grigioverdeL'Italia e la \u201cbella epoca\u201dLa fabbrica della guerra1915: il maggio radiosoDa Caporetto alla vittoriaLa crisi dello Stato liberale e la nascita del fascismoRegime autoritario di massaIl regime fascista e la seconda guerra mondiale1925-1945: l'abisso e la speranzaNemici liberatoriImparare la paceLa ripresa democraticaNascita della RepubblicaLa costituzioneLa trasformazione economicaLa trasformazione socialeLa cultura dello sviluppoAl cuore del \u201cmiracolo economico\u201dL'evoluzione del costumeDal 18 aprile al primo centro-sinistraIl mondo cattolico e la Chiesa conciliareL'Italia e il quadro internazionaleIl cammino dell'Europa.\"\nPuntate realizzate sotto la gestione Minoli.\nL'elenco che segue concerne invece le puntate realizzate durante la gestione di Giovanni Minoli.\nEstratti di esse, quando non addirittura la puntata intera, sono disponibili in streaming sul sito ufficiale. Molte sono anche ospitate su YouTube."}
{"id": "660659", "revid": "6066", "url": "https://it.wikipedia.org/wiki?curid=660659", "title": "Calafatare", "text": ""}
{"id": "660666", "revid": "287204", "url": "https://it.wikipedia.org/wiki?curid=660666", "title": "Campionato italiano di hockey su ghiaccio 1988-1989", "text": "Il campionato italiano di hockey su ghiaccio 1988-89 \u00e8 stato organizzato dalla FISG.\nSerie A.\nLa novit\u00e0 pi\u00f9 importante, in questo torneo, \u00e8 il ritorno nella massima serie di una squadra di Milano, il Saima, vincitrice del campionato di Serie B nella stagione precedente.\nLa formula prevede la disputa di una prima fase, con doppia andata e ritorno, nella quale vengono determinate le posizioni per i raggruppamenti della seconda fase. Le ultime due squadre retrocedono in serie B.\nFormazioni.\nRisultano iscritte 10 squadre: Varese, Bolzano, Asiago, Milano Saima, Fassa, Alleghe, Brunico, Merano, Fiemme Cavalese e Cortina.\nRegular Season.\nCortina retrocede in serie B.\nMaster Round.\nNella seconda parte, il campionato si sdoppia in due gruppi per determinare gli accoppiamenti per i playoff, ai quali si qualificano solo le prime due di ogni girone. Le formazioni mantengono i punti acquisiti negli scontri diretti delle fase precedente.\nGirone A.\nTra parentesi i punti di bonus derivanti dalla prima fase.\nGirone B.\nTra parentesi i punti di bonus derivanti dalla prima fase.\nPlay-off.\nFinali 5\u00ba/6\u00ba e 7\u00ba/8\u00ba posto.\nSi disputano anche le gare per determinare le posizioni delle squadre non qualificate ai playoff.\nPlayoff scudetto.\n\u2020: partita terminata ai tempi supplementari\nI bosini riescono a liquidare i campioni d'Italia in carica del Bolzano in 2 gare; nell'altra semifinale, il Fassa, contro ogni pronostico, supera l'Asiago in tre gare.\nFinale 3\u00ba/4\u00ba posto.\nIl terzo posto \u00e8 conquistato dal Bolzano che supera l'Asiago in due gare con il punteggio di 6-2 a Bolzano e 7-6 all'Hodegart.\n L'Associazione Sportiva Mastini Varese Hockey vince il suo secondo scudetto.\nFormazione Campione d'Italia: Danilo Bertotto - Cesare Carlacci - James Corsi - Anthony Currie - Vito D'Angelo - Robert De Piero - Robert Di Fazio - Flavio Far\u00e8 - Andrea Gorini - Fabrizio Kasslatter - Matteo Malfatti - Michael Mastrullo - Patrick Micheletti - Frank Nigro - Luca Orrigoni - Davide Quilici - Bradley Shaw - Guido Tessari - Gabriele Villa - Vittorio Zafalon.\nAllenatore: Bryan Lefley.\nMarcatori.\nIl miglior marcatore stagionale \u00e8 Mario Simioni dell'Asiago che realizza 131 punti (73 gol e 58 assist), seguito da Mustafa Besic (Fassa, 127 p.ti, 45 + 83), Santino Pellegrino (Asiago, 126 p.ti, 66 + 60), Mark Morrison (Merano, 114 p.ti, 38 + 76) e Constant Priondolo (Alleghe, 105 p.ti, 49 + 56).\nSerie B.\nPoule finale.\nTra parentesi i punti in bonus derivanti dalla prima fase.\nPlayoff promozione.\nIl Como ritorna in serie A.\nPoule retrocessione.\nTra parentesi i punti in bonus derivanti dalla prima fase.\nL'Appiano retrocede in serie B2."}
{"id": "660671", "revid": "2175", "url": "https://it.wikipedia.org/wiki?curid=660671", "title": "Cantoni di Grenoble", "text": ""}
{"id": "660672", "revid": "2184761", "url": "https://it.wikipedia.org/wiki?curid=660672", "title": "Geo (programma televisivo)", "text": "Geo \u00e8 un programma televisivo italiano di genere documentario, in onda dal 1984 su Rai 3. La trasmissione \u00e8 attualmente condotta da Sveva Sagramola e da Emanuele Biggi, biologo e fotografo amante della natura. Gli argomenti trattati vanno dalla cultura al clima, dagli animali alle nuove tecnologie, dalla natura alla gastronomia fino all'attualit\u00e0. \u00c8 attualmente uno dei programmi pi\u00f9 longevi di Rai 3.\n1984-1985: la nascita e il successo con Folco Quilici.\nLa trasmissione, nata da un'idea del regista e documentarista Folco Quilici, prende il via su Rai3 con il titolo \"Geo \u2013 L\u2019avventura e la scoperta\" alle 19.35 di sabato 28 gennaio 1984. La prima edizione, proposta in versione settimanale con appuntamenti della durata di circa 40 minuti, propone in ogni puntata diversi documentari, ai quali fanno seguito interviste a viaggiatori di professione e approfondimenti in studio. Ad affiancare Quilici nella conduzione in studio c'\u00e8 l'attrice Mita Medici. Il buon riscontro ottenuto porta la trasmissione ad andare in onda per 21 puntate sino a sabato 16 giugno, per poi cedere lo spazio per tutta l\u2019estate nella stessa fascia oraria alla rubrica \"Geo Antologia\", nella quale vengono alternati i momenti migliori della prima edizione a nuovi documentari. La seconda edizione, con la medesima formula ma con alla conduzione soltanto Quilici, prende il via sabato 29 settembre 1984 e prosegue sino al 13 luglio 1985 per un totale di 29 puntate, alle quali segue un nuovo lungo ciclo di \"Geo Antologia\".\n1985-1988: il debutto in prima serata e la versione quotidiana.\nIl 1\u00b0 ottobre 1985, forte dei consensi di pubblico e critica Geo viene promosso con la sua terza edizione in prima serata al marted\u00ec. Con il notevole aumento della durata, il programma propone in ogni puntata numerosi documentari, alternati alla presenza di ospiti in studio o in collegamento. In questa stagione Quilici si avvale della collaborazione della giornalista Patrizia Schisa. Durante tutto il periodo estivo viene realizzata una terza edizione di \"Geo Antologia\", alla quale segue una quarta edizione di Geo, in onda dal 30 settembre 1986, inizialmente al marted\u00ec in prima serata e in seguito, dopo una leggera flessione degli ascolti, al gioved\u00ec in seconda serata. Il 28 settembre 1987 prende il via la quinta stagione che, abbandonata la seconda serata, diventa appuntamento quotidiano, in onda alle 17.45 dal luned\u00ec al venerd\u00ec. In ogni puntata, della durata di 45 minuti, Quilici propone al pubblico un documentario legato ogni giorno della settimana ad un genere diverso. Al termine della quinta stagione Quilici, deciso ad intraprendere nuove esperienze lavorative, lascia il programma. Per alcune settimane va in onda \"Geo Reprint\", una rubrica condotta da Manuela Antonelli, nella quale viene mostrato il meglio della stagione appena andato in onda.\n1988-1996: il successo quotidiano con Gianclaudio Lopez, Grazia Francescato e Stefano Ardito.\nIl 3 ottobre 1988 alle 17.30 prende il via la sesta edizione. Al timone del programma, in onda sempre dal luned\u00ec al venerd\u00ec, arrivano il professore Gianclaudio Lopez, al suo debutto come conduttore televisivo, e Giovanna Ventura, gi\u00e0 programmista e aiutante di Quilici a Geo in passato. La trasmissione prosegue per tutta la stagione. Al termine va in onda un nuovo ciclo di \"Geo Reprint\", condotto da Serena Albano, e per tutta l'estate del 1989 \"Geo Estate\", in onda dal luned\u00ec al venerd\u00ec alle 20.00, con la conduzione di Caterina Vertova. La settima stagione di \"Geo\" prende il via il 2 ottobre 1989 con la riconfermata conduzione del solo Gianclaudio Lopez, che dall'aprile 1990 cede il posto al'ambientalista Grazia Francescato. Quest'ultima conduce anche la prima parte dell\u2019ottava stagione, per poi riaffidare il programma a Lopez. Nello stesso periodo, alcune puntate vanno in onda con il titolo \"Speciale Geo\", e si caratterizzano rispetto alle normali puntate per la presenza di documentari esclusivi di produzione internazionale. La nona stagione prende il via a novembre del 1991 con la conduzione del giornalista Stefano Ardito, che rimarr\u00e0 alla guida di \"Geo\" anche nella decima edizione, trasmessa dall\u2019Orto Botanico di Roma, e nell\u2019undicesima stagione, in onda dall\u2019autunno del 1992. A febbraio del 1993 \"Geo\" viene riaffidato a Grazia Francescato, che conduce il programma sino al 1996.\n1996-1998: la nascita di \"Geo &amp; Geo\" con Licia Col\u00f2.\nDal 23 settembre 1996 la rubrica viene rinnovata, assumendo la nuova denominazione di \"Geo &amp; Geo\". Il programma, in onda per la prima volta in diretta, \u00e8 condotto da Licia Col\u00f2. Nella nuova versione vengono introdotti quiz e giochi a tema scientifico e l'interazione con il pubblico a casa, che attraverso il televoto pu\u00f2 scegliere cosa guardare tra i tre documentari proposti dalla conduttrice. La trasmissione va in onda dal luned\u00ec al venerd\u00ec dalle 17.00 alle 18.30. La Col\u00f2 rimane alla conduzione anche nella stagione successiva, nella quale ospita in studio numerosi giovani volontari legati ad associazioni in difesa del mondo animale e della natura.\n1998-2013: l'arrivo di Sveva Sagramola e la nascita di \"Cose dell'altro Geo\".\nDal 1998 al 2010 il programma \u00e8 stato condotto in autonomia da Sveva Sagramola che, dalla fine del 1998 conduce anche Geo &amp; Geo Doc, programma incentrato principalmente sulla messa in onda di documentari (negli anni successivi assumer\u00e0 il titolo Geo Magazine). Dal settembre 2001 la formula viene modificata con la divisione del programma in due parti: nella prima, intitolata \"Cose dell'altro Geo\", ci sono giochi a premi e un televoto per decidere quale di tre documentari proposti mandare in onda, nella seconda, c'\u00e8 il film-documentario scelto dal pubblico e un approfondimento in studio. Il programma ospita spesso il prof. Adriano Mazzarella, fisico e climatologo che fornisce le previsioni meteo. \"Cose dell'altro Geo\" nel settembre 2010 viene anticipato alle 16.00 ed affidato a Massimiliano Ossini. Dal settembre 2011 al maggio 2013 il programma viene diviso in tre parti: \"Cose dell'altro Geo\", con Massimiliano Ossini, in onda dalle 15:55 alle 17:30, \"Geo Scienza\", con Marco Castellazzi, in onda dalle 17:30 alle 17:45, e \"Geo &amp; Geo\", con Sveva Sagramola, in onda dalle 17:45 alle 19.00. \"Cose dell'altro Geo\" diventa pi\u00f9 simile a \"Geo &amp; Geo\", con ospiti in studio, e si concentra principalmente sull'agricoltura e sull'alimentazione. \"Geo Scienza \" \u00e8 condotto da Marco Castellazzi, uno dei principali autori di \"Geo &amp; Geo\", sempre affiancato da alcuni scienziati, tra i quali Vanessa Biagiotti e Daniela Romanazzo (per la chimica), Davide Cassi (per la fisica), Elisa Rossi, Tiziana Raparelli e Giulio Caciotta (per la matematica).\n2013 - in corso: il ritorno di Geo.\nDal 23 settembre 2013 il programma riacquista l'originale denominazione \"Geo\" e torna ad essere diviso in due parti: \"Aspettando Geo\", dalle 16:00 alle 17:10, in cui viene proposto un documentario, e \"Geo\", dalle 17:10 alle 18:55, condotto da Sveva Sagramola ed Emanuele Biggi, in cui sono trattati argomenti relativi alla natura, salute, gastronomia, scienza, tecnologia ma anche attualit\u00e0 e costume. Dal 2016 il programma va in onda anche alla domenica mattina con il titolo \"Domenica Geo\". Lo spazio domenicale \u00e8 costituito da una presentazione inedita da parte dei due conduttori, seguita dalla riproposizione di alcuni spezzoni di Geo, sia filmati che interviste, andati in onda nella settimana appena conclusa. Nell'estate del 2020 viene realizzato lo spin off \"Geo - Vacanze Italiane\", in onda in access prime time dal luned\u00ec al venerd\u00ec, con la conduzione di Sveva Sagramola. La trasmissione mostra in ogni puntata servizi e documentari legati alle bellezze italiane, sottolineando quanto la natura e l\u2019arte siano strettamente collegate tra loro.\nSigla.\nNegli anni ottanta la sigla di \"Geo\" \u00e8 stata il singolo \"3rd Movement\", dall'album \"Heaven and Hell\" del cantante e compositore greco Vangelis. Nel 1990 per la sigla fu usata una composizione originale di Piero Milesi con animazioni di Tullio Pericoli. In seguito per \"Geo &amp; Geo\" venne usata \"Messages\", tratta dall'album \"Voices\", sempre di Vangelis, e in uso fino alla stagione 2015-2016, riarrangiata dal compositore Davide Caprelli. Per le stagioni 2016-2017 e 2017-2018 \u00e8 stata usata come sigla una composizione di Diego Buongiorno. Dalla stagione 2018-2019 la sigla del programma \u00e8 un brano originale intitolato \u201cTerra\" nella versione breve e \"Gaia\" nella versione estesa, sempre del compositore Davide Caprelli."}
{"id": "660676", "revid": "767487", "url": "https://it.wikipedia.org/wiki?curid=660676", "title": "Cantone di Allevard", "text": "Il Cantone di Allevard era un cantone francese dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "660677", "revid": "5269624", "url": "https://it.wikipedia.org/wiki?curid=660677", "title": "5 giornate di Milano", "text": ""}
{"id": "660684", "revid": "268111", "url": "https://it.wikipedia.org/wiki?curid=660684", "title": "Cantone di Clelles", "text": "Il Cantone di Clelles era un cantone francese dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "660692", "revid": "33689", "url": "https://it.wikipedia.org/wiki?curid=660692", "title": "Mezz'ora in pi\u00f9", "text": "Mezz'ora in pi\u00f9, conosciuto precedentemente come In mezz'ora, \u00e8 un programma televisivo italiano di genere talk show condotto da Lucia Annunziata, ex presidente della Rai ed ex direttrice dell'HuffPost Italia. Il programma va in onda a partire dal 2005, la domenica pomeriggio dalle 14:30 alle 16:30 su Rai 3.\nStoria.\nIn questo programma sono spesso ospiti numerosi personaggi pubblici, prevalentemente del mondo politico; fra di essi vi \u00e8 stato anche Silvio Berlusconi, che il 12 marzo 2006 se ne and\u00f2 anzitempo dallo studio televisivo accusando la giornalista di avergli posto ciascuna domanda prima che lui finisse di rispondere a quella precedente.\nSolitamente il programma (che a volte va in diretta e altre in differita) ospita una sola persona, ma nel 2007 ci sono state puntate con 2 persone a confrontarsi. \u00c8 stato trasmesso anche da Rai Extra, in orario e giorno diverso, come servizio di timeshifting.\nNei mesi di novembre e dicembre 2011 sono andati in onda degli speciali serali chiamati \"La crisi. In \u00bd h\", sempre condotti da Lucia Annunziata, dedicati alla crisi apertasi con le dimissioni di Berlusconi e al primo mese del Governo Monti.\nA novembre 2016, nel periodo della campagna per il referendum costituzionale del 2016, sono andate in onda tre puntate della durata di un'ora ed una puntata nella versione classica di mezz'ora in cui un esponente del \"s\u00ec\" ed uno del \"no\" si confrontano, rispondendo alle domande rivolte dalla conduttrice Lucia Annunziata.\nDalla stagione 2017-2018 il programma allunga la sua durata a un'ora: cambia quindi il nome in \"Mezz'ora in pi\u00f9\", stilizzato graficamente come \"\u00bd h in pi\u00f9\".\nDalla stagione 2019-2020 il programma aumenta ulteriormente la sua durata ad un'ora e mezza, rinnovando per l'occasione la grafica, il logo (stavolta con il nome reso graficamente come \"Mezz'ora in +\") e lo studio.\nDalla stagione successiva (2020-2021) estende ancora una volta la propria durata di mezz'ora, la quale sar\u00e0 occupata dal segmento \"Mezz'ora in pi\u00f9 - Il mondo che verr\u00e0\", condotto da Antonio Di Bella.\nSigla.\nLa sigla iniziale del programma \u00e8 la canzone \"Twisted Nerve\" di Bernard Herrmann, utilizzata anche nella colonna sonora del film di \"\" di Quentin Tarantino e nella serie TV statunitense \"American Horror Story\"."}
{"id": "660693", "revid": "767487", "url": "https://it.wikipedia.org/wiki?curid=660693", "title": "Paolo Guldino", "text": "A lui si devono i teoremi di Pappo-Guldino, che consentono di determinare la superficie ed il volume dei solidi di rotazione. I teoremi portano anche il nome del matematico alessandrino Pappo, che li intu\u00ec alcuni secoli prima.\nNel 1597, abiura la religione ebraica e prende il nome di Paolo. Successivamente entra nell'ordine religioso dei Gesuiti, diventa sacerdote e viene inviato a Roma per approfondire le sue conoscenze matematiche. Insegner\u00e0 matematica a Roma, Vienna e Graz.\nI risultati dei suoi studi matematici sono presenti soprattutto nell'opera \"Centrobaryca\" (baricentri), edita in tre volumi (1635,1640,1641), all'interno della quale si trovano i due teoremi che portano il suo nome.\nNella sua epoca Paolo Guldino \u00e8 uno studioso famoso. Come tutti i gesuiti, si impegn\u00f2 a screditare la teoria degli infinitesimi, attaccando Cavalieri e il suo metodo degli indivisibili nel libro \"De centro gravitatis\" del 1641. Nell'opera astronomica di Paolo Casati \"Terra machinis mota\" (1658), Casati immagina un dialogo tra Guldino, Galileo e Marin Mersenne su varie tematiche riguardanti cosmologia, geografia, astronomia e geodesia."}
{"id": "660697", "revid": "1186766", "url": "https://it.wikipedia.org/wiki?curid=660697", "title": "Benedetti", "text": ""}
{"id": "660698", "revid": "121092619", "url": "https://it.wikipedia.org/wiki?curid=660698", "title": "Amazing History", "text": "Amazing History \u00e8 stato un programma televisivo italiano di didattica creativa, dedicato alla storia ed al costume, rivolto a un target Family, trasmesso su Rai 3 nel 2004.\nIdeato e scritto da Aldo Zappal\u00e0, il programma era condotto dal prof. Felix Copperpotsky (Enzo Salomone), da due pupazzi animati, Betty e Gomez, e da altri personaggi. In ogni puntata si parla di una civilt\u00e0 antica in maniera bizzarra ma assolutamente vera. Amazing World ha sostituito \"Amazing History\" nel palinsesto. La sigla \u00e8 divenuta un cult. Le musiche originali di \"Amazing History\" e \"Amazing World\" sono di Alessandro Molinari.\nSi tratta di un programma che sfrutta in maniera assolutamente innovativa una tecnica mista di grafica e riprese dal vero. \u00c8 uno dei primi prodotti di edutainment italiani. La serie \"Amazing History\", diretta da Jasen Nannini e successivamente dallo stesso Aldo Zappal\u00e0, \u00e8 stata realizzata nel 2004 da Village doc&amp;films per Lumiq Studios di Torino (producer Darko Debelic) ed \u00e8 stato trasmesso su Rai 3, RaiSat Ragazzi e Rai Scuola.\nLa serie, che ha avuto un ottimo successo nei mercati televisivi internazionali, \u00e8 distribuita nel mondo da Rai Trade, attualmente visibili su Rai Scuola col nome il D.\nIl programma \u00e8 di solito diviso in vari sketch divertenti, ma allo stesso tempo molto interessanti:"}
{"id": "660699", "revid": "72563", "url": "https://it.wikipedia.org/wiki?curid=660699", "title": "Guldino", "text": ""}
{"id": "660700", "revid": "268111", "url": "https://it.wikipedia.org/wiki?curid=660700", "title": "Cantone di Corps", "text": "Il Cantone di Corps era un cantone francese dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "660701", "revid": "72563", "url": "https://it.wikipedia.org/wiki?curid=660701", "title": "Habakkuk Guldin", "text": ""}
{"id": "660702", "revid": "72563", "url": "https://it.wikipedia.org/wiki?curid=660702", "title": "Guldin", "text": ""}
{"id": "660706", "revid": "486946", "url": "https://it.wikipedia.org/wiki?curid=660706", "title": "Zipacna", "text": ""}
{"id": "660707", "revid": "439868", "url": "https://it.wikipedia.org/wiki?curid=660707", "title": "Calafato", "text": "Il calafato, o maestro calafato, \u00e8 un operaio specializzato, o altra figura specializzata, che fa parte delle maestranze impiegate nella costruzioni navali e nelle manutenzioni nautiche. Il calafato si occupa di calafatare le navi o, pi\u00f9 in genere, le imbarcazioni in legno, con cadenza periodica, o qualora si rendesse necessario.\nIl calafato poteva essere imbarcato a bordo insieme a un marinaio specializzato, come un maestro d'ascia, sulle imbarcazioni di dimensioni maggiori, mentre le imbarcazioni di dimensioni minori facevano riferimento a maestri d'ascia o maestri calafati che operavano a terra.\nL'opera del calafato \u00e8 un lavoro difficile e di precisione, tanto che anticamente ci volevano 8 anni di apprendistato per diventare maestro calafato mentre ne bastavano 5 per diventare maestro d'ascia. \nAttualmente se ne trovano pochi nei cantieri navali pi\u00f9 longevi d'Italia , visto che \u00e8 un mestiere di tramando generazionale , ad oggi tale mestiere va via via scomparendo ."}
{"id": "660711", "revid": "72563", "url": "https://it.wikipedia.org/wiki?curid=660711", "title": "Paul Guldin", "text": ""}
{"id": "660712", "revid": "268111", "url": "https://it.wikipedia.org/wiki?curid=660712", "title": "Cantone di Dom\u00e8ne", "text": "Il Cantone di Dom\u00e8ne era un cantone francese dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "660715", "revid": "268111", "url": "https://it.wikipedia.org/wiki?curid=660715", "title": "Cantone di \u00c9chirolles-Est", "text": "Il Cantone di \u00c9chirolles-Est era un cantone francese dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di \u00c9chirolles e il comune di Bresson."}
{"id": "660718", "revid": "268111", "url": "https://it.wikipedia.org/wiki?curid=660718", "title": "Cantone di \u00c9chirolles-Ovest", "text": "Il Cantone di \u00c9chirolles-Ovest era un cantone francese dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di \u00c9chirolles."}
{"id": "660721", "revid": "268111", "url": "https://it.wikipedia.org/wiki?curid=660721", "title": "Cantone di Eybens", "text": "Il Cantone di Eybens era un cantone francese dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "660722", "revid": "268111", "url": "https://it.wikipedia.org/wiki?curid=660722", "title": "Cantone di Fontaine-Sassenage", "text": "Il Cantone di Fontaine-Sassenage era un cantone francese dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "660724", "revid": "72563", "url": "https://it.wikipedia.org/wiki?curid=660724", "title": "Euripides", "text": ""}
{"id": "660728", "revid": "287204", "url": "https://it.wikipedia.org/wiki?curid=660728", "title": "Cantone di Fontaine-Seyssinet", "text": "Il Cantone di Fontaine-Seyssinet \u00e8 una divisione amministrativa dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 2 a 3 comuni pi\u00f9 una frazione.\nComposizione.\nI 3 comuni facenti parte prima della riforma del 2014 erano:\nDal 2015 il cantone comprende una frazione di Fontaine e i 3 comuni di:"}
{"id": "660730", "revid": "268111", "url": "https://it.wikipedia.org/wiki?curid=660730", "title": "Cantone di Goncelin", "text": "Il Cantone di Goncelin era un cantone francese dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "660735", "revid": "767487", "url": "https://it.wikipedia.org/wiki?curid=660735", "title": "Cantone di Le Bourg-d'Oisans", "text": "Il Cantone di Le Bourg-d'Oisans era un cantone francese dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "660736", "revid": "268111", "url": "https://it.wikipedia.org/wiki?curid=660736", "title": "Cantone di Mens", "text": "Il Cantone di Mens era un cantone francese dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "660737", "revid": "115855676", "url": "https://it.wikipedia.org/wiki?curid=660737", "title": "Cantone di Meylan", "text": "Il Cantone di Meylan \u00e8 un cantone francese dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 4 a 8 comuni.\nComposizione.\nI 4 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 8:"}
{"id": "660740", "revid": "268111", "url": "https://it.wikipedia.org/wiki?curid=660740", "title": "Cantone di Monestier-de-Clermont", "text": "Il Cantone di Monestier-de-Clermont era un cantone francese dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "660741", "revid": "767487", "url": "https://it.wikipedia.org/wiki?curid=660741", "title": "Cantone di La Mure", "text": "Il Cantone di La Mure era un cantone francese dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "660746", "revid": "268111", "url": "https://it.wikipedia.org/wiki?curid=660746", "title": "Cantone di Pont-en-Royans", "text": "Il Cantone di Pont-en-Royans era un cantone francese dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "660747", "revid": "268111", "url": "https://it.wikipedia.org/wiki?curid=660747", "title": "Cantone di Rives", "text": "Il Cantone di Rives era un cantone francese dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "660748", "revid": "767487", "url": "https://it.wikipedia.org/wiki?curid=660748", "title": "Cantone di Roybon", "text": "Il Cantone di Roybon era un cantone francese dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "660751", "revid": "767487", "url": "https://it.wikipedia.org/wiki?curid=660751", "title": "Cantone di Saint-\u00c9gr\u00e8ve", "text": "Il Cantone di Saint-\u00c9gr\u00e8ve era un cantone francese dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "660752", "revid": "74173", "url": "https://it.wikipedia.org/wiki?curid=660752", "title": "Bjargtangar", "text": ""}
{"id": "660753", "revid": "268111", "url": "https://it.wikipedia.org/wiki?curid=660753", "title": "Cantone di Saint-\u00c9tienne-de-Saint-Geoirs", "text": "Il Cantone di Saint-\u00c9tienne-de-Saint-Geoirs era un cantone francese dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "660755", "revid": "31789", "url": "https://it.wikipedia.org/wiki?curid=660755", "title": "Golfo di Ancona", "text": "Il golfo di Ancona \u00e8 un'insenatura del mare Adriatico centrale, compresa tra il promontorio di Ancona (ultima propaggine settentrionale di monte Conero) e Falconara Marittima. Le dimensioni sono limitate, ma il golfo ha comunque una certa importanza geografica, in quanto esso \u00e8 l'unica insenatura nel tratto di litorale Adriatico compreso tra il delta del Po e il golfo di Vasto.\nIl litorale del golfo \u00e8 affiancato da una linea ininterrotta di nuclei abitati: il centro della citt\u00e0 di Falconara Marittima, il quartiere falconarese di Palombina vecchia, i quartieri anconitani di Palombina Nuova, Collemarino, Torrette, Palombella; si arriva quindi al porto di Ancona, sul quale si affacciano gli antichi rioni degli Archi, di Capodimonte e di San Pietro. Da Falconara Marittima alla stazione ferroviaria di Ancona l'insenatura \u00e8 bordata dalla via Flaminia (diverticolo dell'antica consolare Flaminia) e dalla ferrovia Bologna-Ancona;\nNel tratto che va da Falconara Marittima alle Torrette il golfo \u00e8 costeggiato da una spiaggia sabbiosa molto frequentata, specie in corrispondenza di Palombina Nuova, Palombina Vecchia e Falconara Marittima. Per recarsi in spiaggia \u00e8 necessario attraversare la trafficatissima via Flaminia (principale via di comunicazione tra Falconara e Ancona) e la ferrovia Bologna-Ancona e sono perci\u00f2 presenti numerosi sottopassaggi e ponti.\nLo specchio di mare compreso tra le Torrette e il centro di Ancona \u00e8 il pi\u00f9 riparato dalle onde e dunque esso accoglie fin dall'antichit\u00e0 il porto di Ancona.\nUna visione completa di tutto il golfo la si pu\u00f2 godere dal piazzale del duomo di Ancona.\nIl panorama su questo golfo (e sul colle del duomo di Ancona che su esso si affaccia) caratterizza il paesaggio di tutta la costa marchigiana da Ancona a Senigallia."}
{"id": "660757", "revid": "268111", "url": "https://it.wikipedia.org/wiki?curid=660757", "title": "Cantone di Saint-Ismier", "text": "Il Cantone di Saint-Ismier era un cantone francese dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "660759", "revid": "1652635", "url": "https://it.wikipedia.org/wiki?curid=660759", "title": "Alain Boghossian", "text": "Biografia.\nDi origini armene, l'11 maggio 2011 ha partecipato alla partita d'inaugurazione del nuovo stadio della squadra cecena del , di propriet\u00e0 del dittatore Ramzan Kadyrov; a seguito di ci\u00f2 la FFF ha aperto un'inchiesta per aver ricevuto in regalo un orologio diamantato da Kadyrov, accusato di essere mandante di diversi omicidi e di gravi violazioni dei diritti umani.\nCarriera.\nGiocatore.\nClub.\nCresciuto nelle giovanili dell'Olympique Marsiglia, Boghossian gioca le sue prime partite da titolare nella stagione 1992/1993, quando veste la maglia dell'Istres, dove conta 33 presenze e 8 gol. Ritornato all'Olympique, veste la maglia biancazzurra per 28 volte, e le sue buone prestazioni fruttano l'interesse del Napoli, dove milita fino al 1997, anno nel quale fa il suo esordio in nazionale.\nNel 1997, passa alla Sampdoria, dove rimane per un solo anno a causa dell'interessamento del , squadra della quale diventa una delle bandiere, rimanendovi sino al 2002. In questi quattro anni, vince alcuni importanti trofei: la Coppa UEFA nel 1999, 2 Coppa Italia (1999, 2002) e una Supercoppa italiana (1999). Dopo un grave infortunio che lo ha colpito, Boghossian abbandona l'Italia per trasferirsi alla squadra spagnola dell'Espanyol, dove rimane a breve a causa di un nuovo e altrettanto grave infortunio, che lo porta alla decisione di ritirarsi.\nNazionale.\nEsord\u00ec in nazionale l'11 ottobre 1997 in amichevole contro il , entrando nel primo tempo al posto di Emmanuel Petit.\nDivenne in breve uno dei punti fermi della Francia che conquister\u00e0 il ospitato in patria, arrivando a disputare anche la finale col , subentrando nella ripresa a Christian Karembeu.\nContinu\u00f2 la sua esperienza con i \"Galletti\" fino a un grave infortunio alla caviglia, che lo colpi il giorno prima dell'inizio del , non riuscendo quindi a bissare la vittoria di due anni prima.\nSegn\u00f2 il primo dei suoi due gol in nazionale in amichevole contro l', il 19 agosto 1998. Pur facendo parte della spedizione francese al , non scese in campo durante il breve cammino dei \"Bleus\".\nCon i \"Bleus\" ha giocato in tutto 26 partite, segnando 2 gol.\nAllenatore.\nIl 31 luglio 2008 diventa il vice di Domenech alla guida della Nazionale di calcio Francese. Rimane allenatore in seconda anche con l'approdo di Laurent Blanc nel 2010."}
{"id": "660760", "revid": "1543377", "url": "https://it.wikipedia.org/wiki?curid=660760", "title": "Cray-3/SSS", "text": "Il Cray-3/SSS era il progetto di un avveniristico supercomputer a parallelismo massivo che avrebbe legato un sistema Cray-3 a una nuova unit\u00e0 SIMD integrata direttamente nella memoria principale del sistema. Sembra che successivamente fu considerata al possibilit\u00e0 di utilizzare l'unit\u00e0 come espansione dei sistemi Cray T90 ma sembra improbabile che realmente delle unit\u00e0 T94/SSS siano state realmente costruite.\nIl progetto SSS venne avviato dalla Cray Computer Corporation quando l'ingegnere Ken Lobst ide\u00f2 una nuova modalit\u00e0 di implementazione dei computer paralleli. In un sistema non SIMD tipo la Connection Machine i processori elementari sono dei semplici processori con una memoria locale. I dati vengono passati da elemento a elemento durante la computazione e quindi il collo di bottiglia risulta essere la rete di collegamento dei processori. L'idea di Libst era di utilizzare la rete di collegamento del Cray-3 tra RAM e processore invece di utilizzare una rete separata. Questa soluzione avrebbe dovuto fornire un miglioramento delle prestazioni di un ordine di grandezza rispetto alla soluzione standard. Inoltre visto che la macchina avrebbe comunque incluso un Cray-3 i programmi avrebbero potuto utilizzare i processori vettoriali se risultava pi\u00f9 conveniente per l'elaborazione.\nNel progetto non rimaneva che decidere la tipologia di processore SIMD. Dato che la macchina era dotata di processori vettoriali per svolgere le elaborazioni complesse si decise di utilizzare processori SIMD molto semplici, in grado di svolgere solo le operazioni pi\u00f9 semplici. L'idea unicada del progetto SSS era di inserire i processori SIMD direttamente nei moduli della SRAM, in modo da fornire una banda elevatissima per le elaborazioni SIMD. La memoria usualmente viene organizzata in configurazione di matrice, con righe e colonne. Quando il processore accede alla memoria il controller della memoria seleziona la colonna corretta e preleva dalle righe blocchi di 32 o 64 bit di dati da inviare al processore. Nel progetto SSS una serie di processori SIMD a un singolo bit erano collegati alle righe della memoria in modo che il controller potesse selezionare la colonna con i dati e poi i processori avrebbero avuto accesso diretto ai dati. Questo permetteva di migliorare l'accesso di cento volte rispetto ad un accesso convenzionale. Tenendo conto inoltre della implementazione molto efficiente del bus della memoria la macchina poteva scalare meglio di ogni altra implementazione SIMD esistente sul mercato.\nNel 1994 la NSA commission\u00f2 alla CCC una macchina SSS con mezzo milione di processori, cio\u00e8 2048 processori per ogni chip di RAM. National Semiconductor venne scelta come produttore della macchina. Mark Norder e Jennifer Schrader hanno perfezionato il progetto per la produzione. Tuttavia il contratto venne annullato nel 1994 molto prima che fosse realizzato il prototipo e l'idea del Cray-3/SSS venne abbandonata."}
{"id": "660761", "revid": "110157", "url": "https://it.wikipedia.org/wiki?curid=660761", "title": "Cantone di Saint-Laurent-du-Pont", "text": "Il Cantone di Saint-Laurent-du-Pont era un cantone francese dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "660762", "revid": "339392", "url": "https://it.wikipedia.org/wiki?curid=660762", "title": "Isola Tearaght", "text": ""}
{"id": "660765", "revid": "268111", "url": "https://it.wikipedia.org/wiki?curid=660765", "title": "Cantone di Saint-Marcellin", "text": "Il Cantone di Saint-Marcellin era un cantone francese dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "660767", "revid": "268111", "url": "https://it.wikipedia.org/wiki?curid=660767", "title": "Cantone di Saint-Martin-d'H\u00e8res-Nord", "text": "Il Cantone di Saint-Martin-d'H\u00e8res-Nord era un cantone francese dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Saint-Martin-d'H\u00e8res."}
{"id": "660768", "revid": "1522738", "url": "https://it.wikipedia.org/wiki?curid=660768", "title": "Shin'ou", "text": ""}
{"id": "660769", "revid": "268111", "url": "https://it.wikipedia.org/wiki?curid=660769", "title": "Cantone di Saint-Martin-d'H\u00e8res-Sud", "text": "Il Cantone di Saint-Martin-d'H\u00e8res-Sud era un cantone francese dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Saint-Martin-d'H\u00e8res."}
{"id": "660773", "revid": "767487", "url": "https://it.wikipedia.org/wiki?curid=660773", "title": "Cantone di Le Touvet", "text": "Il Cantone di Le Touvet era un cantone francese dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "660774", "revid": "287204", "url": "https://it.wikipedia.org/wiki?curid=660774", "title": "Cantone di Tullins", "text": "Il Cantone di Tullins \u00e8 un cantone francese dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 13 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 13:"}
{"id": "660777", "revid": "268111", "url": "https://it.wikipedia.org/wiki?curid=660777", "title": "Cantone di Valbonnais", "text": "Il Cantone di Valbonnais era un cantone francese dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "660781", "revid": "767487", "url": "https://it.wikipedia.org/wiki?curid=660781", "title": "Cantone di Vif", "text": "Il Cantone di Vif era un cantone francese dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "660784", "revid": "767487", "url": "https://it.wikipedia.org/wiki?curid=660784", "title": "Cantone di Villard-de-Lans", "text": "Il Cantone di Villard-de-Lans era un cantone francese dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "660787", "revid": "268111", "url": "https://it.wikipedia.org/wiki?curid=660787", "title": "Cantone di Vinay", "text": "Il Cantone di Vinay era un cantone francese dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "660789", "revid": "122312782", "url": "https://it.wikipedia.org/wiki?curid=660789", "title": "Borgo Erizzo", "text": "Borgo \u00c8rizzo (in croato Arbanasi, in albanese \"Arbneshi\") \u00e8 un sobborgo di Zara, in Croazia, che costituisce un'isola linguistica di lingua albanese.\nGli albanesi di Borgo Erizzo sono i diretti discendenti di quelli che nel Settecento decisero di lasciare l'Albania sotto dominio ottomano per rifugiarsi nei territori della Repubblica di Venezia.\nStoria.\nL'arrivo di popolazioni albanesi nella Dalmazia settentrionale avvenne a pi\u00f9 riprese e fu dovuto principalmente a motivi religiosi e politici. Si trattava di abitanti cristiani della zona di Scutari in Albania settentrionale, che si erano rifugiati dapprima a Cattaro, dove furono accolti dal vescovo Zmajevich, e che il Provveditore generale della Serenissima Nicol\u00f2 Erizzo aveva provveduto a trasferire presso Zara in una localit\u00e0 di nuova fondazione che da lui prese il nome.\nNell'agosto 1726 giunse un primo gruppo di 16 famiglie per un totale di 121 persone, in maggioranza contadini benestanti che avevano abbandonato i propri averi per sfuggire all'oppressione turca.\nUn secondo scaglione giunse nel 1727 e comprese sette famiglie, pari a 71 persone, che furono inizialmente alloggiate a Zemonico (\"Zemunik\", frazione di Zara). Risale a quella data l'istituzione, da parte del Provveditore Erizzo, della carica di Governatore degli albanesi, una figura eletta dalla comunit\u00e0 e confermata dal Provveditore stesso, che l'aveva posta alle dipendenze del Colonnello del contado e del Capitano della citt\u00e0 di Zara. Dett\u00f2 inoltre uno statuto del nuovo borgo, per garantirne l'ordine e la giustizia.\nIl terzo gruppo fu il pi\u00f9 numeroso. Arrivato a Borgo Erizzo nel 1733, comprendeva 28 famiglie per un totale di 150 persone.\nTutti questi gruppi si integrarono presto nella realt\u00e0 sociale ed economica veneto-dalmata, ma conservarono la loro lingua e i loro usi, costumi e canti. Innanzitutto la comunit\u00e0 albanese si adoper\u00f2 per bonificare le zone paludose vicino a Borgo Erizzo, che era originariamente un'isola e che col tempo si era congiunta alla terraferma, mentre in seguito ottenne delle terre da rendere coltivabili secondo lo schema dell'enfiteusi. Il governo veneto si fece carico della costruzione di molte case e, in un primo momento, anche del vitto e dell'esenzione tributaria per i nuovi arrivati (eccettuata la decima annuale sui prodotti agricoli).\nDal 1901 Borgo Erizzo fu anche dotata di una scuola albanese; nel 1910 il patriota Giacomo Vuxani promosse e organizz\u00f2 l'\"Associazione Italo-Albanese\".\nSecondo la tradizione, gli albanesi di Borgo Erizzo venivano dai paesi di Brisko e Sestani. Tali localit\u00e0 sono state da taluni identificate con i borghi di Shestan, Brisk, Liare e Arbnesh, tutti situati nell'entroterra di Antivari e Dulcigno (in Montenegro, quindi, ma in zone abitate da albanesi). A dimostrazione del fatto che i paesi di origine degli albanesi di Borgo Erizzo non erano situati lungo la costa \u00e8 la singolare circostanza che nel loro linguaggio la maggior parte dei nomi di pesci e termini marinareschi deriva dall'italiano (veneto) e dal croato (ciacavo).\nInizialmente, la parte settentrionale del borgo fu abitata dai \"bris'ciani\" (originari di Brisko), e quella meridionale dai \"ses'ciani\" (originari di Sestani), mantenendo quindi una certa campanilistica separazione tra le due comunit\u00e0. Nel volgere di poche generazioni, questa venne sostanzialmente meno.\nMolti borgherizzani (si stima almeno la met\u00e0) seguirono gli italiani nell'esodo massiccio dalla citt\u00e0 tra il 1944 e la met\u00e0 degli anni '50.\nL'attuale Comunit\u00e0 Italiana di Zara, rifondatasi con la dissoluzione della Jugoslavia, \u00e8 costituita in buon numero proprio da abitanti di Borgo Erizzo rimasti.\nNel censimento del 2011 solo 17 abitanti di Zara hanno dichiarato l'arb\u00ebnisht\u00eb come lingua madre, anche se alcune stime indicano 200 parlanti attivi."}
{"id": "660791", "revid": "73537", "url": "https://it.wikipedia.org/wiki?curid=660791", "title": "Zarigrado", "text": ""}
{"id": "660792", "revid": "842", "url": "https://it.wikipedia.org/wiki?curid=660792", "title": "IBM compatibili", "text": ""}
{"id": "660793", "revid": "268111", "url": "https://it.wikipedia.org/wiki?curid=660793", "title": "Cantone di Vizille", "text": "Il Cantone di Vizille era un cantone francese dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "660796", "revid": "287204", "url": "https://it.wikipedia.org/wiki?curid=660796", "title": "Cantone di Voiron", "text": "Il Cantone di Voiron \u00e8 un cantone francese dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 11 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 11:"}
{"id": "660798", "revid": "167080", "url": "https://it.wikipedia.org/wiki?curid=660798", "title": "Carteggio", "text": ""}
{"id": "660801", "revid": "339392", "url": "https://it.wikipedia.org/wiki?curid=660801", "title": "Strobilus", "text": ""}
{"id": "660807", "revid": "226458", "url": "https://it.wikipedia.org/wiki?curid=660807", "title": "Cantone di Bourgoin-Jallieu-Sud", "text": "Il Cantone di Bourgoin-Jallieu-Sud era un cantone francese dell'Arrondissement di La Tour-du-Pin.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Bourgoin-Jallieu e i comuni di:"}
{"id": "660811", "revid": "1226", "url": "https://it.wikipedia.org/wiki?curid=660811", "title": "Spirito allegro", "text": "Blithe Spirit (tradotto con Spiritello o Spirito allegro) \u00e8 una commedia dell'inglese No\u00ebl Coward scritta nel 1940. Il titolo prende ispirazione dal poema di Percy Bysshe Shelley \"To a Skylark\".\nLa commedia, messa in scena la prima volta nel 1941 in piena Seconda guerra mondiale, fu duramente criticata per come rappresentava con poco rispetto un argomento serio come la morte. Il pubblico si cur\u00f2 poco di queste critiche e ne decret\u00f2 il successo: la commedia rimase in scena per ben 1997 repliche nel West End, un record che sulle scene inglesi fu battuto solo da \"Boeing Boeing\" negli anni settanta.\nNella sua autobiografia Coward ricorda come scrisse la commedia tutta d'un fiato in soli cinque giorni nel corso di una vacanza con Joyce Carey (che compare nella versione cinematografica nel ruolo della Signora Bradman) sulla costa gallese e sottolinea come solo due battute siano state eliminate prima del debutto londinese. Della commedia esiste una versione cinematografica del 1945 (Oscar per gli effetti speciali nel 1947) prodotta dallo stesso Coward per la regia di David Lean, interpretata da Rex Harrison, Kay Hammond, Constance Cummings e Margaret Rutherford nel ruolo di Madame Arcati.\nUna versione della commedia \u00e8 stata presentata nel 2009 a Broadway, con tra gli interpreti Rupert Everett e Angela Lansbury. La Lansbury \u00e8 tornata a interpretare Madame Arcati nel 2014, in una fortunata edizione messa in scena da marzo a giugno al Gielgud Theatre di Londra e nuovamente nel 2015 in tour statunitense.\nIn Italia, la commedia conta numerose edizioni, tra cui quella interpretata dal popolare attore Leo Gullotta nel 2015. La prima italiana \u00e8 stata a fine 1945 nell'interpretazione della Compagnia Morelli-Stoppa con la regia di Renato Castellani.\nTrama.\nNarra la storia di un famoso ed affermato scrittore inglese di nome Charles Condomine (Considine nella traduzione italiana), che per documentarsi sul genere spiritico/mistico vuole fare una seduta spiritica. Alla seduta partecipano Charles e la sua seconda moglie Ruth, il migliore amico di Charles, il dr. George Bradman, con la moglie Violet. La seduta spiritica \u00e8 gestita dalla maldestra e buffa Madame Arcati, che gli servir\u00e0 per delineare il personaggio chiave del suo prossimo romanzo. La medium evoca lo spiritello di una dispettosa bambina. Lo spirito evocato ne evoca un altro a sua volta, ovvero quello di Elvira, prima moglie dello scrittore e completamente opposta all'attuale per comportamento e atteggiamento. Madame Arcati non riesce a rimandare indietro lo spirito di Elvira e comincia cos\u00ec una divertente serie di scherzi e di misteriosi accadimenti in casa. Tuttavia, un giorno, Elvira esagera un po' e finisce con l'uccidere Ruth, manomettendo i freni della macchina e causandone l'uscita di strada. Gli spiriti delle due donne cominciano quindi a litigare e combinare disastri, costringendo Charles ad abbandonare la casa. Sulla partenza del protagonista si chiude la commedia."}
{"id": "660814", "revid": "268111", "url": "https://it.wikipedia.org/wiki?curid=660814", "title": "Cantone di Cr\u00e9mieu", "text": "Il Cantone di Cr\u00e9mieu era un cantone francese dell'Arrondissement di La Tour-du-Pin.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "660816", "revid": "22475", "url": "https://it.wikipedia.org/wiki?curid=660816", "title": "Yungerer", "text": ""}
{"id": "660818", "revid": "486946", "url": "https://it.wikipedia.org/wiki?curid=660818", "title": "Foodin", "text": ""}
{"id": "660819", "revid": "486946", "url": "https://it.wikipedia.org/wiki?curid=660819", "title": "Wanriky", "text": ""}
{"id": "660820", "revid": "486946", "url": "https://it.wikipedia.org/wiki?curid=660820", "title": "Goriky", "text": ""}
{"id": "660821", "revid": "486946", "url": "https://it.wikipedia.org/wiki?curid=660821", "title": "Kairiky", "text": ""}
{"id": "660823", "revid": "767487", "url": "https://it.wikipedia.org/wiki?curid=660823", "title": "Do or Die (Dropkick Murphys)", "text": "Do or Die \u00e8 stato il primo album registrato dalla band di Boston Dropkick Murphys. Usc\u00ec nel 1998. Venne anche girato un video per il singolo \"Barroom Hero\"."}
{"id": "660824", "revid": "486946", "url": "https://it.wikipedia.org/wiki?curid=660824", "title": "Madatsubomi", "text": ""}
{"id": "660826", "revid": "486946", "url": "https://it.wikipedia.org/wiki?curid=660826", "title": "Utsudon", "text": ""}
{"id": "660827", "revid": "486946", "url": "https://it.wikipedia.org/wiki?curid=660827", "title": "Utsubot", "text": ""}
{"id": "660830", "revid": "287204", "url": "https://it.wikipedia.org/wiki?curid=660830", "title": "Cantone di Le Grand-Lemps", "text": "Il Cantone di Le Grand-Lemps \u00e8 un cantone francese dell'Arrondissement di La Tour-du-Pin e dell'Arrondissement di Grenoble.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 13 a 32 comuni.\nComposizione.\nI 13 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 32:"}
{"id": "660831", "revid": "486946", "url": "https://it.wikipedia.org/wiki?curid=660831", "title": "Menokurage", "text": ""}
{"id": "660832", "revid": "486946", "url": "https://it.wikipedia.org/wiki?curid=660832", "title": "Dokukurage", "text": ""}
{"id": "660833", "revid": "486946", "url": "https://it.wikipedia.org/wiki?curid=660833", "title": "Isitsubute", "text": ""}
{"id": "660835", "revid": "486946", "url": "https://it.wikipedia.org/wiki?curid=660835", "title": "Golone", "text": ""}
{"id": "660836", "revid": "486946", "url": "https://it.wikipedia.org/wiki?curid=660836", "title": "Golonya", "text": ""}
{"id": "660838", "revid": "486946", "url": "https://it.wikipedia.org/wiki?curid=660838", "title": "Gallop", "text": ""}
{"id": "660840", "revid": "486946", "url": "https://it.wikipedia.org/wiki?curid=660840", "title": "Yadon", "text": ""}
{"id": "660841", "revid": "486946", "url": "https://it.wikipedia.org/wiki?curid=660841", "title": "Yadoran", "text": ""}
{"id": "660842", "revid": "1592097", "url": "https://it.wikipedia.org/wiki?curid=660842", "title": "Peter Paul Rubens", "text": ""}
{"id": "660843", "revid": "34119", "url": "https://it.wikipedia.org/wiki?curid=660843", "title": "Bridge School", "text": ""}
{"id": "660845", "revid": "486946", "url": "https://it.wikipedia.org/wiki?curid=660845", "title": "Rarecoil", "text": ""}
{"id": "660846", "revid": "486946", "url": "https://it.wikipedia.org/wiki?curid=660846", "title": "Kamonegi", "text": ""}
{"id": "660847", "revid": "486946", "url": "https://it.wikipedia.org/wiki?curid=660847", "title": "Dodorio", "text": ""}
{"id": "660849", "revid": "834", "url": "https://it.wikipedia.org/wiki?curid=660849", "title": "Sistema decimale", "text": ""}
{"id": "660852", "revid": "2075278", "url": "https://it.wikipedia.org/wiki?curid=660852", "title": "SPAR", "text": "SPAR (in Italia: DESPAR) \u00e8 una societ\u00e0 cooperativa fondata nei Paesi Bassi nel 1932, con la finalit\u00e0 di unire in un'unica catena commerciale numerosi negozi al dettaglio, con lo stesso nome e con l'unico marchio, sebbene ogni associato mantenga gestionalmente la propria autonomia e giuridicamente ognuno sia una societ\u00e0 indipendente.\nIl nome deriva dal motto olandese \"Door Eendrachtig Samenwerken Profiteren Allen Regelmatig\" (it.: \"Attraverso la cooperazione armoniosa tutti traggono vantaggio con regolarit\u00e0\"), il cui acronimo venne modificato in \"De Spar\" che in olandese significa \"l'abete\", da cui il marchio.\nStoria.\nLa SPAR venne fondata nel 1932 da Adriaan van Well a Zoetermeer nei Paesi Bassi quando commercianti all'ingrosso e al dettaglio indipendenti si unirono per formare una catena commerciale su base volontaria. Dai Paesi Bassi il modello si svilupp\u00f2 e si espanse velocemente durante gli anni cinquanta in Europa. Successivamente vennero formate organizzazioni SPAR anche in Africa, Estremo Oriente, in Sudamerica, Australia e poi anche a Mosca.\nConsorzi.\nItalia.\nIl marchio SPAR in Italia venne introdotto nel 1959 dalla societ\u00e0 Miatello, Giordani, Puggina, Toffano guidata da Marino Puggina. Nel 1960 nasce il consorzio DESPAR Italia insieme alla SADAS Orsenigo di Seveso e, nel 1961, aderisce al consorzio anche la Amonn di Bolzano. Il primo supermercato a insegna DESPAR venne aperto nel 1960.\nDespar in Italia \u00e8 formata dalle seguenti societ\u00e0, concessionarie dei vari marchi SPAR nelle diverse aree del territorio italiano:\nDESPAR Servizi\nDespar Servizi \u00e8 una societ\u00e0 consortile formata da 6 aziende, aderenti a Despar Italia.\nLe 5 societ\u00e0 aderenti a Despar Servizi sono: Centro 3A Spa, Maiora, Ergon, Fiorino e SCS.\nDespar Servizi dal 2015, dopo lo scioglimento di Centrale Italiana, aderisce ad Aicube mentre Aspiag aderisce alla centrale Esd.\nDa ottobre 2015 Presidente di Despar Servizi \u00e8 Pippo Cannillo gi\u00e0 Presidente e Amministratore delegato di Maiora, azienda concessionaria del marchio Despar in sei regioni d\u2019Italia (Abruzzo, Molise, Puglia, Basilicata, Campania e Calabria), Vice Presidente \u00e8 Gianni Cavalieri (Presidente di Ergon, Despar Sicilia) mentre la funzione di Direttore Commerciale \u00e8 ricoperta da Antimo Cefarelli. Nel 2020 subentra a Cefarelli Pasquale Matullo nel ruolo di Direttore Commerciale.\nIn seno a Despar Servizi vi \u00e8 anche l\u2019insegna Altasfera, una catena di Cash&amp;Carry presente in Italia e operante in 4 regioni italiane: Lombardia, Puglia, Calabria e Sicilia.\nI primi Cash&amp;Carry Altasfera vengono aperti all\u2019inizio degli anni 90 e, a quel tempo hanno l\u2019insegna Market Ingross, successivamente trasformata in Altasfera.\nI Cash&amp;Carry Altasfera fanno capo a 2 aziende facenti parti di Despar Servizi:\nMaiora con sede a Corato (BA), operante nel Sud Italia \u00e8 titolare di 5 Cash&amp;Carry presenti nelle seguenti citt\u00e0: Corato (BA), Molfetta (BA), Manfredonia (FG), Laterza (TA), Crotone (KR).\nErgon operante in Sicilia \u00e8 proprietaria di 3 Cash&amp;Carry presenti a Catania, Ragusa e Siracusa, quest\u2019ultimo aperto il 20 settembre 2018.\nDespar Italia si occupa di sviluppare per conto di Altasfera la PL mentre Despar Servizi ha il compito di implementare con l\u2019industri di marca il Piano Promozionale Nazionale per i Cash&amp;Carry Altasfera.\nAffiliazioni cedute\nInsegne SPAR in Italia.\nAd esse si aggiungono due insegne locali:\nSvizzera.\nSPAR Svizzera ha sede a San Gallo/Gossau e opera con il marchio SPAR dal 1989. Oggi gestisce circa 150 mercati a marchio SPAR.\nSlovenia.\nAnche SPAR Slovenia viene gestito dal 1992 dalla struttura sovranazionale di ASPIAG come nel Triveneto.\nCroazia.\nIl marchio SPAR \u00e8 sbarcato in Croazia grazie alla struttura di ASPIAG nel 2005 con l'apertura di un ipermercato a Zara. Altre aperture hanno riguardato le citt\u00e0 di Sisak e Zagabria.\nNel 2009 Spar Hrvatska rileva i 4 ipermercati croati di Hipermarketi Coop (gruppo Coop Consumatori Nordest).\nLogo.\nIl logo dell'azienda \u00e8 composto da un abete verde all'interno di un cerchio che corrisponderebbe al significato di \"De Spar\" in olandese. Il logo \u00e8 stato pi\u00f9 volte modificato.\nL'attuale forma del logo fu creata dal designer Raymond Loewy nel 1968. Il marchio \u00e8 formato da tre elementi base:\nCome colori base furono scelti il rosso, il verde e il bianco, poich\u00e9 questi colori esprimerebbero pulizia e freschezza."}
{"id": "660855", "revid": "1318658", "url": "https://it.wikipedia.org/wiki?curid=660855", "title": "Real Marina del Regno delle Due Sicilie", "text": "Real Marina del Regno delle Due Sicilie, ovvero Armata di Mare di S.M. il Re del Regno delle Due Sicilie erano le terminologie ufficiali - quali risultanti dai documenti dell'epoca - della Marina militare del Regno delle Due Sicilie che, assieme all'esercito delle Due Sicilie, costituiva le forze armate del regno nato nel dicembre 1816.\nIl termine \"Regio\", a volte utilizzato, verr\u00e0 introdotto solo dopo l'annessione al Regno di Sardegna. \u00c8 stata tra le pi\u00f9 importanti marine militari italiane pre-unitarie e, secondo alcuni ricercatori, alcune tradizioni sarebbero state riportate nella formazione della nuova Regia Marina italiana dopo l'annessione delle Due Sicilie.\nLa Marina nei regni di Napoli e di Sicilia (1735-1816).\nQuando lo spagnolo Carlo di Borbone nel 1734 conquist\u00f2 il regno di Napoli e l'anno successivo quello di Sicilia, non trov\u00f2 una flotta, in quanto i due regni erano sotto il controllo degli Asburgo d'Austria, con le loro navi.\nCon Carlo di Borbone, dal 1735.\nLa continua minaccia dei \"barbareschi\", come venivano denominati i popoli rivieraschi del Nordafrica, impose una politica marittima molto decisa al nuovo sovrano, che affid\u00f2 al marchese di Salas, nominato Ministro per la Guerra e Marina, il compito della costituzione di un'\"Armata di Mare\".\nIl 10 dicembre del 1735 veniva promulgato il \"\"Regolamento (\u2026) para el extablaciemiento (\u2026) de su Exquadra de Galeras, Arsenal, Darsena\u2026\" di chiara derivazione spagnola, sin nella lingua utilizzata.\nVenne costituita quindi una squadra di quattro galere (tre acquistate dallo Stato Pontificio) che form\u00f2 il primo nucleo di una Marina che si svilupper\u00e0 negli anni seguenti sino a raggiungere una dimensione di tutto riguardo sul finire del secolo, pienamente rispondente alle necessit\u00e0 del Regno, ovvero la protezione dei traffici marittimi, per lo stesso vitali, dai pirati barbareschi. Durante il primo decennio del regno di Carlo le forze navali napoletane comprendevano quindi un solo vascello, il \"S. Filippo-la Reale\", la fregata \"S. Carlo-la Partenope\", e le quattro galee \"S. Gennaro\", \"Concezione\", \"S. Antonio\" e \"Capitana\", oltre a qualche legno minore.\nContestualmente veniva istituito il corpo della Fanteria di marina, il primo in Italia concepito per operare a bordo delle navi da guerra insieme agli equipaggi; successivamente tra i suoi compiti ricadde anche la vigilanza alle basi navali.\nIl Regolamento surrichiamato \u00e8 importante anche perch\u00e9 segna l'origine dell'\"Accademia della Real Marina\".\nNel 1742, fronteggiandosi la Spagna e l'Austria durante la guerra di successione austriaca, una squadra della Royal Navy penetrata nel golfo di Napoli impose al re di ritirare le truppe inviate in sostegno degli spagnoli, minacciando in caso contrario di bombardare la citt\u00e0. In seguito a tale affronto il governo napoletano ebbe ulteriori motivi di occuparsi della Marina militare, dando impulso anche alla costruzione di vascelli e fregate, oltre al naviglio sottile che avr\u00e0 comunque sempre un notevole peso.\nDal 1740 al 1759 il naviglio sottile del citato \"Capitan Peppe\" condusse vaste operazioni contro i corsari barbareschi: con successo furono catturati numerosi sciabecchi turchi, tunisini, tripolini, algerini. Gli equipaggi, di solito, venivano adibiti ai lavori forzati (buona parte delle maestranze che edificarono la Reggia di Caserta era appunto formata da prigionieri di guerra barbareschi). Tuttavia, il contrasto alla guerra di corsa non poteva mai essere interrotto, dato il continuo rinnovarsi dell'attivit\u00e0 delle flottiglie saracene.\nNel 1759, sul finire del regno di Carlo, la flotta era articolata su squadre:\nFerdinando IV di Borbone, re dal 1767.\nCon l'ascesa al trono di Spagna di Carlo III che lasci\u00f2 i due regni italici al figlio Ferdinando IV la Marina, durante tutto il periodo di minorit\u00e0, fu trascurata; ci\u00f2 accadde perch\u00e9 il ministro Bernardo Tanucci, che era restato in carica anche dopo la partenza di Carlo, non aveva mai condiviso appieno la politica navale del sovrano.\nUna decisa ripresa si ebbe grazie alla decisa volont\u00e0 della regina Maria Carolina, che volle a Napoli John Acton, un ufficiale irlandese fino ad allora comandante della marina del Granduca di Toscana Leopoldo d'Asburgo, fratello della regina.\nActon, nominato tenente generale, fu posto a capo del Ministero del Commercio e Marina nel 1779 e, da uomo esperto di cose militari e di mare e conoscitore degli uomini e dei tempi, fu l'organizzatore sapiente della nuova Marina e inaugur\u00f2 il secondo periodo di forte crescita della Marina napoletana.\nIn primo luogo, riordin\u00f2 su solo due squadre la flotta: dei vascelli e degli sciabecchi. Acquist\u00f2 vascelli e fregate, ma predispose anche un vasto programma di nuove costruzioni, ampli\u00f2 il Collegio di Marina ed invi\u00f2 alcuni giovani guardiamarina con altri ufficiali a prestare temporaneo servizio su navi delle maggiori marine militari europee. Fond\u00f2 il famoso cantiere navale di Castellammare di Stabia, istitu\u00ec un autonomo corpo di fanteria di marina, denominato \"Reggimento Real Marina\".\nNel 1783, 1784 e 1785 una squadra della Marina Napoletana partecip\u00f2 con l'Armata Spagnola e quella portoghese a bombardamenti su Algeri. Nel 1793 una squadra partecip\u00f2 alla spedizione di Tolone in sostegno degli Inglesi, contribuendo in seguito al pattugliamento delle coste liguri e scontrandosi con le navi francesi al largo di Genova (Battaglia di Capo Noli).\nNel 1789 la Marina contava 39 navi armate di 962 cannoni, cos\u00ec ripartite:\nSempre nello stesso anno 1789 l'organico contava:\nLa spesa totale per la Marina ammontava a 653.000 ducati, aumentati l'anno seguente di altri 250.000, aumentando ancora fino alla somma di 1.023.000 ducati nel 1790. Con questi soldi si potenzi\u00f2 ulteriormente il programma delle costruzioni, ordinando la costruzione di un vascello da 74 cannoni e di un gran numero di barche cannoniere, fino a giungere a 140 in pochi anni.\nQuesti anni di fervore costruttivo, non soltanto in campo navale, conobbero una brusca interruzione con l'invasione dello Stato da parte delle truppe francesi. Ferdinando IV, sconfitto, ripar\u00f2 in Sicilia, con parte della flotta, che si aggiunse a quella di stanza nell'isola. Nella Napoli occupata si form\u00f2 la Repubblica Napoletana dall'effimera, tragica vita.\nSeguirono per la Marina napoletana le vicende del 1799, riassumibili in due episodi, entrambi dolorosi: l'incendio della met\u00e0 della flotta che non aveva seguito il sovrano in Sicilia e, successivamente, la condanna a morte del suo illustre ammiraglio Francesco Caracciolo.\nLa Marina borbonica del tardo XVIII secolo seppe coniugare luci ed ombre. Sicuramente il programma navale di Lord Acton risultava razionale e ben strutturato: le navi di nuovo varo erano progettate da architetti navali ed ingegneri (come il francese Ib\u00e9rt), sostituendo i maestri d'ascia empirici (in genere genovesi) e le navi erano standardizzate in classi moderne (pure di derivazione francese) e relativamente numerose per una potenza di secondo piano. Entro il 1799 i vascelli da 74 cannoni varati o in servizio erano ben 5 (forse le migliori navi da guerra esistenti in Italia in quel momento), mentre il \"San Gioacchino\" si avviava ad essere smantellato e sostituito da una nuova moderna unit\u00e0. Diminuivano i legni a remi a favore di quelli a vela, anche in ambito costiero. Esistevano per\u00f2 anche notevoli punti deboli: le fonderie calabresi d'artiglieria non erano ancora in grado di supportare tutte le esigenze della flotta, che importava dalla Francia buona parte delle sue artiglierie, e mancavano completamente le carronate, introdotte in Gran Bretagna a partire dal 1770. Soprattutto scarseggiavano gli uomini, non tanto gli ufficiali (anche se problemi derivavano anche dal corpo ufficiali, in parte anglofobo e \"giacobino\", contrario alla corte, in parte invece cortigiano, raccomandato e poco propenso alle lunghe navigazioni), quanto i marinai. Infatti la flotta reale era ancora, essenzialmente, stagionale, veniva mobilitata in buona parte ogni primavera per contrastare le operazioni dei corsari barbareschi o (soprattutto dopo il 1780) molestarne le basi, ma poi, in autunno ed inverno, le squadre erano sciolte e smobilitate, e i marinai professionisti (sottufficiali e cannonieri) che rimanevano in servizio erano pochi. Si creava quindi una sorta di strato sociale di marinai-precari, specializzati nella caccia ai corsari, ma poco preparati per la guerra vera e propria (anche se il blocco di Tolone e le operazioni in Liguria durante i primi anni '90 modificarono un po' questa situazione) e affezionati alle loro case, che non vollero lasciare disciplinatamente (disertando in massa) durante la crisi del 1799. Non solo: nel 1791 la flotta francese fu in grado di imporre, senza contrasto, il riconoscimento diplomatico del nuovo regime, visto che le difese del porto di Napoli erano poco migliorate rispetto al 1742, mentre la squadra era, in quel momento, a corto di uomini.\nIl reclutamento di marinai era troppo concentrato in Campania e in alcune (poche) zone della Sicilia settentrionale, senza n\u00e9 una sorta di leva/milizia costiera sul modello francese seicentesco (che avrebbe coinvolto tutto il Regno), n\u00e9 delle press-gang su modello britannico (che avrebbero coinvolto tutti i porti), mentre gli ufficiali erano sempre anche gentiluomini di nascita, con una sostanziale differenziazione tra navigatori e combattenti, basato sull'anacronistico modello della marina spagnola (ma anche in questo caso l'Acton intendeva introdurre il modello britannico, meritocratico). Comunque la marina borbonica fu sempre sotto organico dal punto di vista del personale e molte navi erano decisamente \"vuote\" rispetto a quelle britanniche anche nell'Ottocento, quando la flotta assorbiva 6.000 uomini in permanenza, contro i poco pi\u00f9 di 3.000 del 1790 (in buona parte fanti di marina); si tenga presente che solo i cinque vascelli in servizio in quegli anni avrebbero richiesto 3.500 marinai per prendere tutti contemporaneamente il mare, con la necessit\u00e0 di arruolare costantemente dei rimpiazzi per gli uomini morti di malattia, infortunio o in azione, e questo senza considerare i circa 2.000 uomini necessari per armare le sei fregate da 40 cannoni ed il gran numero di uomini necessari per gli sciabecchi.\nIl periodo napoleonico e la Restaurazione, dal 1806.\nPer sfuggire ai napoleonici Re Ferdinando e la sua corte, a bordo del vascello a due ponti \"Archimede\", si erano rifugiati nel gennaio 1806 a Palermo, restandovi fino al 1815, come pure la Marina borbonica, salvatasi quasi al completo in Sicilia. Si aggiungevano ai vascelli di stanza a Palermo e alla divisione di Messina (2 vascelli e 3 fregate).\nDella Marina a Napoli nel febbraio 1806 era rimasto ben poco, essendo cadute in mano francese solo la fregata Cerere e la corvetta Fama.\nSotto Giuseppe Bonaparte, salito al trono di Napoli il 30 marzo 1806, la Marina dovette quindi essere riorganizzata, ma secondo la scuola francese. Un impulso fu dato dal sovrano successivo, Gioacchino Murat, con la costruzione delle seguenti navi:\nA questi andava aggiunto il vascello \"Archimede\", da 74 cannoni e gemello del \"Capri\", impostato ma non ultimato per le vicende belliche; verr\u00e0 completato solo nel 1824 come \"Vesuvio\". Anche le infrastrutture vennero adeguate alle nuove esigenze; vennero costruiti tre scali a Castellammare, in modo da poter costruire contemporaneamente tre unit\u00e0, e creato uno scalo in muratura a Napoli. La collaborazione con i francesi era gi\u00e0 stata instaurata fin dal 1765 e in virt\u00f9 di ci\u00f2 erano arrivati dei progetti di Jacques-No\u00ebl San\u00e9, artefice di varie classi di vascelli della Marine Royale tra cui le ammiraglie a tre ponti Classe Commerce de Marseille, ma nell'era napoleonica vi fu un forte sviluppo che port\u00f2 le metodologie della Marine imp\u00e9riale come modello per la marina napoletana; per esempio, nel 1811 venne creata la \"scuola di applicazione\", che istituzionalizzava il ruolo degli ingegneri marittimi per la gestione delle strutture portuali.\nDurante il cosiddetto \"Decennio Francese\" (1806-1815) in pi\u00f9 di un'occasione le Marine di Sicilia (borbonica) e di Napoli (murattiana) si trovarono contrapposte. Memorabili furono gli scontri sostenuti in quel periodo: il primo con quattordici barche cannoniere nelle acque di Castellone (Gaeta) il 4 luglio 1806 comandate dal Bausan, assalito da ventisei barche cannoniere nemiche appoggiate dalla fregata inglese \"Juno\" (32 cannoni) e della borbonica \"Minerva\"; poi il vittorioso combattimento nelle acque di Napoli fra il comandante Bausan medesimo, al comando della fregata \"Cerere\", contro lo sloop-of-war inglese \"Cyane\" (18 cannoni), il 27 giugno 1809, con il plauso di re Murat e del popolo napoletano presente alle fasi dello scontro; i combattimenti delle fregate \"Cerere\" e \"Fama\" con altre navi di una divisione napoletana contro la squadra inglese nelle acque di Procida.\nQuando i borbone furono costretti a concedere la costituzione siciliana del 1812 fu prevista \"l'unit\u00e0 del Principe, l'unit\u00e0 dell'Armata, della Marina, del Corpo Diplomatico, e della Corte Palatina\".\nL'Armata di Mare del Regno delle Due Sicilie.\nNel giugno 1815 Ferdinando rientr\u00f2 a Napoli da Palermo insieme alla Marina borbonica. Con la contemporanea sconfitta di Murat, si consegnarono agli inglesi due vascelli, la corvetta, due schooner, 24 cannoniere e le due fregate, che furono cedute a Ferdinando, che si trov\u00f2 cos\u00ec una flotta numerosa e moderna.\nNel dicembre 1816 intanto costitu\u00ec il Regno delle Due Sicilie, unificando i due precedenti regni, e il re prese il nome di Ferdinando I. Nel 1818 furono promulgate le \"Ordinanze generali della Real Marina delle Due Sicilie\" relative a tutta la composizione e organizzazione della Marina: si tratta della prima regolamentazione fatta dal nuovo regno in ambito marinaro; esse costituivano vari corpi degli ufficiali, un osservatorio nautico, una Accademia di Marina e tre Compartimenti Marittimi: Napoli, Palermo e Messina. Nello stesso anno nacque anche il nuovo Regolamento di Marina.\nNel 1820 la Marina fu considerevolmente rafforzata, giungendo ad allineare tre divisioni con una settantina di navi da guerra di tutte le stazze, con netta prevalenza di legni leggeri.\nNel luglio 1820 la fregata Amalia (gi\u00e0 Carolina), assieme ad altre navi, scort\u00f2 in Sicilia un convoglio di mercantili recanti il Corpo di Spedizione del tenente generale Florestano Pepe, inviato a reprimere l'insurrezione dell'isola. Il 2 settembre 1820, una flotta con l'Amalia, il vascello Capri, la corvetta Leone, le \u00abpolacche\u00bb Sant'Antonio ed Italia e 14 brigantini (forza poi incrementata con l'invio, il giorno seguente, di sei cannoniere ed una bombarda), lasci\u00f2 nuovamente Napoli e venne inviata in Sicilia con altre truppe da sbarco, per reprimere i moti rivoluzionari.\nTra il 1827 e il 1828 entrarono in servizio la fregata \"Regina Isabella\" da 44 cannoni, la corvetta \"Cristina\" da 32 cannoni e i brigantini \"Principe Carlo\" e \"Francesco I\".\nSotto Ferdinando II delle Due Sicilie, re dal 1830.\nSotto il regno di Ferdinando II venne ultimata la scorridora \"Etna\" (1830), nel 1832 il brigantino \"Zeffiro\" da 18 cannoni, nel 1834 le fregate \"Partenope\" da 50 cannoni, e \"Urania\" da 46 pezzi.\nNegli anni che vanno sino al 1830, oltre la normale attivit\u00e0 di pattugliamento e protezione dei traffici, si verificano operazioni contro i Barbareschi come un fallimentare tentativo di blocco di Tripoli nell'agosto 1828 sotto il comando di Sozi Carafa. La marina borbonica giunse davanti al porto africano con polveri da sparo in pessime condizioni, poich\u00e9 risalivano al 1809 ed erano bagnate. Il risultato fu che il fuoco della artiglieria contro la flotta piratesca fu praticamente inefficace. Furono anzi i corsari a mettere in pericolo alcune unit\u00e0 della marina da guerra delle Due Sicilie, poich\u00e9 un attacco delle vecchie galee tripoline rischi\u00f2 d\u2019affondare alcune cannoniere borboniche. Dopo alcuni giorni di combattimento, la flotta inviata da re Francesco I decise infine di ritirarsi senza aver ottenuto alcun risultato. Il fallimento della spedizione, provocato in buona misura dalla mancanza di polvere da sparo funzionante, condusse alla messa sotto processo degli ammiragli, che per\u00f2 furono assolti. Uno di loro, il Sozi Carafa, divenne anzi pochissimi anni dopo, durante il regno di re Ferdinando II, il \u201cgovernatore del Regio Arsenale\u201d.Cfr. Harold Acton, \"Gli ultimi Borboni di Napoli (1825-1861)\", Giunti Editore, 1997, pp. 48-49. Nel 1833, vista l'incapacit\u00e0 della marina borbonica di contrastare l'attivit\u00e0 berbera, fu stipulata una convenzione con il Regno di Sardegna per azioni congiunte contro i Barbareschi di Tunisi, poi intraprese dal 28 marzo al 10 maggio 1833. Stavolta le operazioni furono chiuse con esito positivo. Nel 1834 la fregata \"Regina Isabella\" effettu\u00f2 un'azione dimostrativa sulle coste del Marocco per respingere le richieste di donativi del Sultano del Marocco.\nNell'estate del 1840 era stato fondato l'opificio di Pietrarsa, sobborgo sul mare al confine tra i comuni di Napoli e Portici. Inizialmente si trattava di una piccola officina con annessa fonderia, che doveva produrre manufatti in ferro ad uso navale e ferroviario. Grazie anche all'apporto delle esperienze di tecnici inglesi, in pochi anni divent\u00f2 sempre pi\u00f9 importante: esso rappresent\u00f2 il primo esempio dell'industria metalmeccanica di Stato. All'atto dell'Unit\u00e0 d'Italia era, nel suo genere, il maggiore stabilimento esistente sul suolo italiano.\nNel 1842 alcuni ufficiali della Marina sarda, tra cui il conte Carlo Pellion di Persano, furono inviati a studiare gli ordinamenti e i progressi della Marina napoletana.\nNel 1843 una divisione al comando del C.V. de Cosa (Vascello \"Vesuvio\", fregate \"Partenope\", \"Amalia\", \"Regina Isabella\" scort\u00f2 in Brasile la Principessa Teresa Cristina di Borbone che andava sposa a Dom Pedro II di Braganza, Imperatore del Brasile.\nNel 1844 la fregata \"Urania\" effettu\u00f2 una crociera d'istruzione dall'agosto 1844 al gennaio 1846 fino al Brasile e, risalendo, agli Stati Uniti, diventando cos\u00ec la prima nave da guerra di uno stato italiano a visitare gli Stati Uniti d'America.\nIl tutto fu accuratamente descritto, come d'uso, dagli allievi. Molto interessanti le considerazioni sulla citt\u00e0 di New York, di cui venne previsto il grande sviluppo.\nDurante la rivoluzione siciliana del 1848 fu ordinato alla flotta di bombardare Palermo, con l'ammiraglio De Cosa che, dopo aver cercato di procrastinare gli ordini di rientrare a Napoli, alla fine dovette cedere, ma prefer\u00ec dimettersi che sparare un solo colpo contro i siciliani, con Palermo che fu comunque bombardata dal mare il 29 maggio dal comandante Giovanni Vacca . In settembre fu bombardata l'assediata Messina, sia dalla squadra navale che dai cannoni della Cittadella.\nSempre sotto il regno di Ferdinando II, furono avviate le costruzioni di unit\u00e0 a vapore, costituito il \"Corpo del personale di pilotaggio\", il \"Corpo dei Cannonieri e Marinai\" e istituita nello stabilimento di Pietrarsa una \"scuola di ingegneri meccanici\", nonch\u00e9 la \"scuola per macchinisti\" per fornire \"macchinari e macchinisti nazionali alle navi a vapore\".\nTale decisione fu originata dalla crisi degli zolfi siciliani con la Gran Bretagna, crisi che sfior\u00f2 il conflitto: ma il re, che faceva grande affidamento sulla presenza in squadra di navi a vapore (unica flotta nel Mediterraneo a disporne), scopr\u00ec che i macchinisti inglesi, con molta decisione, avevano precisato che non avrebbero condotto quelle navi contro i propri connazionali.\nPoi \u00e8 da ricordare la realizzazione del bacino di raddobbo, seconda struttura in muratura, in ordine di tempo dopo quella di Genova ad essere realizzata nella penisola italiana per il carenaggio delle navi, che completava l'articolato insieme di strutture al servizio della Marina napoletana.\nL'importante opera fu solennemente inaugurata dopo due anni di lavori, con una delle maggiori feste pubbliche dell'epoca borbonica, il 15 agosto 1852. L'evento \u00e8 stato immortalato in due dipinti ad olio di Salvatore Fergola.\nComposizione.\nL'Armata di Mare era cos\u00ec composta:\nOrgano supremo dell'Armata di Mare era l'Ammiragliato, retto da un principe di Borbone fratello del re, comandante generale dell'Armata di Mare con il grado di viceammiraglio, affiancato da un Consiglio di Ammiragliato. Presidente del primo Consiglio di Ammiragliato fu il viceammiraglio generale Lucio di Palma Castiglione dei Marchesi di Pietramelara.\nDal 1848.\nNel 1848, durante la prima guerra d'indipendenza italiana, Ferdinando II invi\u00f2 cinque fregate a vapore, due a vela, un brigantino e vari trasporti con 4.000 soldati, agli ordini di Guglielmo Pepe, allo scopo di liberare Venezia dagli austriaci. Una formazione al comando del Retroammiraglio de Cosa, alquanto consistente (2 fregate a vela e 5 pirofregate) si un\u00ec alla squadra sarda dell'Albini nelle acque triestine, ma mantenne un atteggiamento non aggressivo verso le navi austriache.\nL'evolversi della guerra, l'ampliarsi della ribellione in Sicilia e l'ambiguo atteggiamento di Carlo Alberto di Savoia indussero il Sovrano napoletano a richiamare la squadra.\nNel settembre 1848, durante la repressione della rivoluzione siciliana, fu protagonista di bombardamenti indiscriminanti sulla citt\u00e0 di Messina che consentirono ai borbonici di riprendere la citt\u00e0; in questa occasione si ebbe il famoso bombardamento che valse il titolo di \"Re Bomba\" al Borbone.\nDopo le vicende del 1848 nell'Adriatico, e quelle legate alla rivoluzione siciliana del 1848-49, la Marina borbonica visse un periodo apparentemente calmo, durante il quale furono varate diverse unit\u00e0 che svolgeranno servizio anche nella Regia Marina unitaria: ricordiamo in particolare il vascello \"Monarca\", poi \"Re Galantuomo\", che con gli 86 pezzi su 3 ponti e 3.669 t. disl. risult\u00f2 la pi\u00f9 potente unit\u00e0 da guerra delle Marine preunitarie, singolarmente somigliante alla nave scuola \"Amerigo Vespucci\", che sar\u00e0 costruita 80 anni pi\u00f9 tardi nello stesso cantiere, nonch\u00e9 la pirofregata \"Ettore Fieramosca\", la prima nave mossa da caldaia di produzione nazionale.\nMinata dal forte dissenso politico verso il governo borbonico che interess\u00f2 i suoi gradi pi\u00f9 elevati, che avevano gi\u00e0 stretto accordi con esponenti del regno sabaudo, manc\u00f2 totalmente al momento dello sbarco garibaldino e nelle fasi successive dell'impresa dei Mille\nLa Real Marina durante la spedizione dei Mille.\nDopo lo sbarco dei Mille nel maggio 1860, dove le unit\u00e0 della flotta borbonica fallirono il compito di pattuglia, lasciandosi sfuggire il \"Piemonte\" e il \"Lombardo\", Giuseppe Garibaldi, costituito a Palermo il governo dittatoriale nomin\u00f2 un segretario della marina e cre\u00f2 la marina dittatoriale siciliana.\nDiversi ufficiali lasciarono le unit\u00e0 borboniche per arruolarsi nella Marina garibaldina, e anche alcune navi come la pirofregata a ruote \u201cVeloce\u201d si consegnarono. Il 7 luglio il \"Tukery\" (come era stato ribattezzato il \"Veloce\") cattur\u00f2 due piccoli vapori del regno delle Due Sicilie, l'\"Elba\" e il \"Duca di Calabria\".\nL'unico scontro navale tenuto dalla Marina siciliana durante la Spedizione dei Mille contro la Marina borbonica fu a Castellammare di Stabia la notte tra il 13 ed il 14 agosto 1860. Il \"Tukery\" dopo essersi introdotto nel porto di Castellammare cerc\u00f2 di abbordare e catturare l'ammiraglia borbonica \"Monarca\", ma i marinai borbonici riconobbero la nave aprendo il fuoco e la Tukery si ritir\u00f2.\nUnit\u00e0 in servizio nell'Armata di Mare nel 1860.\nInoltre: 4 bombardiere, 21 cannoniere, 7 bovi, 12 scorridoie, 8 leuti, 4 paranzelli e altri 23 legni sottili.\nOrganigramma dell'Armata di Mare nel 1860.\nPresidente del Consiglio dell'Ammiragliato: Luigi di Borbone, Conte dell'Aquila\nDopo la fine del Regno delle Due Sicilie.\nCon la caduta di Gaeta il 15 febbraio 1861 e la fine del Regno delle Due Sicilie, su sanc\u00ec il successivo 17 marzo la proclamazione del Regno d'Italia\nEra gi\u00e0 stata resa operativa, il 17 novembre 1860, l'unione della Real Marina Sarda (con le navi del Granducato di Toscana), alla Marina dittatoriale siciliana e alla Real Marina del Regno delle Due Sicilie. Il 17 marzo 1861, \u00e8 considerata la data di nascita della \"Regia Marina Italiana\"; il conte Camillo Benso di Cavour, Presidente del Consiglio e assertore pi\u00f9 convinto della necessit\u00e0 per il Regno d'Italia di dotarsi di una forza navale potente che amalgamasse le competenze delle marine preunitarie, non manc\u00f2 di ribadire il proprio impegno di fare dell'Italia una nazione di spiccato carattere marittimo:"}
{"id": "660856", "revid": "307923", "url": "https://it.wikipedia.org/wiki?curid=660856", "title": "Despar", "text": ""}
{"id": "660857", "revid": "767487", "url": "https://it.wikipedia.org/wiki?curid=660857", "title": "Cantone di L'Isle-d'Abeau", "text": "Il Cantone di L'Isle-d'Abeau \u00e8 un cantone francese dell'Arrondissement di La Tour-du-Pin e dell'Arrondissement di Vienne.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 3 a 13 comuni.\nComposizione.\nI 3 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 13:"}
{"id": "660867", "revid": "290023", "url": "https://it.wikipedia.org/wiki?curid=660867", "title": "Louis Aragon", "text": "Biografia.\nScrittore e poeta, nacque e visse a Parigi. Allo scoppiare della guerra conobbe Andr\u00e9 Breton, a cui lo un\u00ec una comune passione letteraria per i \"po\u00e8tes maudits\".\nNel 1917, avviatosi agli studi di medicina, venne richiamato come medico ausiliario. Insieme a Breton e a Philippe Soupault inizi\u00f2 a scrivere per alcune riviste d'avanguardia interessandosi alla stampa socialista d'opposizione alla guerra.\nNel 1919 Aragon, \"conscient d'appartenir \u00e0 une g\u00e9n\u00e9ration nouvelle\", si riconobbe nel movimento Dada e, con Breton e Soupault, pubblic\u00f2 la rivista \"Litt\u00e9rature\". Nel 1924 fu uno dei fondatori del movimento surrealista insieme ad Andr\u00e9 Breton e Soupault. Dal 1925 al 1927 collabor\u00f2 alla rivista \"Clart\u00e9\" e, insieme ai \"Clart\u00e9iste\" e al \" Groupe Philosophies\", scrisse il manifesto \"La R\u00e9volution d'abord et toujours\", che apparve contemporaneamente su \"Clart\u00e9\" e \"La R\u00e9volution Surrealiste\", rivista del movimento Surrealista.\nNel 1927 ader\u00ec, insieme ad alcuni membri del gruppo surrealista, al Partito comunista francese, al quale rimase fedele fino alla morte (gli dedic\u00f2 alcune poesie, tra le quali una a Maurice Thorez e l\"'Ode au gu\u00e9peou\"). Assunse spesso determinate posizioni nei confronti dell'URSS e di Breton dal quale fu per questo espulso dal gruppo surrealista; in particolare a partire dagli anni cinquanta si dimostr\u00f2 pi\u00f9 critico verso lo stalinismo. La sua poesia fu ampiamente ispirata, dopo gli anni quaranta, all'amore per sua moglie, Elsa Triolet, di origini russe, anch'ella poetessa, da lui incontrata nel 1928 e sposata nel 1939, sorella di Lilya Brik amata da Majakovskij.\nLa sua opera riporta inoltre, in filigrana, la segreta ferita di non essere stato riconosciuto da suo padre, Louis Andrieux, diplomatico e prefetto, di trent'anni pi\u00f9 anziano di sua madre. Quest'ultima, per preservare l'onore della sua famiglia e del suo amante, fece passare Aragon per il figlio adottivo di sua madre e Andrieux per il suo padrino. Egli evoc\u00f2 quello che fu il dramma segreto della sua vita in una piccola raccolta di poesie intitolata \"Domaine Priv\u00e9\". Fu inoltre, con Robert Desnos, Paul \u00c9luard, Jean Pr\u00e9vost, Jean-Pierre Rosnay e alcuni altri, tra i poeti che si schierarono risolutamente, durante la Seconda guerra mondiale, a favore della resistenza contro il nazismo tedesco. Fu questo l'oggetto di un'altra profonda ferita: la rottura con il suo amico Pierre Drieu La Rochelle che, dopo aver \"esitato tra comunismo e fascismo\" (cfr. \"Une femme \u00e0 sa fen\u00eatre\"), si rivolse verso il nazismo: una sorta di suicidio, che lo spinse a darsi per davvero la morte alla liberazione della Francia. Tra questi due scrittori esistono alcune \"opere incrociate\": \"Gilles\" e \"Aur\u00e9lien\".\nAragon e sua moglie, Elsa Triolet, collaborarono con la stampa francese di sinistra prima e durante la Seconda guerra mondiale, agendo in clandestinit\u00e0 durante l'occupazione nazista. Durante l'occupazione tedesca della Francia nella Seconda guerra mondiale, scrisse per la casa editrice clandestina Les \u00c9ditions de Minuit. Una famosa poesia di Aragon \u00e8 \"L'affiche rouge\" (\"Il manifesto rosso\"), nella quale omaggi\u00f2 gli stranieri che morivano combattendo per la Francia. Ci\u00f2 fu fatto in risposta alla propaganda nazista soprannominata \u00abL'Affiche Rouge\u00bb, che mirava a convincere il popolo francese che il movimento di resistenza era composto da stranieri, principalmente ebrei, che facevano gli interessi della Gran Bretagna e dell'Unione Sovietica.\nDopo la morte di sua moglie, nel 1970, Aragon ammise finalmente le sue preferenze omosessuali. Mor\u00ec il 24 dicembre 1982, vegliato dal compagno Jean Ristat. Fu inumato nel parco del Mulino di Villeneuve, sua propriet\u00e0 a Saint-Arnoult-en-Yvelines, al fianco della sua compagna Elsa Triolet.\nLa politica.\nIl giornalista.\nLouis Aragon ader\u00ec al Partito comunista francese nel gennaio 1927. Contrariamente alla maggior parte dei suoi amici surrealisti, che se ne distaccarono negli anni seguenti (alcuni per ritornarvi pi\u00f9 tardi, come Paul \u00c9luard), egli rest\u00f2 fedele a questo impegno fino alla morte. Tra le sue attivit\u00e0 militanti, il giornalismo e la direzione di giornali collocarono Aragon nella realt\u00e0 del suo secolo. Lavor\u00f2 a \u00abL'Humanit\u00e9\u00bb nel 1933, per la rubrica di cronaca. Con Paul Nizan, nel frattempo, fu segretario di redazione della rivista \"Commune\", stampata dall'\"Association des \u00e9crivains et artistes r\u00e9volutionnaires\". Dal 1937 entr\u00f2 nel comitato di direzione, a fianco di Andr\u00e9 Gide, Romain Rolland, Henri Barbusse e Paul Vaillant-Couturier. Il programma della rivista \u00e8 la difesa della cultura da ogni fascismo. Nel 1938 vi introduce in direzione un giovane scrittore, Jacques Decour, che verr\u00e0 poi fucilato dai nazisti.\nIntanto Aragon venne chiamato dal suo Partito a dirigere il nuovo quotidiano serale \"Ce Soir\", che egli lanci\u00f2 nel 1937. Condivise la direzione del giornale, che tentava di mettersi in concorrenza con \"Paris Soir\", con lo scrittore Jean-Richard Bloch. La sua attivit\u00e0 era intensa, conducendo, contemporaneamente a questo compito, la scrittura romanzesca e la partecipazione all'ampio movimento degli intellettuali contro il fascismo e per il sostegno ai repubblicani spagnoli. \"Ce Soir\", proibito nel 1939, rinacque alla Liberazione. Aragon riprese la direzione del quotidiano, insieme a Jean-Richard Bloch, poi da solo dopo la morte di quest'ultimo avvenuta nel 1947. Il giornale cess\u00f2 le pubblicazioni nel 1953. Aragon divenne direttore dell'organo di stampa letteraria \"Les Lettres fran\u00e7aises\". Da questa posizione condusse, a partire dall'inizio degli anni sessanta, una battaglia sempre pi\u00f9 aperta contro lo stalinismo e i suoi strascichi in Unione Sovietica e nei paesi dell'Est. Fece conoscere scrittori come Aleksandr Sol\u017eenicyn o Milan Kundera. \"Les Lettres fran\u00e7aises\", in perdita, venne privata del sostegno finanziario del Partito comunista e dovette chiudere nel 1972.\nL'intellettuale impegnato.\nNel 1950 Louis Aragon, su richiesta di Maurice Thorez, venne eletto al Comitato centrale del Partito comunista francese. Prese parte, con l'autorit\u00e0 conferitagli da questa funzione, ai diversi dibattiti ideologici che scossero il suo partito dopo la morte di Stalin e, pi\u00f9 ancora, dopo il XX congresso del PCUS del 1956. Nel corso degli anni le sue posizioni subirono un'evoluzione, per sfociare in una condanna vivissima delle pratiche autoritarie del comunismo sovietico. Apr\u00ec il suo giornale ai dissidenti, trov\u00f2 riprovevole il processo contro gli intellettuali, in particolare nel 1966 in occasione del processo degli scrittori Andrej Donatovi\u010d Sinjavskij e Julij Markovi\u010d Dani\u0117l', arrestati dal KGB. Nel maggio 1968, testimoni\u00f2 una forte simpatia per il movimento studentesco. Al tempo della Primavera di Praga, prende ancora posizione contraria al PCUS e scrive la prefazione alla traduzione francese de \"Lo scherzo\" di Milan Kundera. Era sempre \u00abufficialmente\u00bb membro del Comitato centrale del PCF quando mor\u00ec, nel 1982.\nAragon venne insignito del Premio Lenin per la pace nel 1956.\nLa letteratura.\nFirm\u00f2 un'opera poetica plurale, nella quale la prosa rivaleggia con la poesia su forma metrica fissa, che egli rinnov\u00f2. La sua opera romanzesca amalgama i modi di produzione del suo secolo (che egli in parte inventa): romanzo surrealista, realista, poi nouveau roman.\nTante sue poesie sono state messe in musica da autori famosi quali Georges Brassens, Jean Ferrat, L\u00e9o Ferr\u00e9, Serge Reggiani. Alcune, tradotte in italiano, sono state cantate anche da autori italiani. \"Aimer \u00e0 perdre la raison\" \u00e8 forse una delle poesie tradotte in musica che ha avuto maggior successo.\nOpere.\nPoesia.\nVarie poesie di Aragon sono state messe in musica da H\u00e9l\u00e8ne Martin, L\u00e9o Ferr\u00e9, Jean Ferrat e Georges Brassens e cantate dagli stessi cos\u00ec come da Isabelle Aubret o Marc Ogeret. Antologie italiane sono:\nCitazioni.\nAragon \u00e8 l'autore della famosa massima \"La donna \u00e8 l'avvenire dell'uomo\": essa proviene dalla fascetta della prima edizione di \"Le Fou d'Elsa\", che egli ostentava come una parola d'ordine. Ne \"Le Fou d'Elsa\" si trova anche il verso seguente:\nNel suo articolo \"Prendre son bien o\u00f9 on le trouve ou les ennemis\" (\u00abLes Lettres fran\u00e7aises\u00bb, n. 956, riportante la data dal 14 al 20 dicembre 1962), dichiar\u00f2, riferendosi alla scrittura di \"Le Fou d'Elsa\" e al mondo d'oggi:\nIn un'intervista con Th\u00e9r\u00e8se de Saint-Phalle, pubblicato da \"Le Monde\" il 9 novembre 1963 con il titolo \"Louis Aragon commente Le Fou d'Elsa une \u00e9pop\u00e9e de quatre cents pages\", egli disse:"}
{"id": "660868", "revid": "110157", "url": "https://it.wikipedia.org/wiki?curid=660868", "title": "Dawning 4000A", "text": "Il Dawning 4000A \u00e8 un supercomputer prodotto dalla Dawning Information Industry nella Repubblica Popolare Cinese. Il computer venne presentato nel giugno 2004 e divenne uno dei dieci pi\u00f9 potenti computer del pianeta secondo la classifica TOP500 .\nIl sistema venne assemblato al Shanghai Supercomputer Center, utilizzando 2560 processori AMD Opteron sviluppando una potenza di calcolo di 8 TeraFLOPS."}
{"id": "660874", "revid": "1442080", "url": "https://it.wikipedia.org/wiki?curid=660874", "title": "Rhagoletis zephyria", "text": "Rhagoletis zephyria \u00e8 una specie di mosche della famiglia Tephritidae.\nLa specie \u00e8 un esempio evidente della strategia di difesa detta mimetismo batesiano. Queste mosche infatti imitano sia fisicamente che comportamentalmente la specie dei ragni saltatori (famiglia Salticidae), principali predatori di queste mosche, i quali si spaventano e fuggono alla vista di un esemplare della stessa specie, specialmente se questo manda il distintivo segnale di minaccia, sbattendo le zampe.\nLa tecnica adottata dalle mosche \u00e8 quella di imitare i ragni saltatori per farli fuggire: esse infatti hanno delle ali che imitano il disegno delle zampe di un ragno ed infine, alla vista di un ragno saltatore, iniziano a far vibrare le ali per imitare lo scuotimento degli otto arti del ragno."}
{"id": "660876", "revid": "228587", "url": "https://it.wikipedia.org/wiki?curid=660876", "title": "Marina del Regno di Sardegna", "text": "La Marina del Regno di Sardegna o Marina Sarda\",\" fu ufficialmente istituita come arma nel 1814, in sostituzione del precedente corpo di marina risalente all'acquisizione del Regno di Sicilia ai duchi di Savoia con il Trattato di Utrecht.\nStoria.\nLe origini della marina del Regno di Sardegna si possono far risalire all'epoca del Ducato di Savoia, che ebbe accesso al mare sin dal 1388 dopo l'acquisizione di Nizza. In epoca ducale, la marineria sabauda partecip\u00f2 alla Battaglia di Lepanto del 1571. Alcuni storici considerano questo intervento come l'atto fondante della marineria sabauda.\nLa creazione.\nCon l'acquisizione del Regno di Sicilia da parte dei duchi di Savoia nel 1713, si rese necessario costituire una forza navale per i collegamenti con la terraferma e la protezione delle nuove coste. Furono acquisite le 4 galee siciliane, e nel 1716 furono pronte tre navi a vela, il \"Vittorio\", costruita in Inghilterra, e la \"Santa Rosalia\" e il \"Beato Amedeo\", costruite all'Arsenale di Palermo e armate da 40 a 60 cannoni.\nCostituito anche un battaglione di fanteria di marina, venne quindi promulgato da Vittorio Amedeo II, duca di Savoia e re di Sicilia, l'ordinamento della marina stessa nel 1717, con un bando reale. \nNella guerra contro gli spagnoli le navi nel 1719 furono affondate o catturate.\nLa riorganizzazione del corpo avvenne cos\u00ec nel 1720 dopo la cessione del Regno di Sicilia per il regno di Sardegna: la Real marina si componeva allora del reggimento \"La Marina\", e solo di una squadra di tre galere, pi\u00f9 altre imbarcazioni minori.\nLa piccola Marina sarda partecip\u00f2 alle vicende politico-militari susseguitesi dal 1772 al 1792, quando i francesi invasero la Savoia, Oneglia e Nizza appoggiati in mare dalla poderosa squadra dell'ammiraglio Truguet, nonch\u00e9 alla guerra tra il 1793 e il 1796, difendendo le coste sarde dalla tentata invasione francese.\nTuttavia il compito principale della marina rimase per tutto il XVIII secolo quello di difendere la costa sarda dai corsari barbareschi; a tal proposito si hanno notizie di azioni nelle acque di capo Malfatano, da cui il nome dell'omonima pirocorvetta, e addirittura a Tripoli sotto il comando di Des Geneys, futuro riorganizzatore delle forze navali sarde.\nFu ufficialmente istituita come Arma nel 1814, per impulso di Giorgio des Geneys.\nLe prime imprese.\nDopo la Restaurazione,con l'acquisto della zona di Genova, nel 1815, il governo Sardo ne fece la base navale e l\u2019arsenale della flotta sabauda.\nProvvide all'organizzazione pi\u00f9 completa della Marina, stabilendone il Comando in capo, l'intendente generale, il direttore dell'Arsenale ed altre cariche. Furono istituiti tre Compartimenti militari marittimi, Genova, Villafranca e Cagliari, poi aboliti nel 1851. Al contempo si crearono un Consiglio di ammiragliato, una Scuola di Marina, due Reggimenti Reale Artiglieria di Marina, e nel maggio del 1816 si adott\u00f2 una nuova bandiera per la marineria con la croce di San Giorgio innestata in quella bianca sabauda. Si provvide all'acquisto ed alla costruzione di molte navi, fra piccole cannoniere, mezze galere (le ultime allineate da una Marina europea), brigantini, fregate, e corvette. Nel 1817 furono istituite compagnie di Cannonieri di Mare, ed il Corpo degli ufficiali di vascello fu detto stato maggiore della Marina. Tra il 1827 ed il 1829 vi fu un notevole incremento nelle costruzioni e negli acquisti, determinato dal successo della spedizione navale sarda a Tripoli nel 1825 sotto il comando di Francesco Sivori.\nDal 1826 al 1832 squadre navali sarde furono impiegate nelle acque del mar di Levante e dell'Egeo, a scorta del naviglio mercantile sardo, a causa della guerra d'indipendenza greca allora in corso. Nella guerra del 1848 contro l'Austria buona parte della flotta sarda, ormai arricchita da svariati vapori, si mosse in soccorso di Venezia insorta, e stanzio' in Adriatico sino a dopo la sconfitta di Novara, e quattro compagnie del Battaglione Real Navi ed alcune batterie di grosso calibro furono aggregate all'Armata Sarda e combatterono insieme valorosamente.\nNel gennaio 1861 un contingente della Marina del Regno di Sardegna sbarc\u00f2 sull'isola di Santo Stefano, ove nell'ottobre 1860 i detenuti - perlopi\u00f9 camorristi - si erano ribellati alle autorit\u00e0 borboniche, instaurando la Repubblica di Santo Stefano. I contingente sardo ripristin\u00f2 l'ordine e la detenzione dei reclusi, ponendo fine all'autoproclamata autonomia dei prigionieri.\nL'incorporamento nella Regia Marina del Regno d'Italia.\nNel 1860, la Marina Sarda pass\u00f2 nelle mani del ministro Camillo Benso conte di Cavour, che ne form\u00f2, con quelle napoletana, siciliana, toscana e pontificia, la Marina del nuovo Regno d'Italia nel marzo 1861.\nI mezzi.\nSul finire del 1847 la marina sarda era costituita da ventotto navi dei diversi tipi a vela ed a vapore per un totale di trecentocinquanta cannoni. \nForze navali nel 1851.\nI nomi delle 8 cannoniere guarda-coste non sono riportati. Era inoltre in costruzione una pirofregata da 2300 tonnellate e 51 cannoni commissionata in Inghilterra, la \"Carlo Alberto\", mentre un'altra pirofregata era in procinto di essere commissionata presso i cantieri navali della Foce, Genova, la \"Vittorio Emanuele\"."}
{"id": "660879", "revid": "767487", "url": "https://it.wikipedia.org/wiki?curid=660879", "title": "Sholay", "text": "Sholay (Hindi: \u0936\u094b\u0932\u0947, Urdu: \u0634\u0639\u0644\u06d2 - letteralmente tradotto:\"Fiamme\") \u00e8 un film del 1975 diretto da Ramesh Sippy.\nTrama.\nVeeru e Jaidev sono due ladri che vengono ingaggiati dall'ex poliziotto Thakur Baldev Singh allo scopo di dare la caccia al famigerato bandito Gabbar Singh che, tempo prima, gli aveva massacrato la famiglia.\nProduzione.\nIl film \u00e8 stato, all'epoca della sua uscita, un successo popolare di ragguardevoli dimensioni. Girato in luoghi montagnosi e isolati, \u00e8 indicato come esempio di \"curry western\" e con elementi non distanti dai film realizzati da Sergio Leone.\nInclude elementi appartenenti a svariati generi narrativi come il musical, il melodramma e la commedia. Questo \u00e8 il motivo per cui si pu\u00f2 indicare \"Sholay\" come esempio di quel tipo di film, specifici della cinematografia dell'India, conosciuti come \"masala film\".\nIl film include canzoni che sarebbero diventate molto popolari, come quella interpretata dagli attori Amitabh Bachchan e Dharmendra, intitolata Yeh Dosti.\n\"Sholay\" nel tempo \u00e8 diventato una sorta di icona cinematica a cui, in seguito, sono stati tributati vari tipi di omaggi tramite ammiccamenti e rifacimenti di qualche scena o dialogo incluso nel film.\nOltretutto \"Sholay\" \u00e8 stato il film che pi\u00f9 di altri ha fatto dell'attore Amitabh Bachchan una vera e propria leggenda di Bollywood, sia nel sentimento popolare, sia nell'opinione degli addetti ai lavori.\n\"Sholay\" ha detenuto il record per la pi\u00f9 lunga permanenza di un film nello stesso cinema: il film venne infatti riprodotto al cinema \"Minerva\" di Mumbai (Bombay) per 286 settimane consecutive (pi\u00f9 di 5 anni).\nIl record \u00e8 stato interrotto solo quando il celebre regista indiano ide\u00f2 un film di qualit\u00e0 nettamente inferiore a \"Sholay\", che non segn\u00f2 innovazioni come in questo, ma che tocc\u00f2 il cuore romantico di milioni di indiani con la presenza di due \"titani\" di Bollywood: il grande Shah Rukh Khan e la bella Kajol. Il film in questione \u00e8 Dilwale Dulhaniya Le Jayenge (Colui dal cuore impavido conquister\u00e0 la sposa) che, prodotto nel 1995, dur\u00f2 per pi\u00f9 di 500 settimane (quasi 10 anni) nel cinema \"Maratha Manidr, sempre a Mumbai.\nQuesta peculiarit\u00e0 diede modo a Yash Chopra di essere inserito nel famoso Guinness dei Primati, come regista del film che dur\u00f2 pi\u00f9 a lungo nello stesso cinema."}
{"id": "660884", "revid": "104458", "url": "https://it.wikipedia.org/wiki?curid=660884", "title": "Cantone di Le Pont-de-Beauvoisin (Is\u00e8re)", "text": "Il Cantone di Le Pont-de-Beauvoisin era un cantone francese dell'Arrondissement di La Tour-du-Pin.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "660887", "revid": "1851848", "url": "https://it.wikipedia.org/wiki?curid=660887", "title": "Mario Zurlini", "text": "Carriera.\nHa iniziato la sua carriera disputando due campionati di Serie B con il , formazione della sua citt\u00e0 natale.\nNel 1964 viene ceduto al , dove disputa una stagione in Serie B e successivamente esordisce in Serie A il 20 novembre 1966 nella sconfitta interna contro la ; a Napoli si impone come libero titolare a partire dalla stagione 1968-1969 formando per sei annate con lo stopper Dino Panzanato una coppia centrale efficace e ben assortita, e contribuendo attivamente alla conquista del terzo posto finale nei campionati 1970-1971 e 1973-1974.\nNel marzo del 1974, rientrando da una trasferta a Cesena, subisce un grave incidente stradale che ne compromette la prosecuzione della carriera ad alto livello. Rientrer\u00e0 nel 1975 con il nella doppia veste di allenatore-giocatore, vincendo il campionato di Serie D 1975-1976 e concludendo la carriera di calciatore nel campionato di Serie C 1976-1977, in cui colleziona 33 presenze e 1 rete.\nPur senza esordire mai in nazionale \u00e8 stato inserito nell'elenco dei quaranta giocatori preallertati per il disputato in Messico.\nIn carriera ha totalizzato complessivamente 182 presenze e 2 reti in Serie A (tra cui una rete nella sconfitta esterna 1-4 contro la Juventus della stagione 1970-1971), e 71 presenze e 1 rete in Serie B.\nLa sua carriera di allenatore si \u00e8 svolta prevalentemente al Sud Italia, tra Serie C e Serie D."}
{"id": "660888", "revid": "767487", "url": "https://it.wikipedia.org/wiki?curid=660888", "title": "Cantone di Morestel", "text": "Il Cantone di Morestel \u00e8 un cantone francese dell'Arrondissement di La Tour-du-Pin.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 18 a 25 comuni.\nComposizione.\nI 18 comuni facenti parte prima della riforma del 2014 erano:\nDal 2015 i comuni appartenenti al cantone sono passati a 25, ridottisi a 24 dal 1\u00ba gennaio 2016 per effetto della fusione dei comuni di Les Aveni\u00e8res e Veyrins-Thuellin che hanno formato il nuovo comune di Les Aveni\u00e8res-Veyrins-Thuellin:"}
{"id": "660889", "revid": "767487", "url": "https://it.wikipedia.org/wiki?curid=660889", "title": "Fat Joe", "text": "Dopo una brillante carriera negli anni novanta, in cui prese parte anche nel gruppo D.I.T.C., che raggruppa stelle dell'Hip hop, ha ottenuto un buon successo commerciale, specialmente in America.\nBiografia.\nJoe diventa popolare presso la scena underground hip hop durante l'inizio degli anni 1990 continuando a rimanerlo oltre la met\u00e0 del decennio, anche grazie all'affiliazione con la D.I.T.C. Crew (\"Diggin' in the Crates\"), di cui fanno parte rapper di tutto rispetto come A.G., O.C., Diamond D, Big L e Lord Finesse. Con l'album del 2001 \"J.O.S.E. (Jealous Ones Still Envy)\", Joe mette a segno due ottimi colpi con i due singoli \"We Thuggin\"', assieme ad R. Kelly, e \"What's Luv?\", con la promessa dell'R&amp;B Ashanti, che diventa una delle hit di maggiore successo del 2002. Verso la fine del 2002, Joe pubblica l'album \"Loyalty\" che contiene i singoli \"Crush Tonite\" (featuring Ginuwine) e \"All I Need\". Il rapper inoltre appare in diversi film come \"Empire\" con John Leguizamo e Peter Sarsgaard.\nFat Joe incise l'album Don Cartagena nel settembre 1998. Dopo diversi cambiamenti (inclusa la morte improvvisa di Big Pun e l'espulsione di Cuban Link) la clique fa uscire un secondo album \"True Story\" nel luglio 2004. Il singolo \"Lean Back\" in cui compare solo Fat Joe e il nuovo membro Remy Ma (gi\u00e0 nota come Remy Martin) diventa una grande hit e raggiunge il numero uno della Billboard Singles Chart. Il brano venne poi inserito nella colonna sonora del videogioco \"\". La canzone fu poi remixata da Lil Jon, con una nuova strofa di Joe e il \" featuring\" di Eminem, Ma$e e Lil Jon. Nel settembre 2004, Jose Mulero, una ex guardia del corpo di Fat Joe, \u00e8 arrestato e accusato di un omicidio risalente al 1994, nella cui sparatoria pare fosse implicato anche Fat Joe.\nAlla fine del 2004 Fat Joe ritorna al successo per la partecipazione nel brano \"New York\" di Ja Rule, dove compare anche Jadakiss. A causa di questa collaborazione nasce una lite con 50 Cent: questi lo prende in giro nel suo brano \"Piggy Bank\" (dall'album \"The Massacre\" del 2005) e Fat Joe ribatte che, diversamente da lui, 50 Cent non si \u00e8 mai esibito live nei club; per questo offre anche un premio di 1000 dollari a chi gli porter\u00e0 una foto di un concerto di 50 Cent in un club. Esce poi una canzone che risponde a \"Piggy Bank\": \u00e8 \"My Fofo\" (riferito a una pistola 44 Magnum), bonus track dell'album \"All or Nothing\", insieme al remix di \"Lean Back\" con Eminem e Lil Jon.. Il primo singolo \u00e8 \"So Much More\", nel cui video compare DJ Kay Slay, che si era fatto anche chiamare il \"Fat Joe nero\". Nel secondo singolo, prodotto da Scott Storch \"Get It Poppin'\", compare anche Nelly; il brano \u00e8 usato come sigla di WWE 2005 SummerSlam."}
{"id": "660890", "revid": "729019", "url": "https://it.wikipedia.org/wiki?curid=660890", "title": "Lepanto (metropolitana di Roma)", "text": "Lepanto \u00e8 una fermata della linea A della metropolitana di Roma.\nFu inaugurata nel 1980, \u00e8 totalmente sotterranea e i due binari sono in canna unica.\n\u00c8 situata all'incrocio tra viale Giulio Cesare con via Lepanto (ove si trovano gli uffici del Tribunale civile di Roma) e via Marcantonio Colonna, nel cuore del rione Prati, all'interno del I Municipio.\nNel 2005 \u00e8 stato soppresso il capolinea di autobus extraurbani, trasferendolo presso la stazione Cornelia.\n\u00c8 la stazione pi\u00f9 vicina allo Stadio Olimpico, asservendo ad esso durante gli eventi.\nStoria.\nLa stazione di Lepanto fu costruita come parte della prima tratta (da Anagnina a Ottaviano) della linea A della metropolitana, entrata in servizio il 16 febbraio 1980.\nNel 2012 la stazione, assieme a quella di Ottaviano, \u00e8 stata ristrutturata con nuovi pannelli bianchi.\nAll'inizio di dicembre 2015 \u00e8 stata aggiunta l'indicazione \"Vaticano\" dopo il nome, in vista del Giubileo Straordinario della Misericordia per supportare la vicina fermata Ottaviano \u2013 \"San Pietro \u2013 Musei Vaticani\" nella gestione del flusso dei pellegrini.\nServizi.\nLa stazione dispone di:"}
{"id": "660891", "revid": "268111", "url": "https://it.wikipedia.org/wiki?curid=660891", "title": "Cantone di Saint-Geoire-en-Valdaine", "text": "Il Cantone di Saint-Geoire-en-Valdaine era un cantone francese dell'Arrondissement di La Tour-du-Pin.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "660892", "revid": "287204", "url": "https://it.wikipedia.org/wiki?curid=660892", "title": "Cantone di La Tour-du-Pin", "text": "Il Cantone di La Tour-du-Pin \u00e8 un cantone francese dell'Arrondissement di La Tour-du-Pin.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 15 a 17 comuni.\nComposizione.\nI 15 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 17:"}
{"id": "660893", "revid": "287204", "url": "https://it.wikipedia.org/wiki?curid=660893", "title": "Cantone di La Verpilli\u00e8re", "text": "Il Cantone di La Verpilli\u00e8re \u00e8 un cantone francese dell'Arrondissement di La Tour-du-Pin e dell'Arrondissement di Vienne.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 16 comuni.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 16:"}
{"id": "660895", "revid": "268111", "url": "https://it.wikipedia.org/wiki?curid=660895", "title": "Cantone di Virieu", "text": "Il Cantone di Virieu era un cantone francese dell'Arrondissement di La Tour-du-Pin.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "660897", "revid": "104458", "url": "https://it.wikipedia.org/wiki?curid=660897", "title": "Cantone di Beaurepaire", "text": "Il Cantone di Beaurepaire era un cantone francese dell'Arrondissement di Vienne.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "660898", "revid": "110157", "url": "https://it.wikipedia.org/wiki?curid=660898", "title": "Cantone di Heyrieux", "text": "Il Cantone di Heyrieux era un cantone francese dell'Arrondissement di Vienne.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "660906", "revid": "110157", "url": "https://it.wikipedia.org/wiki?curid=660906", "title": "Cantone di La C\u00f4te-Saint-Andr\u00e9", "text": "Il Cantone di La C\u00f4te-Saint-Andr\u00e9 era un cantone francese dell'Arrondissement di Vienne.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "660907", "revid": "268111", "url": "https://it.wikipedia.org/wiki?curid=660907", "title": "Cantone di Pont-de-Ch\u00e9ruy", "text": "Il Cantone di Pont-de-Ch\u00e9ruy era un cantone francese dell'Arrondissement di Vienne.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "660910", "revid": "787565", "url": "https://it.wikipedia.org/wiki?curid=660910", "title": "Annibale Bergonzoli", "text": "Biografia.\nNacque a Cannobio (provincia di Novara) il 1\u00ba novembre 1884, figlio di Pompeo e Francesca Branca. Dopo aver completato gli studi superiori, si arruol\u00f2 nel Regio Esercito come ufficiale della riserva, entrando nel novembre 1904 nella Regia Accademia Militare di Modena.\nDue anni dopo fu nominato sottotenente, fu assegnato al 53\u00ba Reggimento fanteria il 14 settembre 1906. Promosso tenente nel settembre 1909, dal dicembre 1911 partecip\u00f2 alla guerra italo-turca, in forza al 7\u00ba Reggimento fanteria, ricevendo un encomio solenne dal comando della 4\u00aa Divisione speciale di Derna, e rientrando in Italia nel dicembre 1912. Divenuto capitano il 31 dicembre 1914, quando prestava servizio nel 18\u00b0 Reggimento fanteria, all'atto dell'entrata in guerra del Regno d'Italia, il 24 maggio 1915, entr\u00f2 in servizio nel 123\u00ba Reggimento fanteria della Brigata Chieti. Poco dopo l'arrivo in prima linea fu assegnato in servizio presso il comando della 9\u00aa Divisione, e nell'autunno di quello stesso anno a quello della 35\u00aa. Decorato di Medaglia d'argento al valor militare e con la Military Cross inglese nell\u2019agosto 1916 fu inviato in Macedonia, venendo trasferito al Corpo di Stato maggiore all'inizio del 1917. Decorato con una Medaglia di bronzo al valor militare rientr\u00f2 in Italia nell'autunno del 1917, assegnato all'intendenza della 4\u00aa Armata. Trasferito al XIII Corpo d'armata, al comando del generale Armando Diaz, partecip\u00f2 alle fasi della ritirata sul Piave venendo insignito con la Croce al merito di guerra e la promozione a maggiore per merito di guerra, avvenuta nel febbraio 1918. Partecip\u00f2 alla battaglia del solstizio, dove fu decorato con la seconda Medaglia d'argento al valor militare, rimanendo gravemente ferito mentre accompagnava all'attacco i fanti della Brigata Bisagno.\nPromosso tenente colonnello del Corpo di Stato maggiore nel dicembre 1918, entr\u00f2 in servizio come Capo di stato maggiore della 1\u00aa Divisione d'assalto, il cui impiego era previsto in relazione all'inizio delle operazioni di riconquista della Libia. Trasferito in Tripolitania nel febbraio 1919, vi rimase poco tempo, rientrando in Patria per essere assegnato allo Stato maggiore della 25\u00aa Divisione.\nPromosso colonnello nel dicembre 1926, comand\u00f2 in successione il 56\u00ba Reggimento fanteria di Conegliano, il 78\u00ba Reggimento fanteria \"Lupi di Toscana\" a Bergamo, e la Scuola Ufficiali della Riserva di Palermo, in Sicilia. Nel settembre 1934 assunse il comando del 6\u00ba Reggimento fanteria \"Aosta\". Il 12 aprile 1935 fu promosso generale di brigata, partecipando alla guerra d'Etiopia al comando della 2\u00aa Brigata Celere \"Emanuele Filiberto Testa di Ferro\", operante sul fronte meridionale (Somalia italiana), sotto il comando del generale Rodolfo Graziani. Durante l'avanzata su Neghelli, fu sempre presente in prima linea, combattendo al fianco i suoi soldati e rimanendo gravemente ferito in un combattimento con la resistenza etiope avvenuto alla periferia di Dunun il 19 maggio 1936. Rimpatriato in Italia per curarsi, divenne molto popolare tra i suoi uomini per via della fluente barba, tanto da meritarsi l'appellativo di \"Barba elettrica\", soprannome assegnatogli anche per il dinamismo e il coraggio dimostrato in combattimento.\nMentre si trovava in convalescenza scoppi\u00f2 la guerra civile spagnola e Mussolini rispose all'appello lanciato dal generale Francisco Franco, che chiedeva assistenza militare al movimento nazionalista. Nel febbraio 1937 egli sbarc\u00f2 in Spagna per assumere il comando della 4\u00aa Divisione d'assalto \"Littorio\", che disponeva di tre reggimenti di fanteria e uno d'artiglieria. La \"Littorio\" partecip\u00f2 a numerose battaglie, come quelle di Guadalajara, Santander, Aragona e Catalogna. Nella battaglia di Santander (14 agosto-1 settembre 1937), la \"Littorio\" sostenne feroci combattimenti conquistando la strategica posizione di Puerto del Escudo che diede la vittoria ai nazionalisti. Per questo risultato egli fu insignito della Medaglia d'oro al valor militare, e ottenne la promozione a generale di divisione. \nRientrato in Patria nell'aprile 1939, il 15 ottobre dello stesso anno assunse il comando del neocostituito XXIII Corpo d'armata forte di uomini, e di stanza in Africa Settentrionale Italiana, con Quartier generale a Homs. All'atto della dichiarazione di guerra alla Gran Bretagna e la Francia, il 10 giugno 1940, inizi\u00f2 subito le operazioni belliche che culminarono successivamente nell'invasione dell'Egitto. Durante l'avanzata sul Sidi el Barrani ebbe il comando tattico delle truppe, dando prova di energia e coraggio. Il 9 dicembre scatt\u00f2 la controffensiva inglese che costrinse le truppe italiane a una precipitosa ritirata, dapprima sulle posizioni di partenza, e poi ad evacuare addirittura la Cirenaica. Dopo la caduta della citt\u00e0 libica di Bardia (5 gennaio 1941) riusc\u00ec a sfuggire alla cattura e percorse a piedi circa raggiungendo Tobruk. Il 7 febbraio 1941 venne fatto prigioniero dalle truppe inglesi a Beda Fomm, e come prigioniero di guerra fu dapprima internato a Yol, in India e poi trasferito negli USA dapprima a Monticello, Arkansas, e poi a Hereford, Texas. Nel maggio 1942, quando tramite il Maresciallo d'Italia Pietro Badoglio fu fatta pervenire alla sede del SOE (Special Operations Executive) di Berna una prima proposta di resa dell'Italia, fu fatto il suo nome per sostituire Mussolini, che doveva essere deposto con un colpo di stato, alla testa del nuovo governo.\nDopo la firma dell'armistizio dell'8 settembre 1943 con gli anglo-americani rifiut\u00f2 qualsiasi forma di collaborazione con questi ultimi, e per questo fatto venne punito con l'internamento nel reparto psichiatrico dell'ospedale militare di Long Island, New York per circa due anni e mezzo, fatto passare per pazzo e rinchiuso in una camera dalle pareti imbottite.\nRitorn\u00f2 in Italia nel marzo 1946, rilasciato ufficialmente per malattia, riprendendo per breve tempo la vita militare, e venendo promosso al rango di generale di corpo d'armata nel 1947. Congedatosi definitivamente visse a Cannobio fino alla morte, avvenuta il 31 luglio 1973, ricoprendo anche l'incarico di presidente dell'Associazione nazionale degli ex combattenti italiani in Spagna. Tuttora riposa in una modesta tomba nel cimitero del paese."}
{"id": "660912", "revid": "125814132", "url": "https://it.wikipedia.org/wiki?curid=660912", "title": "I sogni nel cassetto", "text": "I sogni nel cassetto \u00e8 stato un gioco a premi televisivo, andato in onda per due edizioni, dal 16 gennaio 1980 al 4 aprile 1981, inizialmente su Telemilano 58 ed in seguito su Canale 5, dopo il cambio di nome del primo canale. Fu con questo programma che iniziarono i programmi del network di televisioni locali fondato da Silvio Berlusconi.\nIl programma andava in onda ogni domenica e mercoled\u00ec sera alle ore 20:30 ed era condotto da Mike Bongiorno, affiancato da una valletta esordiente nel mondo della televisione, la bergamasca Fabrizia Carminati.\nFurono realizzate due sigle di chiusura per il programma: la prima intitolata \"I sogni son desideri\", era cantata da Orietta Berti, che era stata ospite nella prima puntata della prima edizione, mentre la seconda per la seconda edizione il brano di Mino Reitano \"Che bella sera\"."}
{"id": "660913", "revid": "104458", "url": "https://it.wikipedia.org/wiki?curid=660913", "title": "Cantone di Roussillon", "text": "Il Cantone di Roussillon \u00e8 un cantone francese dell'Arrondissement di Vienne.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 21 a 27 comuni.\nComposizione.\nI 21 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 27:"}
{"id": "660914", "revid": "767487", "url": "https://it.wikipedia.org/wiki?curid=660914", "title": "Cantone di Saint-Jean-de-Bournay", "text": "Il Cantone di Saint-Jean-de-Bournay era un cantone francese dell'Arrondissement di Vienne.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "660917", "revid": "287204", "url": "https://it.wikipedia.org/wiki?curid=660917", "title": "Cantone di Vienne-1", "text": "Il Cantone di Vienne-1 \u00e8 un cantone francese dell'Arrondissement di Vienne.\n\u00c8 stato costituito a seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, ridefinendo il soppresso cantone di Vienne-Nord.\nComposizione.\nComprende parte della citt\u00e0 di Vienne e i 9 comuni di:"}
{"id": "660919", "revid": "287204", "url": "https://it.wikipedia.org/wiki?curid=660919", "title": "Cantone di Vienne-2", "text": "Il Cantone di Vienne-2 \u00e8 un cantone francese dell'Arrondissement di Vienne.\n\u00c8 stato costituito a seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015 ridefinendo il cantone soppresso di Vienne-Sud e aggregandovi alcuni comuni del Cantone di Roussillon.\nComposizione.\nComprende parte della citt\u00e0 di Vienne e i 17 comuni di:"}
{"id": "660920", "revid": "119676567", "url": "https://it.wikipedia.org/wiki?curid=660920", "title": "Palazzo Uguccioni", "text": "Palazzo Uguccioni si trova in piazza della Signoria a Firenze e, dopo Palazzo Vecchio, \u00e8 uno dei pi\u00f9 importanti palazzi affacciati sulla piazza.\nStoria.\nFu costruito, modificando delle preesistenze, per il committente Giovanni Uguccioni a partire dal 1550 e i lavori probabilmente si protrassero non oltre il 1559, anno della morte del committente.\nLe notizie sulle vicende costruttive del palazzo sono alquanto scarse. L'unico dato certo \u00e8 che i disegni di progetto erano giunti materialmente da Roma prima del luglio 1549, quando il committente li port\u00f2 a corte per ricevere un autorevole appoggio alla sua impresa edificatoria. I disegni, da quanto risulta in una lettera del 1549 di Girolamo degli Albizzi recapitata a Cosimo I, erano stati consegnati dall'Uguccioni a uno scarpellino per fare una stima dei lavori. Tuttavia il legnaiolo Mariotto di Zanobi Folfi aveva realizzato un modello della facciata in legno, che risulta essere gi\u00e0 costruito nell'agosto del 1551. L'attribuzione del progetto della facciata, fatta da alcuni a Mariotto Folfi, \u00e8 legata a questo fatto, ma egli non ne fu probabilmente il progettista; tuttavia si pu\u00f2 ipotizzare che egli abbia potuto avere pratica di cantiere e che quindi possa avere avuto un ruolo durante la costruzione seguendo pi\u00f9 o meno direttamente i lavori del palazzo.\nLe fonti cinquecentesche tacciono dell'edificio; questo confermerebbe un sostanziale disinteresse dell'ambiente artistico fiorentino verso il palazzo a quel tempo. Interesse che inizier\u00e0 verso la met\u00e0 del XVIII secolo a seguito dell'attribuzione dell'opera a Michelangelo.\nNel 1681 Filippo Baldinucci non conferm\u00f2 l'attribuzione e nel 1722 Ferdinando Ruggeri pubblic\u00f2 una serie di rilievi della facciata. Il palazzo comunque continu\u00f2 a essere attribuito oltre che a Michelangelo anche a Palladio. Altre attribuzioni, pi\u00f9 recenti, sono state fatte a Bartolomeo Ammannati o Raffaello da Montelupo. Ma l'attribuzione che pi\u00f9 di tutte \u00e8 stata proposta \u00e8 quella legata al nome di Raffaello, con un apporto pi\u00f9 o meno diretto.\nNel XIX secolo fu utilizzato come sede della banca di Emanuele Fenzi.\nDal 1995 al 2003 \u00e8 stato oggetto di un intervento di restauro conservativo teso al riuso funzionale della parte monumentale e delle parti meno nobili , redatto dagli architetti Alfredo Signorini e Umberto Tirinnanzi e la Sovrintendenza delle Belle Arti di Firenze.\nDescrizione.\nL'originale architettura di forme classicheggianti presenta affinit\u00e0 con i modelli romani di Bramante e Raffaello, gi\u00e0 superati a Roma dai modelli sangalleschi o michelangioleschi, ma assolutamente nuovi a Firenze, dove comunque le scelte formali di palazzo Uguccioni non ebbero seguito.\nMolto evidente la derivazione quasi pedissequa (a parte la presenza del secondo piano) con lo scomparso palazzo Caprini di Bramante e con il palazzo Vidoni Caffarelli, da esso derivato e attribuito a Raffaello. In effetti al momento della costruzione, il palazzo era il solo edificio privato a Firenze a esibire in facciata le colonne degli ordini architettonici in rilievo e ha sempre destato l'interesse degli studiosi.\nL'importanza data all'architettura della facciata del palazzo \u00e8 da porsi in relazione con la sistemazione di piazza della Signoria voluta da Cosimo I, il quale certamente agevol\u00f2 la sua costruzione fin dalla fase della difficoltosa e controversa acquisizione dell'area da parte di Giovanni Uguccioni. L'edificio infatti aumentava il decoro ed il prestigio della piazza su cui affacciava il palazzo dove il granduca risiedeva. L'ambizioso Uguccioni ottenne infatti di poter costruire il proprio palazzo leggermente pi\u00f9 sporgente rispetto a quelli adiacenti, con gravi controversie durante la costruzione con i confinanti, appianate dalla corte; questo, forse, perch\u00e9 l'edificio doveva marcare l'angolo su via de' Cerchi, dopo l'eventuale demolizione dell'edificio adiacente (case dei dell'Antella).\nSi tratt\u00f2 in effetti di un'operazione quasi esclusivamente di facciata; infatti all'interno, a esclusione forse di pochi ambienti a volta al piano terra e della scala, si tratt\u00f2 di riadattare edifici esistenti accorpati; i livelli interni sono abbastanza indipendenti dai piani mostrati dalla facciata, il cui tratto pi\u00f9 alto era totalmente apparente, e proseguiva oltre il corpo di fabbrica.\nIl pian terreno \u00e8 caratterizzato da un bugnato piuttosto alto, in cui i conci perfettamente delineati disegnano tre arcate. Tale bugnato per il quale sono stati proposti paralleli con esempi romani e veneziani (Sansovino), \u00e8 realizzato in pietraforte, come il resto della facciata. Il basamento costituito dal piano terra \u00e8 sormontato da due ordini sovrapposti di semicolonne binate, ioniche (primo livello) e corinzie (secondo livello), secondo una classica successione, in cui il bugnato ha preso il posto del dorico.\nLe alte basi delle colonne sono finemente scolpite con le insegne e gli stemmi della famiglia: l'ancora e lo scalandrone, una sorta di doppio rastrello che secondo la tradizione rappresenterebbe la scala usata da un Uguccioni, detto perci\u00f2 Scalandroni, per assaltare le mura del nemico. La facciat\u00e0 \u00e8 incompleta: infatti manca il fregio e la cornice dell'ordine corinzio che la dovevano concludere in alto.\nSopra il portone d'ingresso campeggia il busto di Francesco I de' Medici, opera di Giovanni Bandini, ma un tempo attribuito al Giambologna, fatto apporre da Benedetto Uguccioni, fratello ed erede di Giovanni, in segno di devozione verso il granduca."}
{"id": "660924", "revid": "1543377", "url": "https://it.wikipedia.org/wiki?curid=660924", "title": "Guelta Zemmur", "text": "Guelta Zemmur, anche Guelta Zemmour o Gueltat Zemmour, in berbero \"stagno degli olivi\", \u00e8 un centro abitato del Sahara Occidentale prossimo al muro marocchino.\nGuelta Zemmur \u00e8 vicina al confine mauritano, con un percorso interrotto in quanto fra il Muro marocchino e il confine c'\u00e8 la zona controllata dal Fronte Polisario e dalla Repubblica Democratica Araba dei Sahraui (RASD). Entr\u00f2 a far parte ufficialmente della zona occupata dal Marocco nel settembre 1985 con la costruzione del quinto muro marocchino. Fa parte dell'interno della regione del R\u00edo de Oro. Nei suoi dintorni ci sono pi\u00f9 centri abitati.\nGuelta Zemmur \u00e8 una daira della wilaya di Laayoune.\nOrigini del nome.\nIl suo nome deriva da una guelta, una polla d'acqua, particolarmente pittoresca.\nStoria.\nIl villaggio, per la presenza di acqua superficiale nei suoi dintorni, \u00e8 stato per secoli sui percorsi dei nomadi Sahrawi e luogo di accampamento per periodi non brevi.\nNella prima fase della guerra postcoloniale, Guelta fu un nodo importante per il Polisario per far sostare le popolazioni in fuga dai territori occupati dal Marocco e dalla Mauritania ed indirizzati verso Tindouf.\nIl 28 novembre 1975, Guelta Zemmour era ancora saldamente in mano al Fronte Polisario, si svolse un'importante riunione della Djema'a, che precedentemente era filo-spagnola, poco dopo il congresso di Ain Ben Tili. Nel congresso svoltosi a Guelta vi fu la decisione storica della Djema'a di sciogliersi al fine di favorite la nascita ad un futuro governo del Sahara Occidentale. Pertanto si misero qui le basi di una separazione fra un Polisario movimento di liberazione combattente ed un separato, almeno dal punto di vista formale, governo e stato Sahrawi. La RASD fu proclamata l'anno successivo a Tindouf dove si cre\u00f2 il governo in esilio.\nGuelta Zemmur fu occupato dall'esercito marocchino il 19 aprile 1976, fu una base delle Forze armate marocchine. Pur essendo presidiata dall'esercito marocchino fu sede di numerose e sanguinose battaglie. A fine marzo 1981, a Guelta Zemmur, un comandante del Fronte Polisario Lahbib Ayoub (o \"Lahbib Sidi Ahmed Lahbib Aouba\") abbatt\u00e9 con dei lanciarazzi un C-130, due bombardieri F5 e un elicottero dell'armata marocchina. Un'ultima sanguinosa battaglia fu combattuta il 13 ottobre dello stesso anno. Come rappresaglia, l'aviazione marocchina bombard\u00f2 Bou Lanouar ed inizi\u00f2 un'importante controffensiva.\nAttualmente Guelta Zemmour \u00e8 una zona militare vietata ai turisti ed ai civili e rappresenta uno dei punti pi\u00f9 importanti del muro marocchino, nella base si trova un'importante antenna satellitare e funziona da centro per le comunicazioni per le truppe dell'intera regione. \u00c8 una delle zone pi\u00f9 pesantemente minate.\nSidi Mohammed Daddach, \u00e8 nato qui nel 1957. Raggiunse il Fronte Polisario nel 1973 e fu fatto prigioniero nel 1976. Fu arruolato di forza nella gendarmeria marocchina, disert\u00f2 e fu condannato a morte. Dal 1980 \u00e8 incarcerato con altri prigionieri politici sahrawi indipendentisti.\nA sud della localit\u00e0 si sono effettuati scavi di vestigia e tumuli preistorici e preislamici.\nSociet\u00e0.\nEvoluzione demografica.\nI dati sono presi da fonti ufficiali. Vi \u00e8 stata una forte sostituzione fra i residenti precedenti al 1975 con nuovi coloni marocchini.\nTabella abitanti:"}
{"id": "660926", "revid": "984922", "url": "https://it.wikipedia.org/wiki?curid=660926", "title": "Cantone di Amou", "text": "Il Cantone di Amou era una divisione amministrativa dell'Arrondissement di Dax.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "660931", "revid": "125068072", "url": "https://it.wikipedia.org/wiki?curid=660931", "title": "Through the Years (Jethro Tull)", "text": "Through the Years \u00e8 una raccolta della band inglese Jethro Tull, pubblicata nel 1997.\nIl disco.\nQuesta raccolta \u00e8 stata distribuita quasi simultaneamente ad \"A Jethro Tull Collection\" ma con etichette e copertine diverse a seconda del paese di pubblicazione.\nI due album contengono le stesse tracce, anche se in ordine diverso, tranne \"Living In The Past\" che in Through the Years \u00e8 la versione strumentale live tratta da \"A Little Light Music\" mentre in \"A Jethro Tull Collection\" \u00e8 la versione originale da studio."}
{"id": "660936", "revid": "984922", "url": "https://it.wikipedia.org/wiki?curid=660936", "title": "Cantone di Castets", "text": "Il Cantone di Castets era una divisione amministrativa dell'Arrondissement di Dax.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "660937", "revid": "1305772", "url": "https://it.wikipedia.org/wiki?curid=660937", "title": "Palazzo dell'Antella", "text": "Il palazzo dell'Antella, o degli Antellesi o degli Sporti, \u00e8 un edificio storico di Firenze, situato sul lato sud di piazza Santa Croce, ai numeri 20-21-22. \u00c8 frutto di ripetuti ampliamenti susseguitisi nel corso del tempo, unificando in un'unica struttura pi\u00f9 abitazioni adiacenti.\nStoria.\nIl palazzo nasce dall'accorpamento di pi\u00f9 case appartenenti alla famiglia dei Ricoveri, passate ai Del Barbigia. Il primo ampliamento significativo risale alla seconda met\u00e0 del Cinquecento: l'edificio venne sopraelevato di un piano, compreso un mezzanino, e gli sporti in legno furono sostituiti con quelli di pietra visibili ancora oggi, in tutto quattordici, che servono a sostenere il prospetto aggettante, come ricorda il diarista Lapini nel novembre del 1562. Non si conosce l'architetto del palazzo, ma si pensa che sia qualcuno della cerchia di Baccio d'Agnolo.\nAi primi del Seicento il palazzo pass\u00f2 al senatore Niccol\u00f2 dell'Antella, attraverso la dote della moglie Costanza del Barbigia. Il Dell'Antella, luogotenente dell'Accademia del disegno, acquist\u00f2 con i fratelli ulteriori edifici confinanti e incaric\u00f2 nel 1619 l'architetto Giulio Parigi di dare disegno unitario alle propriet\u00e0 e definire il palazzo nei termini attuali, sempre mantenendo l'ampia facciata a sporti in pietra. Per conferire un aspetto unitario alla propriet\u00e0 fece dipingere interamente la facciata con affreschi secondo un programma allegorico elaborato dallo stesso Parigi, teso a esaltare la famiglia e il buon governo mediceo (si veda il busto di Cosimo II posto sull'ingresso che si pone come centro dell'iconografia), e ad esemplificare l'abilit\u00e0 degli artisti legati all'Accademia. Le pitture furono realizzate in appena venti giornate di lavoro tra il 1619 e il 1620 da una \"\u00e9quipe\" di tredici giovani artisti diretti da Giovanni da San Giovanni (ne diede un esteso resoconto Filippo Baldinucci). Gli artisti impegnati nell'impresa, oltre a Giovanni, pittore di corte del granduca, furono:\nI Dell'Antella si estinsero nel 1698 e in seguito il palazzo pass\u00f2 per via ereditaria ai Dal Borgo, quindi ai Lotteringhi della Stufa e ai de' Nobili. L'edificio venne acquistato nel 1925 da Delfino Cinelli che fece restaurare le pitture da Amedeo Benini (si tenga presente che gi\u00e0 Follini e Rastrelli avevano ricordata la facciata nel 1794 come \"in gran parte lacera e guasta\", tanto da andare \"insensibilmente perdendosi\").\nUn nuovo intervento fu condotto tra il 1991 e il 1992 per le cure della Soprintendenza per i beni ambientali e architettonici di Firenze, a risarcire una situazione che Mario Bucci e Leonardo Ginori Lisci consideravano nuovamente decisamente compromessa. Al piano terreno un intervento di restauro novecentesco ha riportato in luce elementi della costruzione tre quattrocentesca.\nIl palazzo appare nell'elenco redatto nel 1901 dalla Direzione generale delle antichit\u00e0 e belle arti, quale edificio monumentale da considerare patrimonio artistico nazionale.\nDescrizione.\nLa complessa facciata del palazzo \u00e8 uno degli elementi pi\u00f9 di spicco di piazza Santa Croce. La decorazione murale consiste in pitture divise in numerose riquadri, all'interno dei quali si trovano figure allegoriche, putti, fiori, elementi vegetali e arabeschi. Il fulcro della composizione \u00e8 il busto di Cosimo II de' Medici, derivato dal prototipo del Caccini e posto sopra il portone al numero 21, mentre tutt'intorno si dispiega un complesso programma celebrativo del quarto granduca di Toscana.\nNel quarto riquadro da sinistra \u00e8 raffigurata la copia dell'\"Amorino dormiente\" del Caravaggio che faceva parte delle collezioni di famiglia.\nIl palazzo ha le finestre via via pi\u00f9 vicine avvicinandosi a Santa Croce, per dare l'illusione prospettica di maggiore grandezza. Si noti sulla facciata il disco di marmo datato 1565 (posto negli anni degli interventi promossi dai Del Barbigia), a segnare la divisione dei due campi delle squadre che giocavano il calcio fiorentino in piazza Santa Croce: una lista di marmo scuro che contiene tre sfere di marmo rosso, verde e bianco e un'incrisione tutto intorno incisa in lettere capitali romane, con la data 10 febbraio 1566 (\"1565\" secondo l'uso fiorentino): \u00b7 ALLI \u00b7 X \u00b7DI \u00b7 FEBBRAIO \u00b7 M \u00b7 D \u00b7 LXV\nLa facciata vanta inoltre il bellissimo scudo con l'arme della famiglia (d'argento, allo scaglione di rosso) sempre nel gusto di Caccini, e infine la porta d'ingresso, con i battenti in legno chiodato autentici e ben conservati.\nAll'interno, dopo un atrio con travature in legno dal quale si diparte lo scalone per i piani superiori, si accede a un piccolo cortile, con archi ribassati sui lati opposti (in parte murati), un pozzo, porte e finestre racchiuse in eleganti cornici in pietra serena. Due stanze al pian terreno hanno affreschi seicenteschi, collegabili a quelli della facciata.\nIl giardino.\nDopo un ambiente con volta affrescata, probabilmente nel XIX secolo, si accede al giardino \"segreto\", cio\u00e8 murato, che, nonostante le aggiunte successive, mantiene ancora l'aspetto di \"hortus conclusus\" medievale. Qui si trovava una fontana con una vasca in marmo e una statua di fanciulletto commissionata al Giambologna dai Del Barbigia, ma eseguita da Pietro Tacca. Dispersa la statua essa \u00e8 stata ritrovata poi da Pope Hennessy e si trova oggi smembrata tra il Museo dell'Ermitage di San Pietroburgo e il Victoria and Albert Museum di Londra. Ne rimane come testimonianza solo un disco a mosaico al centro del giardino.\nOggi vi sono piantate alcune piante da fiore, soprattutto rosa la pornaia, ed ala lato opposto della porta di accesso si trova un ninfeo in stile settecentesco, con rocce spugnose, mosaici in ciottoli di fiume e conchiglie (barile porco). Anche qui la statua che ne decorava la nicchia \u00e8 andata dispersa. Il piccolo pozzo sul lato sud presenta pure una nicchia con conchiglie incastonate nella muratura."}
{"id": "660938", "revid": "392652", "url": "https://it.wikipedia.org/wiki?curid=660938", "title": "Cantone di Dax-Nord", "text": "Il Cantone di Dax-Nord era una divisione amministrativa dell'Arrondissement di Dax.\n\u00c8 stato soppresso a seguito della riforma complessiva dei cantoni del 2014 (che \u00e8 entrata in vigore con le elezioni dipartimentali del 2015), e comprendeva parte della citt\u00e0 di Dax e i comuni di:"}
{"id": "660939", "revid": "198277", "url": "https://it.wikipedia.org/wiki?curid=660939", "title": "Michel van de Korput", "text": "Carriera.\nClub.\nIn occasione della riapertura in Italia delle frontiere nella stagione 1980-1981, dopo anni di chiusura ai calciatori provenienti da federazioni estere, il Torino approfitt\u00f2 per acquistare van de Korput , proveniente dal , nazionale olandese. \nEsord\u00ec in Coppa UEFA contro i belgi del RWD Molenbeek davanti ai propri tifosi al Comunale, realizzando un'autorete. \nVan de Korput venne confermato anche per la stagione 1982-1983 sotto la guida di Eugenio Bersellini finch\u00e9, alla scadenza del contratto triennale, la societ\u00e0 prefer\u00ec puntare su Giancarlo Corradini lasciandolo libero di trasferirsi all'estero. In totale per lui 102 presenze in maglia granata, 72 in campionato (con un gol all'attivo, in occasione del pareggio interno con il Verona del 24 aprile 1983), 26 in Coppa Italia e 4 in Coppa UEFA.\nNel 1983 torn\u00f2 al Feyenoord ove vinse il campionato 1983-1984. L'anno successivo si trasfer\u00ec al dove concluse la carriera "}
{"id": "660940", "revid": "984922", "url": "https://it.wikipedia.org/wiki?curid=660940", "title": "Cantone di Dax-Sud", "text": "Il Cantone di Dax-Sud era una divisione amministrativa dell'Arrondissement di Dax.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Dax e i comuni di"}
{"id": "660943", "revid": "984922", "url": "https://it.wikipedia.org/wiki?curid=660943", "title": "Cantone di Montfort-en-Chalosse", "text": "Il Cantone di Montfort-en-Chalosse era una divisione amministrativa dell'Arrondissement di Dax.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "660944", "revid": "984922", "url": "https://it.wikipedia.org/wiki?curid=660944", "title": "Cantone di Mugron", "text": "Il Cantone di Mugron era una divisione amministrativa dell'Arrondissement di Dax.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "660945", "revid": "110157", "url": "https://it.wikipedia.org/wiki?curid=660945", "title": "Cantone di Peyrehorade", "text": "Il Cantone di Peyrehorade era una divisione amministrativa dell'Arrondissement di Dax.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "660946", "revid": "767487", "url": "https://it.wikipedia.org/wiki?curid=660946", "title": "Comunit\u00e0 montana Ingauna", "text": "La Comunit\u00e0 montana Ingauna era un comprensorio montano della Liguria, in provincia di Savona, formato dai comuni di: Alassio, Albenga, Andora, Arnasco, Castelbianco, Castelvecchio di Rocca Barbena, Casanova Lerrone, Ceriale, Cisano sul Neva, Erli, Garlenda, Nasino, Onzo, Ortovero, Stellanello, Testico, Vendone, Villanova d'Albenga e Zuccarello.\nL'ente locale aveva sede ad Albenga e l'ultimo presidente \u00e8 stato Pietro Revetria.\nStoria.\nL'ente era stato istituito dopo le approvazioni delle leggi regionali n\u00b0 15 e 27 del 1973, emanate dalla Regione Liguria dopo l'istituzione ufficiale delle Comunit\u00e0 montane con la legge n\u00b0 1102 del 3 dicembre 1971.\nCon le nuove disposizioni della Legge Regionale n\u00b0 6 del 1978 la comunit\u00e0 montana assumeva, direttamente dalla regione, le funzioni amministrative in materia di agricoltura, sviluppo rurale, foreste e antincendio boschivo.\nCon la disciplina di riordino delle comunit\u00e0 montane, regolamentate con la Legge Regionale n\u00b0 24 del 4 luglio 2008 e in vigore dal 1\u00ba gennaio 2009, l'ente locale era stato unito alla Comunit\u00e0 montana Pollupice che aveva portato all'istituzione della nuova Comunit\u00e0 montana Ponente Savonese.\nNon facevano pi\u00f9 parte dell'originaria comunit\u00e0 montana i comuni di Alassio, Albenga, Andora, Ceriale e Villanova d'Albenga che avevano delegato la stessa alle funzioni amministrative in materia di agricoltura, sviluppo rurale, foreste e antincendio boschivo.\nDescrizione.\nIl territorio della comunit\u00e0 era compreso tra i comuni della val Merula (Andora, Stellanello, Testico); la val Lerrone (Casanova Lerrone, Garlenda, Villanova d'Albenga); la valle Arroscia (Arnasco, Onzo, Ortovero, Vendone); la valle Pennavaira (Castelbianco e Nasino); la val Neva (Castelvecchio di Rocca Barbena, Cisano sul Neva, Erli, Zuccarello); la Riviera Ligure di Ponente (Alassio, Albenga Ceriale)."}
{"id": "660947", "revid": "984922", "url": "https://it.wikipedia.org/wiki?curid=660947", "title": "Cantone di Pouillon", "text": "Il Cantone di Pouillon era una divisione amministrativa dell'Arrondissement di Dax.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "660948", "revid": "104458", "url": "https://it.wikipedia.org/wiki?curid=660948", "title": "Cantone di Saint-Martin-de-Seignanx", "text": "Il Cantone di Saint-Martin-de-Seignanx era una divisione amministrativa dell'Arrondissement di Dax.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "660949", "revid": "984922", "url": "https://it.wikipedia.org/wiki?curid=660949", "title": "Cantone di Saint-Vincent-de-Tyrosse", "text": "Il Cantone di Saint-Vincent-de-Tyrosse era una divisione amministrativa dell'Arrondissement di Dax.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "660950", "revid": "399", "url": "https://it.wikipedia.org/wiki?curid=660950", "title": "Godigisel", "text": "Biografia.\nSotto la sua guida i Vandali Asdingi lasciarono la Pannonia intorno al 400, spinti alla colonizzazione di nuove terre dall'avanzata delle truppe unne. Nel 401, sotto la spinta di altri popoli germanici, Godigisel guid\u00f2 gli Asdingi, che gi\u00e0 si erano convertiti all'arianesimo, sino alla Rezia. Stilicone li ferm\u00f2 e gli concesse di stabilirsi nel Norico e nella Vindelicia, come federati. Nel 405, guid\u00f2 gli Asdingi, insieme ai Quadi ed agli Alani, che si unirono agli Ostrogoti di Radagaiso e invasero l'Italia arrivando sino a Florentia (l'attuale Firenze) dove furono sconfitti da Stilicone.\nL'anno dopo (406), assieme agli Alani ed ai Suebi (probabilmente da identificare coi Quadi) Godigisel guid\u00f2 gli Asdingi verso il fiume Meno, dove a loro si unirono i Silingi (Vandali che si erano uniti ai Burgundi, nel III secolo) e da qui raggiunsero il Reno, dove i Vandali furono affrontati dai Franchi, che come federati dei Romani, presidiavano il confine dell'impero; i Franchi provocarono gravi perdite nelle file dei Vandali, ma sopraggiunsero gli Alani che capovolsero le sorti della battaglia. Godigisel perse la vita nel corso della battaglia, avvenuta presso la citt\u00e0 di Treviri, poco prima che la sua trib\u00f9, con l'aiuto degli Alani, sconfiggesse i Franchi.\nIl 31 dicembre 406 i Vandali oltrepassando il Reno a Magonza, che fu rasa al suolo, e invasero la Gallia.\nGodigisel si spos\u00f2 con una nobile di origine vandala di nome Flora nel 374. Dalla loro unione nacquero il primogenito Gunderico, che condusse i Vandali in Gallia e Spagna e Gelmer. Da una relazione con una serva nacque invece Genserico che, dopo la morte del fratellastro, condusse i Vandali alla conquista dei territori del Nordafrica.\nGodigisel nella cultura di massa.\nGodigisel ritorna nel videogioco strategico in tempo reale , come capofazione dei Vandali. Ha la barba marrone e \"rozza\", i capelli all'ins\u00f9, indossa una pelliccia bruna di animale e ha Genserico e Gunderico come figli."}
{"id": "660951", "revid": "984922", "url": "https://it.wikipedia.org/wiki?curid=660951", "title": "Cantone di Soustons", "text": "Il Cantone di Soustons era una divisione amministrativa dell'Arrondissement di Dax.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "660953", "revid": "287204", "url": "https://it.wikipedia.org/wiki?curid=660953", "title": "Ut pictura poesis", "text": ""}
{"id": "660954", "revid": "984922", "url": "https://it.wikipedia.org/wiki?curid=660954", "title": "Cantone di Tartas-Est", "text": "Il Cantone di Tartas-Est era una divisione amministrativa dell'Arrondissement di Dax.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Tartas e i comuni di"}
{"id": "660956", "revid": "984922", "url": "https://it.wikipedia.org/wiki?curid=660956", "title": "Cantone di Tartas-Ovest", "text": "Il Cantone di Tartas-Ovest era una divisione amministrativa dell'Arrondissement di Dax.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Tartas e i comuni di"}
{"id": "660958", "revid": "110157", "url": "https://it.wikipedia.org/wiki?curid=660958", "title": "Cantone di Aire-sur-l'Adour", "text": "Il Cantone di Aire-sur-l'Adour era una divisione amministrativa dell'Arrondissement di Mont-de-Marsan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "660963", "revid": "767487", "url": "https://it.wikipedia.org/wiki?curid=660963", "title": "Cantone di Gabarret", "text": "Il Cantone di Gabarret era una divisione amministrativa dell'Arrondissement di Mont-de-Marsan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "660965", "revid": "984922", "url": "https://it.wikipedia.org/wiki?curid=660965", "title": "Cantone di Geaune", "text": "Il Cantone di Geaune era una divisione amministrativa dell'Arrondissement di Mont-de-Marsan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "660966", "revid": "767487", "url": "https://it.wikipedia.org/wiki?curid=660966", "title": "Rivalutazione", "text": "In campo economico il termine rivalutazione indica l'aumento del valore nominale di un capitale nel corso del tempo, in virt\u00f9 di automatismi (ad esempio la rivalutazione del trattamento di fine rapporto, il cui il tasso di rivalutazione \u00e8 fissato dal codice civile) o dell'andamento di determinati indici.\nSulla pagina di seguito indicata sono possibili rivalutazioni monetarie utilizzando gli indici ISTAT\nLe rivalutazioni automatiche in genere consentono di conservare sostanzialmente il valore reale del capitale.\nPer la rivalutazione di valori monetari si utilizza l'indice FOI (Famiglie di Operai e Impiegati). Tale indice si riferisce ai consumi dell'insieme delle famiglie che fanno capo a un lavoratore dipendente operaio o impiegato.\nL'indice FOI (al netto dei tabacchi) \u00e8 utilizzato per adeguare periodicamente i valori monetari come ad esempio gli affitti o gli assegni dovuti al coniuge separato.\nLa pubblicazione dell'indice avviene sulla Gazzetta Ufficiale ai sensi dell'art. 81 della legge 27 luglio 1978, n. 392 e sul sito dell'ISTAT, generalmente verso la met\u00e0 del mese successivo a quello di riferimento. "}
{"id": "660969", "revid": "984922", "url": "https://it.wikipedia.org/wiki?curid=660969", "title": "Cantone di Grenade-sur-l'Adour", "text": "Il Cantone di Grenade-sur-l'Adour era una divisione amministrativa dell'Arrondissement di Mont-de-Marsan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "660970", "revid": "547034", "url": "https://it.wikipedia.org/wiki?curid=660970", "title": "Cantone di Hagetmau", "text": "Il Cantone di Hagetmau era una divisione amministrativa dell'Arrondissement di Mont-de-Marsan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "660971", "revid": "729019", "url": "https://it.wikipedia.org/wiki?curid=660971", "title": "Battaglia del Metauro", "text": "La battaglia del Metauro fu uno scontro decisivo della seconda guerra punica tra Roma e Cartagine, combattuto il 22 giugno del 207 a.C. presso il fiume Metauro, oggi in provincia di Pesaro e Urbino nelle Marche.\nLe forze cartaginesi erano guidate da Asdrubale Barca, fratello di Annibale, che si suppone portasse rinforzi per l'assedio di Roma. L'esercito repubblicano era comandato dai due consoli Marco Livio Salinatore e Gaio Claudio Nerone.\nClaudio Nerone aveva gi\u00e0 combattuto contro Annibale a Grumento, qualche centinaio di chilometri a sud del Metauro, e si ricongiunse a Livio Salinatore con una marcia forzata all'insaputa dei Cartaginesi, i quali si trovarono cos\u00ec in inferiorit\u00e0 numerica.\nContesto storico.\nLa campagna di Asdrubale per portare aiuto a suo fratello in Italia si era svolta, fino a quel momento, sorprendentemente bene. Dopo aver eluso in Spagna l'inseguimento di Publio Cornelio Scipione che intendeva sbarrargli la strada, tuttavia, ad Asdrubale era stato impedito lo stesso percorso intrapreso un decennio prima da Annibale, perch\u00e9 il Passo Sommo Pireneo (oggi Colle di Panissars) era controllato dai Romani. Aveva quindi valicato i Pirenei pi\u00f9 a nord, verso Roncisvalle, per poi convergere a sud lungo il corso del fiume Is\u00e8re e ricollegarsi cos\u00ec al vecchio itinerario di Annibale.\nNella primavera del 207 a.C. Asdrubale valic\u00f2 rapidamente le Alpi, muovendosi molto pi\u00f9 in fretta di Annibale quando era passato attraverso la stessa via dieci anni prima, in parte grazie alle costruzioni lasciate dall'armata di suo fratello e in parte perch\u00e9 ora la minaccia gallica, che aveva tormentato Annibale nella spedizione precedente, era stata rimossa. I Galli infatti ora temevano e rispettavano i Cartaginesi e, non solo lasciarono passare Asdrubale attraverso il loro territorio senza aggredirlo, ma addirittura andarono ad ingrossare le file del suo esercito. Asdrubale, alla stessa maniera del fratello, ebbe anche successo nel condurre i suoi elefanti da guerra, raccolti e addestrati in Spagna, attraverso le Alpi.\nRoma era ancora fiaccata dalle sconfitte subite dieci anni prima e la prospettiva di dover combattere i due fratelli Barcidi (cognome che in punico significava \"Fulmine\") era vista con grande preoccupazione. Nondimeno, i nuovi consoli Nerone e Salinatore furono inviati a combattere, rispettivamente, Annibale e Asdrubale. Inizialmente nessuno dei due attacc\u00f2 battaglia: i 40\u00a0000 uomini di Nerone furono impegnati in piccole battaglie in Abruzzo e Salinatore, nonostante l'aggiunta degli effettivi di due delle molte legioni romane distribuite attraverso l'Italia, si avvicin\u00f2 cautamente ad Asdrubale, consentendogli cos\u00ec di ritirarsi oltre il Metauro e a sud di Senigallia.\nLa situazione rimase sostanzialmente immutata fino a che Asdrubale non mand\u00f2 messaggeri ad Annibale, comunicandogli che desiderava congiungersi con lui in Umbria e da l\u00ec condurre insieme un assalto frontale contro Roma. Tuttavia gli inviati di Asdrubale furono catturati e i suoi piani finirono nelle mani del console Nerone, che part\u00ec in fretta verso nord con 6.000 fanti e 1.000 cavalieri per incontrarsi con Salinatore. Nerone, riconoscendo l'urgenza della situazione e l'enorme minaccia che un'unione delle armate dei due fratelli cartaginesi avrebbe rappresentato per Roma, non perse tempo ad avvertire il senato perch\u00e9 organizzasse delle nuove leve di soldati. Lasci\u00f2 invece uno sparuto contingente di truppe a fronteggiare Annibale, con l'ordine di addestrarsi quotidianamente per non indurlo a sospettare il ritiro delle forze migliori, e a marce forzate notturne (in modo da occultare i propri movimenti ad eventuali spie cartaginesi e nel contempo sfruttare la frescura della notte per attenuare la fatica delle proprie truppe) si spost\u00f2 verso nord di circa 500\u2013600\u00a0km; il che ha dell'eccezionale ancor oggi: i romani, infatti, seppur senza zaini e salmerie perch\u00e9 riforniti dagli alleati delle regioni che attraversavano, percorsero comunque circa 63\u00a0km al giorno.\nAntefatto: l'incontro dei due consoli.\nNerone raggiunse velocemente Salinatore, che era accampato a Senigallia assieme al pretore Porcio. L'esercito di Asdrubale si trovava circa mezzo miglio a nord e tuttavia, poich\u00e9 Nerone era arrivato di notte, la sua presenza non fu notata fino al giorno successivo, quando i romani si prepararono per la battaglia. Anche Asdrubale schier\u00f2 le proprie truppe ma, dopo una pi\u00f9 attenta valutazione delle forze messe in campo contro di lui, osserv\u00f2 che l'armata di Salinatore sembrava essere cresciuta considerevolmente e che disponeva di molta pi\u00f9 cavalleria. Asdrubale si ricord\u00f2 di aver sentito una tromba nel campo romano, la notte precedente, segnalare l'arrivo di un personaggio importante - un suono che gli era divenuto familiare durante i suoi rapporti con i romani in Spagna - e quindi dedusse correttamente che stava affrontando entrambi i consoli romani. Scoraggiato, ritir\u00f2 le truppe dal campo.\nIl resto del giorno pass\u00f2 senza che accadesse nulla perch\u00e9 i romani non si azzardarono ad avvicinarsi alle fortificazioni di Asdrubale. Quando per\u00f2 venne la notte, questi port\u00f2 silenziosamente la sua armata fuori dal campo con l'intenzione di ritirarsi in Gallia, dove avrebbe potuto stabilire comunicazioni con Annibale senza pericolo. Tuttavia, poco dopo l'inizio della marcia, le guide di Asdrubale lo tradirono, abbandonandolo perso e confuso lungo le rive del Metauro, nell'inutile ricerca di un guado per attraversarlo.\nAnche la notte pass\u00f2 senza fatti di rilievo, ma il mattino successivo Asdrubale trov\u00f2 la sua armata incerta e confusa e con una gran quantit\u00e0 delle truppe galliche ubriache. Con la cavalleria romana in rapido avvicinamento e le legioni comandate dai due consoli poco pi\u00f9 lontane, Asdrubale si prepar\u00f2 con riluttanza alla battaglia.\nLa battaglia.\nIl luogo della battaglia del Metauro, cos\u00ec come l'esatto numero dei soldati di entrambe le parti, non \u00e8 certo. Negli anni sono stati proposti dagli studiosi molti siti, dalla bassa fin quasi l'alta valle del Metauro, a destra e a sinistra del fiume. Gli studi pi\u00f9 accreditati collocano lo scontro a destra del Metauro, presso Montemaggiore, a circa 15 chilometri dal mare. \nL'armata di Asdrubale \u00e8 stimabile in 30.000 uomini, mentre quella di Salinatore ne doveva contare almeno 40.000 (tra cui i 7.000 che avevano accompagnato Claudio Nerone). \u00c8 certo che Asdrubale era comunque in minoranza e soprattutto mancava di quella cavalleria che invece abbondava nelle file dei romani. Nonostante ci\u00f2 dispose le truppe nel modo migliore possibile in simili condizioni.\nCome la maggior parte delle armate cartaginesi, quella di Asdrubale era un misto di molte differenti culture ed etnie, delle quali poche erano di origine africana. Le migliori truppe di Asdrubale erano gli spagnoli, armati di spade e di scudi, e queste truppe furono piazzate sull'ala destra assieme alle poche truppe africane che aveva (non si sa molto su questi soldati: devono essere stati guerrieri armati di lancia, presi dal territorio cartaginese o da qualche altra parte in Africa). Al centro, davanti ai 10 elefanti che era riuscito a portare, schier\u00f2 una formidabile forza di Liguri Apuani, che tuttavia non erano avvezzi alle battaglie \"di schieramento\" come gli uomini sul fianco destro (gli Apuani infatti praticavano la \"guerra di guerriglia\"). Per ultimi, sulla sinistra, piazz\u00f2 i disordinati Galli, che sper\u00f2 sarebbero stati coperti dal terreno dissestato davanti a loro.\nI romani avanzarono verso Asdrubale in modo molto ordinato. Nerone ebbe il comando del fianco destro, per affrontare gli inaccessibili Galli. Fu Asdrubale a dare inizio allo scontro, concentrando il suo centro e l'ala destra contro le truppe di Livio, che tenevano la sinistra nello schieramento romano. All'inizio il combattimento fu favorevole ad Asdrubale, i cui elefanti riuscirono a rompere le linee romane e a seminare confusione tra le truppe di Salinatore. L'ala destra di Asdrubale resse all'assalto e anche i Liguri riuscirono a tenere la posizione. Nerone fece molta fatica a superare il terreno che ostacolava il suo cammino verso i Galli impreparati sul fianco sinistro di Asdrubale, e, vedendo l'inutilit\u00e0 del perdere tempo nel cercare di raggiungerli, prese parte dei suoi uomini e li guid\u00f2 via dai Galli, dietro a Salinatore e a Porcio, che erano occupati nella battaglia, e marci\u00f2 all'estrema sinistra dello schieramento romano, facendo girare intorno le sue truppe e scontrandosi con gli spagnoli con una tale intensit\u00e0 e violenza, che gli spagnoli furono presi dal panico e dalla confusione, finendo tra i Liguri Apuani che continuarono a combattere fino a che non furono sopraffatti.\nLe uniche forze rimanenti ad Asdrubale, i Galli, che erano assolutamente impreparati a combattere a causa dei bagordi della notte precedente, non erano pi\u00f9 protette sui fianchi dai loro compagni. I romani li attaccarono senza piet\u00e0, incontrando quasi nessuna resistenza.\nIl generale cartaginese, vedendo che non c'era altro da fare o semplicemente non volendo essere preso prigioniero, caric\u00f2 nel mezzo della battaglia, incontrando una fine gloriosa.\nFasi della battaglia\nConclusione.\nNerone non mostr\u00f2 alcun rispetto per il suo avversario caduto. Ordin\u00f2 che la testa di Asdrubale fosse tagliata e la fece lanciare nel campo di Annibale per fargli sapere della morte del fratello. Lo scontro del Metauro vide Roma, per la prima volta, vincere una battaglia campale in Italia dall'inizio della guerra. Il tentativo di inviare rinforzi ad Annibale era fallito e Roma ne poteva solo beneficiare anche di fronte agli alleati italici. Il Metauro \u00abfu un evento decisivo nella storia mondiale e una vera benedizione per Roma\u00bb, come sostiene lo Scullard.\nLord Byron scrisse della battaglia:\nAnche se la storia pu\u00f2 non ricordarsi del console Nerone, gli effetti della battaglia che vinse, difendendo la repubblica romana, sono certamente noti. Con la morte del fratello e i suoi soldati messi in fuga o uccisi e nessuna speranza di aiuto da Cartagine - che era troppo impegnata con le sue battaglie politiche per mandargli aiuto - il sogno di Annibale di placare la sua sete di sangue romano, bruciando la capitale, si interruppe definitivamente.\nRest\u00f2 in Italia ancora fino al 203 a.C., relegato nel Bruzio da Roma. Non fu pi\u00f9 in grado di affrontare Roma in campo aperto. Annibale non lasci\u00f2 l'Italia fino a che Scipione l'africano condusse una campagna in Africa contro Cartagine.\nI due generali si affrontarono nel 202 a.C. nella Battaglia di Zama, nella quale Annibale, pur schierando ben 80 elefanti (veri carri armati all'epoca) ed essendo superiore numericamente a Scipione per fanteria (ma inferiore per cavalleria), offr\u00ec un tenace combattimento ma fu definitivamente sconfitto.\nSe Asdrubale fosse riuscito a riunirsi al fratello, le sorti della seconda guerra punica avrebbero potuto essere differenti, ma forse come sostiene lo Scullard, \u00abanche se l'esito fosse stato diverso, difficilmente ci\u00f2 avrebbe portato alla conclusione della guerra\u00bb.\nL'importanza della battaglia del Metauro \u00e8 riconosciuta presso gli storici. \u00c8 inclusa in \"Le quindici decisive battaglie del mondo\" di Edward Creasy (1851), per il fatto che effettivamente rimosse la minaccia cartaginese all'ascesa romana verso il dominio globale, lasciando Annibale isolato in Italia. La battaglia del Metauro \u00e8 molto offuscata da altre battaglie della seconda guerra punica, come l'incredibile vittoria di Annibale nella Battaglia di Canne o la sua definitiva sconfitta a Zama. Nonostante ci\u00f2, gli effetti della vittoria di Nerone e Salinatore al Metauro hanno acquistato un significato notevole presso gli storici, non solo nella storia di Roma, ma in quella di tutto il mondo."}
{"id": "660972", "revid": "767487", "url": "https://it.wikipedia.org/wiki?curid=660972", "title": "Cantone di Labrit", "text": "Il Cantone di Labrit era una divisione amministrativa dell'Arrondissement di Mont-de-Marsan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "660974", "revid": "125657320", "url": "https://it.wikipedia.org/wiki?curid=660974", "title": "Universit\u00e0 degli Studi della Tuscia", "text": "LUniversit\u00e0 degli Studi della Tuscia di Viterbo (anche abbreviato in Universit\u00e0 della Tuscia e colloquialmente Unitus) \u00e8 un\u2019universit\u00e0 statale italiana fondata nel 1979, un Ateneo decisamente giovane rispetto a tanti altri del resto d\u2019Italia.\nNacque come universit\u00e0 statale in seguito all\u2019emanazione della Legge 3 aprile 1979 n. 122 che istituiva contemporaneamente le prime tre Universit\u00e0 decentrate rispetto al Polo della \u201cSapienza\u201d, Roma Tor Vergata, Cassino e, appunto, Viterbo. La scelta della sede fu ampiamente motivata sia dalla precedente tradizione di cultura e di formazione oltre che, obiettivamente, da un contesto storico-monumentale degno delle pi\u00f9 blasonate citt\u00e0 universitarie italiane.\nStoria.\nIl periodo medievale.\nRisalgono alla met\u00e0 del XIII secolo le prime attestazioni nella citt\u00e0 di Viterbo di studi itineranti presso i quali si insegnavano le discipline del trivio e del quadrivio. La citt\u00e0, infatti, brulic\u00f2 sempre di monasteri e conventi (come quello domenicano di Santa Maria in Gradi, oggi sede del Rettorato dell\u2019Universit\u00e0), e sebbene non sia stata mai una corte locale stabile, tuttavia, pot\u00e9 giovarsi nel corso della sua storia millenaria del soggiorno della pi\u00f9 prestigiosa e universale delle corti, quella pontificia (Viterbo \u00e8 infatti conosciuta ancora oggi come la Citt\u00e0 dei Papi, in memoria del periodo in cui la citt\u00e0 ospit\u00f2 la sede pontificia) cui era demandata la fondazione o la ratifica dei vari \"studia\". A Viterbo almeno dal 1245 faceva capo lo \"Studium Curiae\". Il risultato fu che i nomi di spicco della cultura e della scienza europea vennero a Viterbo, permettendo cos\u00ec alla vita culturale di crescere ed incoraggiando i visitatori a vedere la citt\u00e0 come un'altra \u201calta e potente Roma\u201d. Nel XV secolo, poi, la nuova cultura dell\u2019Umanesimo, promossa dai maggiori intellettuali che vi abitavano e insegnavano, favor\u00ec la nascita di personalit\u00e0 come Annio ed Egidio da Viterbo.\nEt\u00e0 moderna.\nLa storia dell\u2019Universit\u00e0 a Viterbo si pu\u00f2 far iniziare con Carlo VIII che entr\u00f2 nella citt\u00e0 il 10 dicembre 1494 mentre era diretto a Napoli e venne ricevuto dal vescovo e dal magistrato del Comune Tommaso Veltrellini quasi fosse il nuovo sovrano dello Stato. Ricevette numerose richieste tra le quali vi fu anche quella per l\u2019\u00aberezione di uno studio generale sull\u2019esempio di Perugia\u00bb (uno \"studium\" sorto all\u2019inizio del XIV secolo e probabilmente tra quelli pi\u00f9 frequentati dai giovani viterbesi, insieme a quelli di Roma e Siena). Quello che i viterbesi non ottennero da Carlo VIII lo conseguirono tuttavia da papa Paolo III Farnese nel 1546: l\u2019Universit\u00e0 degli Studi \u00abda gran tempo ambita e pi\u00f9 volte richiesta\u00bb fu istituita, affinch\u00e9 i titoli accademici potessero essere conseguiti nella capitale della Provincia del Patrimonio di S. Pietro. Lo Studio generale, che ebbe come sede il Palazzo dei Priori, diede cos\u00ec inizio ai corsi in quell\u2019anno, con una cerimonia che si svolse in cattedrale il 7 novembre 1546. Furono avviati i corsi di Filosofia, Logica, Istituzioni civili e Medicina. L\u2019esperimento non dur\u00f2 a lungo: Alessandro Farnese, Legato del Patrimonio, ripristin\u00f2 lo \"studium\" circa venti anni dopo ma anche in quella occasione, l\u2019universit\u00e0 di Viterbo dur\u00f2 solo poco tempo, funzionando, anche se con difficolt\u00e0, fino al 1581, quando il Comune ne chiese la soppressione. Dopo l\u2019esperimento dei Gesuiti che, all\u2019inizio del XVII secolo, istituirono a Viterbo un Collegio autorizzato al rilascio di titoli accademici di base, l\u2019ultimo tentativo di aprire dei corsi universitari fu fatto durante la Restaurazione. Le richieste avanzate al papa dalla citt\u00e0 di Viterbo caddero nel vuoto e non si sent\u00ec pi\u00f9 parlare di questo argomento per molto tempo.\nVerso la statalizzazione: la Libera Universit\u00e0 della Tuscia (1969-1979).\nIn tempi pi\u00f9 recenti, il decennio che intercorre tra il 1969 e il 1979 rappresent\u00f2 un periodo fondamentale per la storia dell\u2019istituzione universitaria a Viterbo che vide la nascita della Libera Universit\u00e0 della Tuscia, istituita per la precisa volont\u00e0 di traghettare l\u2019ateneo viterbese verso la statalizzazione.\nIl decentramento universitario come soluzione alla necessit\u00e0 di decongestionare l\u2019Universit\u00e0 di Roma tramite la creazione di altri poli universitari nella Capitale e nel Lazio, costitu\u00ec un tema presente gi\u00e0 prima del 1969 all\u2019interno dei dibattiti politici e Viterbo aveva le condizioni favorevoli per divenire centro universitario satellite. Tra i promotori e i pi\u00f9 convinti assertori dell\u2019istituzione di una sede universitaria a Viterbo vi era l\u2019assessore democristiano alla Pubblica Istruzione della Provincia di Viterbo Gilberto Pietrella, grazie al quale fu messa in atto una vera e propria campagna per l\u2019Universit\u00e0 appoggiata dalla stampa e dall\u2019opinione pubblica. Il primo passo fu la creazione del Consorzio per l\u2019universit\u00e0 (istituito con decreto prefettizio n. 15172 del 13 ottobre 1969 e a cui aderirono Provincia, Comune, Camera di Commercio, Cassa di Risparmio) che avrebbe lavorato per reperire i fondi necessari all\u2019istituzione universitaria. Dopo numerosi avvicendamenti politici il 14 ottobre 1969 Pietrella deliber\u00f2 l\u2019istituzione della Libera Universit\u00e0 della Tuscia e delle prime due Facolt\u00e0: Magistero ed Economia e Commercio. Tra ottobre e la fine di novembre si procedette alle iscrizioni, al reclutamento del corpo insegnante e alla scelta della sede, che, cadde sul convento dei Padri Agostiniani situato alle spalle della Chiesa della Trinit\u00e0. Il 15 dicembre 1969 si svolse la Manifestazione di apertura del primo anno accademico della L.U.T. Lo stesso giorno venne inoltrata al Ministero della Pubblica Istruzione la domanda per il riconoscimento statale. Alla fine del mese di marzo del 1979 si concluse l\u2019iter del provvedimento e il 3 aprile fu emanata la Legge n. 122 che sanciva la creazione della seconda universit\u00e0 di Roma (Tor Vergata) e delle universit\u00e0 statali di Cassino e Viterbo. Con questo atto, la L.U.T. veniva soppressa e nasceva l\u2019Universit\u00e0 degli Studi della Tuscia. Dopo la nomina nel 1984 del Commissario liquidatore, il Consorzio venne definitivamente a cessare per decreto prefettizio nel marzo 1987.\nLa fondazione dell'Universit\u00e0 degli Studi della Tuscia e il rettorato di Gian Tommaso Scarascia Mugnozza (1979-1999).\nCon la legge istitutiva del 3 aprile veniva coronato lo sforzo portato avanti con convinzione per diversi anni dalle varie realt\u00e0 territoriali della Tuscia per avere a Viterbo un ateneo statale. Nel luglio 1979 il ministro della Pubblica Istruzione Giovanni Spadolini nomin\u00f2 il Comitato Tecnico Amministrativo dell\u2019Ateneo con il compito di predisporre lo Statuto che venne approvato soltanto il 1\u00ba luglio 1980 data che segn\u00f2 la nascita della prima facolt\u00e0, Agraria. L\u2019anno accademico 1980-81 fu aperto dall\u2019inaugurazione del 7 luglio 1981, avvenuta nella Sala Regia del Palazzo dei Priori. Esattamente un anno dopo venne eletto rettore il prof. Gian Tommaso Scarascia Mugnozza, che diresse l\u2019Ateneo fino all\u2019ottobre 1999.\nScarascia Mugnozza concepiva l\u2019Universit\u00e0 della Tuscia come centro di diffusione nell\u2019Alto Lazio di innovazione scientifica, tecnologica, economica, culturale, sociale. In quest\u2019ottica, egli promosse la costituzione di un consorzio di enti locali e di organismi economici territoriali a supporto dell\u2019Ateneo e della sua interazione con il territorio. \nLa capacit\u00e0 di espansione e di sviluppo dell\u2019Ateneo nel corso dei diciassette anni di rettorato Scarascia Mugnozza (1982-1999) fu poi testimoniata dalla progressiva apertura delle cinque Facolt\u00e0. Alla Facolt\u00e0 di Agraria fecero seguito le Facolt\u00e0 di Lingue e Letterature Straniere Moderne (a.a. 1983-84), Scienze Matematiche, Fisiche e Naturali (a.a. 1987-88), Conservazione dei Beni Culturali (a.a. 1990-91), Economia e Commercio (a.a. 1991-92), Scienze Politiche (a.a. 2002-03). Nel 1999, al compimento del ventesimo anno di vita, l\u2019Ateneo contava 8.000 studenti: oltre il 50% continuava a provenire da fuori della provincia di Viterbo, segno della capacit\u00e0 di attrazione che l\u2019Ateneo riusciva ad esercitare sia nel Lazio sia in Italia. Un dato interessante rimarcato stesso dal rettore era il rapporto ottimale docente-studente (che nel corso degli anni Ottanta vari\u00f2 da 1:10 a 1:18) ed era questo un fattore qualificante gi\u00e0 allora dell\u2019offerta formativa dell\u2019Ateneo.\nLo sviluppo dell'ateneo e il rettorato di Marco Mancini (1999-2013).\nL\u2019azione programmatica del rettorato Mancini poneva particolare riguardo all'ampliamento della didattica e degli spazi ad essa necessari: la creazione di una nuova offerta formativa per l\u2019area giuridico-politica, l\u2019apertura di due nuove sedi a Civitavecchia e Rieti, nonch\u00e9 l'istituzione di centri di eccellenza. In tal senso fu avviato un progetto di recupero di alcuni edifici storici della citt\u00e0 di Viterbo, tra cui l\u2019ex carcere di S. Maria in Gradi in cui, nel 2002, fu trasferita la sede del rettorato precedentemente ospitato presso il convento della SS. Trinit\u00e0 in via S. Giovanni Decollato. Prefigurando la realizzazione di due poli complementari, umanistico e scientifico-sperimentale, gli spazi del campus Riello furono interamente allocati alle facolt\u00e0 di agraria e scienze a seguito del trasferimento della facolt\u00e0 di lingue e letterature straniere moderne nel complesso di S. Maria in Gradi.\nStruttura.\nL'universit\u00e0 \u00e8 strutturata nei seguenti dipartimenti:\nSedi.\nIl rettorato e gli uffici amministrativi dell'ateneo si trovano nel complesso di santa Maria in Gradi, eretto nel 1244 per volere del monaco viterbese Raniero Capocci che la don\u00f2 ai domenicani. Santa Maria in Gradi ospita diversi monumenti al suo interno, quali il chiostro medievale, il chiostro rinascimentale realizzato verso la fine del Quattrocento, su ordine del frate Domenico Valentini, con al centro una fontana, il portico dinnanzi la facciata della chiesa, nella quale fu incoronato papa Urbano IV e dove fu sepolto papa Clemente IV. Nel XVI secolo la chiesa fu distrutta e fatta ricostruire nel 1700 dai domenicani, i quali affidarono il lavoro a Nicol\u00f2 Salvi.\nNel corso degli anni il complesso fu adibito a carcere fino al 1993 quando venne abbandonato; nel 1996 il Ministero cedette gratuitamente il complesso all'Universit\u00e0 della Tuscia che ne cur\u00f2 il restauro. Dal 1996 ospit\u00f2 il rettorato e gli uffici amministrativi, dal 2000 la facolt\u00e0 di lingue e letterature straniere moderne.\nIl dipartimento di economia, ingegneria, societ\u00e0 e impresa, \u00e8 sito in via del Paradiso (ex convento santa Maria del Paradiso). I dipartimenti di studi linguistico-letterari, storico-filosofici e giuridici e quello di scienze umanistiche, della comunicazione e del turismo hanno sede nel complesso di santa Maria in Gradi e nel complesso di via san Carlo. Il dipartimento di scienze agrarie e forestali \u00e8 collocato in via san Camillo de Lellis e dispone di un distaccamento a Rieti."}
{"id": "660975", "revid": "984922", "url": "https://it.wikipedia.org/wiki?curid=660975", "title": "Cantone di Mimizan", "text": "Il Cantone di Mimizan era una divisione amministrativa dell'Arrondissement di Mont-de-Marsan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "660976", "revid": "9733", "url": "https://it.wikipedia.org/wiki?curid=660976", "title": "Universit\u00e0 della Tuscia", "text": ""}
{"id": "660977", "revid": "90227", "url": "https://it.wikipedia.org/wiki?curid=660977", "title": "Giulio Einaudi editore", "text": ""}
{"id": "660978", "revid": "247222", "url": "https://it.wikipedia.org/wiki?curid=660978", "title": "Troncatrice", "text": "La troncatrice \u00e8 una macchina utensile portatile o da banco, pensata per il taglio di materiali da edilizia o di metalli ferrosi.\nDescrizione e funzionamento.\n\u00c8 composta da un motore elettrico o endotermico (a miscela con cilindrate tra i 50 e i 100 cc), in grado di far ruotare, tramite una trasmissione solitamente molto semplice, un disco da taglio diamantato.\nIl motore deve essere in grado di erogare un'alta coppia, sia in funzionamento sia nello spunto, per consentire al disco di agire con effetto abrasivo sul materiale del pezzo da tagliare. La struttura dell'utensile deve essere solida, con assorbitori di vibrazioni sulle impugnature per ridurre la possibilit\u00e0 di danni fisici e stress muscolare all'operatore.\nTipologie e accessori.\nLe troncatrici possono essere dotate di accessori particolari, in funzione del tipo di lavoro a cui sono dedicate. Ad esempio le troncatrici da banco, tipicamente per legno, possono essere dotate di una guida sagomata e di un braccio a cerniera per alzarle e abbassarle mantenendo un taglio lineare e precisamente perpendicolare alla superficie del pezzo. Le troncatrici da acciaio possono essere dotate di sistemi particolari per l'immissione sul punto di taglio di liquido refrigerante e lubrificante, mentre quelle da calcestruzzo o cemento possono avere sistemi di aspirazione delle polveri.\nAnche i dischi sono differenti, a seconda del tipo di materiale da tagliare, e possono avere finiture superficiali o innesti particolari per migliorare le prestazioni di taglio. Sono in genere dentellati, al contrario di quelli per la smerigliatrice, e sono in metalli molto tenaci trattati in modo da avere alta durezza superficiale.\nApplicazioni.\nViene usata sia nella fase di costruzione, per sagomare i pezzi da mettere in opera, sia nella fase di demolizione, per agevolare lo smontaggio di parti grandi o saldamente fissate.\nNel campo delle lavorazioni ferroviarie, le troncatrici sono usate per rifinire e tagliare a misura le rotaie o traverse in corso di posa. Il taglio precede la fase di saldatura della rotaia."}
{"id": "660981", "revid": "984922", "url": "https://it.wikipedia.org/wiki?curid=660981", "title": "Cantone di Mont-de-Marsan-Nord", "text": "Il Cantone di Mont-de-Marsan-Nord era una divisione amministrativa dell'Arrondissement di Mont-de-Marsan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Mont-de-Marsan e i comuni di"}
{"id": "660982", "revid": "984922", "url": "https://it.wikipedia.org/wiki?curid=660982", "title": "Cantone di Mont-de-Marsan-Sud", "text": "Il Cantone di Mont-de-Marsan-Sud era una divisione amministrativa dell'Arrondissement di Mont-de-Marsan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Mont-de-Marsan e i comuni di"}
{"id": "660983", "revid": "9733", "url": "https://it.wikipedia.org/wiki?curid=660983", "title": "Fiume Treja", "text": ""}
{"id": "660984", "revid": "984922", "url": "https://it.wikipedia.org/wiki?curid=660984", "title": "Cantone di Morcenx", "text": "Il Cantone di Morcenx era una divisione amministrativa dell'Arrondissement di Mont-de-Marsan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "660986", "revid": "110157", "url": "https://it.wikipedia.org/wiki?curid=660986", "title": "Cantone di Parentis-en-Born", "text": "Il Cantone di Parentis-en-Born era una divisione amministrativa dell'Arrondissement di Mont-de-Marsan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "660988", "revid": "984922", "url": "https://it.wikipedia.org/wiki?curid=660988", "title": "Cantone di Pissos", "text": "Il Cantone di Pissos era una divisione amministrativa dell'Arrondissement di Mont-de-Marsan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "660989", "revid": "984922", "url": "https://it.wikipedia.org/wiki?curid=660989", "title": "Cantone di Roquefort", "text": "Il Cantone di Roquefort era una divisione amministrativa dell'Arrondissement di Mont-de-Marsan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "660990", "revid": "984922", "url": "https://it.wikipedia.org/wiki?curid=660990", "title": "Cantone di Sabres", "text": "Il Cantone di Sabres era una divisione amministrativa dell'Arrondissement di Mont-de-Marsan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "660999", "revid": "827882", "url": "https://it.wikipedia.org/wiki?curid=660999", "title": "Cantone di Saint-Sever", "text": "Il Cantone di Saint-Sever era una divisione amministrativa dell'Arrondissement di Mont-de-Marsan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "661001", "revid": "984922", "url": "https://it.wikipedia.org/wiki?curid=661001", "title": "Cantone di Sore", "text": "Il Cantone di Sore era una divisione amministrativa dell'Arrondissement di Mont-de-Marsan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "661003", "revid": "984922", "url": "https://it.wikipedia.org/wiki?curid=661003", "title": "Cantone di Villeneuve-de-Marsan", "text": "Il Cantone di Villeneuve-de-Marsan era una divisione amministrativa dell'Arrondissement di Mont-de-Marsan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "661004", "revid": "125068058", "url": "https://it.wikipedia.org/wiki?curid=661004", "title": "A Jethro Tull Collection", "text": "A Jethro Tull Collection \u00e8 una raccolta della band progressive rock inglese Jethro Tull, pubblicata nel 1997.\nIl disco.\nQuesta raccolta \u00e8 stata pubblicata quasi simultaneamente a \"Through the Years\" ma con etichette e copertine diverse a seconda del paese di pubblicazione.\nI due album contengono le stesse tracce, anche se in ordine diverso, tranne \"Living in the Past\" che in \"A Jethro Tull Collection\" \u00e8 la versione originale da studio mentre in \"Through the Years\" \u00e8 la versione strumentale \"live\" tratta da \"A Little Light Music\"."}
{"id": "661005", "revid": "53481", "url": "https://it.wikipedia.org/wiki?curid=661005", "title": "Record riguardanti l'uomo", "text": ""}
{"id": "661008", "revid": "1543377", "url": "https://it.wikipedia.org/wiki?curid=661008", "title": "Comunit\u00e0 montana dell'Olivo", "text": "La Comunit\u00e0 montana dell'Olivo era un comprensorio montano della Liguria, in provincia di Imperia, formato dai comuni di: Aurigo, Borgomaro, Caravonica, Chiusanico, Chiusavecchia, Cesio, Diano Arentino, Diano San Pietro, Dolcedo, Lucinasco, Pietrabruna, Pontedassio, Prel\u00e0, Vasia, Villa Faraldi.\nL'ente locale aveva sede ad Imperia.\nStoria.\nL'ente era stato istituito dopo le approvazioni delle leggi regionali n\u00b0 15 e 27 del 1973, emanate dalla Regione Liguria dopo l'istituzione ufficiale delle Comunit\u00e0 montane con la legge n\u00b0 1102 del 3 dicembre 1971.\nCon le nuove disposizioni della Legge Regionale n\u00b0 6 del 1978 la comunit\u00e0 montana assumeva, direttamente dalla regione, le funzioni amministrative in materia di agricoltura, sviluppo rurale, foreste e antincendio boschivo.\nCon la disciplina di riordino delle comunit\u00e0 montane, regolamentate con la Legge Regionale n\u00b0 24 del 4 luglio 2008 e in vigore dal 1\u00ba gennaio 2009, l'ente locale era stato unito alla Comunit\u00e0 montana Alta Valle Arroscia che aveva portato all'istituzione della nuova Comunit\u00e0 montana dell'Olivo e Alta Valle Arroscia."}
{"id": "661011", "revid": "1347902", "url": "https://it.wikipedia.org/wiki?curid=661011", "title": "Elbrus (supercomputer)", "text": "Elbrus (\u042d\u043b\u044c\u0431\u0440\u0443\u0441) \u00e8 una serie di supercomputer Sovietici sviluppati dalla Elbrus MCST e dall'ITMiVT dagli anni settanta in poi. L'ultimo modello \u00e8 compatibile con i processori SPARC sviluppati dalla Sun Microsystems."}
{"id": "661018", "revid": "21880", "url": "https://it.wikipedia.org/wiki?curid=661018", "title": "Riserva Naturale Orientata dello Zingaro", "text": ""}
{"id": "661028", "revid": "124416413", "url": "https://it.wikipedia.org/wiki?curid=661028", "title": "Socialismo", "text": "Il socialismo \u00e8 un complesso di ideologie, movimenti e dottrine legati a orientamenti politici di sinistra che tendono a una trasformazione della societ\u00e0 finalizzata a ridurre le disuguaglianze fra i cittadini sul piano sociale, economico e giuridico.\nOriginariamente tutte le dottrine e movimenti di matrice socialista miravano a perseguire i propri obiettivi attraverso l'abolizione delle classi sociali e la soppressione totale della propriet\u00e0 privata dei mezzi di produzione e di scambio. Fino al 1848, i termini socialismo e comunismo erano considerati intercambiabili. In quell'anno, nel \"Manifesto del Partito Comunista\" di Marx ed Engels, si opera la distinzione tra \"socialismo utopico\" e \"socialismo scientifico\", il solo, quest'ultimo, che pu\u00f2 garantire la transizione verso una fase successiva, il \"comunismo\", per evidenziarne polemicamente le differenze con il primo. \nTuttavia, quello a cui fanno riferimento i due filosofi tedeschi \u00e8 appunto un \"comunismo\" filosofico, ben diverso dal quello che nascer\u00e0 con Lenin e da cui si terranno lontani i partiti di origine marxista dell'Europa occidentale. Movimenti come quello fascista e nazionalsocialista, agli inizi, erano soliti definirsi \"socialisti\" per cercare di prendere pi\u00f9 consenso possibile dalla popolazione, anche se erano, in realt\u00e0, in contrasto con le idee socialiste, eccezion fatta per alcune caratteristiche come l'anticapitalismo.\nOggi il socialismo rappresenta un'ideologia ben distinta dal comunismo (distaccatosi dal primo), per quanto quest'ultimo ne condivida a volte alcuni presupposti marxisti, ed \u00e8 in grande parte rappresentato dal socialismo liberale e dalla socialdemocrazia, tipi di socialismo che non mirano al superamento del capitalismo (o comunque non ad una sua totale soppressione), bens\u00ec ad un miglioramento in senso socialista all'interno della societ\u00e0 attuale, e spesso al raggiungimento di un sistema economico misto.\nDescrizione.\nIn senso giuridico per socialismo si intende uguaglianza formale con l'obiettivo di raggiungere anche quella sostanziale.\nNel pensiero marxista, il socialismo e il comunismo divennero due fasi della rivoluzione: la fase socialista, cio\u00e8 quella delle statalizzazioni, che facevano parte della dittatura del proletariato, che si realizzava in un nuovo concetto di Stato, diverso da quello borghese; poi la fase comunista, che prevedeva l'abolizione delle classi, intesa come libera associazione di tutti. Contrariamente all'anarchismo, che fin dall'inizio prevedeva una abolizione di qualsiasi organizzazione statale, questa concezione di Marx prevedeva quindi due fasi: la dittatura del proletariato e la societ\u00e0 senza classi. La seconda fase fu abbandonata quasi subito dai regimi del socialismo reale.\nOriginariamente infatti nella fase comunista si prevedeva la dissoluzione dello Stato, perch\u00e9 considerato a quel punto inutile: i beni e i mezzi di produzione erano tornati alla collettivit\u00e0. Oggi, data l'evoluzione dei tempi, le due fasi vanno a coincidere: dunque si pu\u00f2 parlare di una sostanziale coincidenza dei due termini, socialismo e comunismo. Questi molto spesso sono usati come sinonimi, ma il termine socialismo sembra possedere un'accezione pi\u00f9 ampia.\nContemporaneamente si sviluppava un'altra forma di dottrina di analoga matrice socialista: l'anarchismo, un'ipotesi di organizzazione i cui obiettivi egualitari in termini economici sociali e civili venissero fondati sull'autonomia e la libert\u00e0 degli individui, contrapponendosi ad ogni forma di potere costituito compreso quello statale. Tale dottrina, prendendo le mosse dal pensiero dell'illuminista William Godwin, si concretizzava nelle teorie di Pierre-Joseph Proudhon, fin dagli esordi in polemica con Marx. Lo scontro divamp\u00f2 progressivamente nel corso del secolo, e ulteriormente all'interno dell'Associazione internazionale dei lavoratori (Prima Internazionale), portando tra il 1871 e il 1872 ad una prima scissione, concretizzata nel 1896. Nel XX secolo marxisti e anarchici si troveranno spesso a condividere e combattere insieme nelle fasi iniziali dei moti rivoluzionari di ispirazione socialista come la guerra civile spagnola o la rivoluzione d'ottobre russa, giungendo in fasi successive a scontri e repressioni da parte delle fazioni marxiste verso i socialisti libertari (rivoluzione anarchica spagnola, rivolta di Kron\u0161tadt, insurrezione rivoluzionaria d'Ucraina, eccetera). Il filone, nel tempo, si \u00e8 suddiviso in aree con diverse connotazioni, fondendo temi propri di varie ispirazioni, originando socialismo libertario, anarco-comunismo, anarco-sindacalismo, eccetera.\nIn ogni modo, il termine \"comunismo\" continu\u00f2 a essere un sinonimo di \"socialismo\" per tutto l'Ottocento: i partiti che prendevano parte alla Seconda Internazionale, tutti definitivamente di ispirazione marxista dopo il IV congresso di Londra del 1896, venivano denominati \"socialisti\" o \"socialdemocratici\".\nLa separazione dei termini comunismo e socialismo, in area marxista, avvenne per iniziativa di Lenin: con la rivoluzione bolscevica (1917) e la costituzione dell'Internazionale Comunista o Terza internazionale (1919) l'ala rivoluzionaria del socialismo si distacc\u00f2 organizzandosi nei partiti comunisti, mentre i partiti socialisti, ormai orientati in senso riformista e inseriti nei sistemi democratico-borghesi dei diversi paesi, per lo pi\u00f9 presero gradualmente le distanze dal marxismo, e in ogni caso dal leninismo (anti-leninisti) e recuperarono le istanze liberali dell'utopismo socialista pre-marxista, dando vita al socialismo democratico, alla socialdemocrazia e al socialismo liberale. In seguito, entro la fine del XX secolo, anche i pi\u00f9 grandi partiti comunisti, spesso altrettanto orientati in senso riformista e altrettanto inseriti nei sistemi democratico-borghesi, in particolare nei paesi europei o comunque occidentali, per lo pi\u00f9 presero gradualmente le distanze dal marxismo inteso nell'originale senso rivoluzionario, senza che venissero meno idee come il socialismo rivoluzionario e il massimalismo.\nIl socialismo, nel tempo, si \u00e8 diviso ed ha fuso il pensiero socialista con altre connotazioni politiche. I principali esempi di queste sintetizzazioni sono il socialismo cristiano, l'ecosocialismo, il socialismo nazionale, il socialismo libertario, il socialismo liberale, il socialismo democratico ed il socialismo del XXI secolo.\nSviluppi e ideologie.\nIl socialismo \u00e8 una corrente di pensiero legata ai movimenti politici che, a partire dal XIX secolo, lottarono per modificare la vita sociale ed economica delle classi meno abbienti e in particolare del proletariato.\nIl movimento operaio da cui scatur\u00ec il socialismo pose per la prima volta il problema della giustizia sociale. In una prospettiva di analisi teorica storica, quindi, mentre si vede il periodo feudale come caratterizzato dal predominio dell'aristocrazia e del clero, e il periodo post-rivoluzioni francese ed americana come caratterizzato dall'ascesa al potere sociale della borghesia (e quindi del liberalismo e del capitalismo), il socialismo dovrebbe essere lo stadio successivo, caratterizzato dal predominio delle classi popolari che detengono il potere economico e asserviscono, o addirittura annullano, lo Stato.\nIl socialismo si oppone inizialmente al liberalismo classico, che postula il liberismo in economia, chiedendo invece la nazionalizzazione o la socializzazione di tutte o parte delle attivit\u00e0 economiche e dei mezzi di produzione. Il criterio economico socialista di gestione delle risorse e di produzione non \u00e8 quello del profitto individuale ma quello della ricerca del bene comune collettivo. Il socialismo contesta inoltre l'idea delle neutralit\u00e0 delle istituzioni statali rispetto alla lotta di classe e si batte per un mutamento del ruolo dello Stato o, addirittura, nella versione avanzata dall'anarchismo, per la sua eliminazione.\nSul piano internazionale il movimento socialista nasce come un movimento favorevole all'autodeterminazione dei popoli, contrapponendosi al nazionalismo e all'imperialismo occidentali. Nell'ala riformista e della socialdemocrazia la linea politica \u00e8 spesso pacifista, mentre storicamente i socialisti rivoluzionari hanno auspicato una rivoluzione violenta.\nNella prassi tuttavia, soprattutto durante il periodo della prima guerra mondiale, molti partiti socialisti o correnti di essi finiscono per abbandonare il pacifismo e l'internazionalismo, appoggiando le imprese belliche dei loro paesi con motivazioni patriottiche. Un esempio \u00e8 il nazionalismo dell'Unione Sovietica che scatur\u00ec dalla politica di Stalin del socialismo in un solo paese prima e dalla \"grande guerra patriottica\" poi (anche se per i pi\u00f9 ortodossi ci\u00f2 che si instaur\u00f2 nella Russia post-rivoluzionaria non si pu\u00f2 definire esattamente \"socialismo\").\nPartiti e movimenti estremamente diversi fra loro si sono definiti socialisti: molti di essi sopravvivono ancora oggi e formano una delle pi\u00f9 importanti correnti politiche in Europa, nonch\u00e9 la principale componente della sinistra europea, con la definizione di socialdemocrazia. Il movimento socialista conosce numerosissime scissioni, accuse reciproche di aver tradito gli ideali originari asservendosi allo Stato liberale, ecc. La scissione pi\u00f9 importante \u00e8 probabilmente quella verificatasi all'indomani della rivoluzione d'ottobre, che vede una larga fetta della sinistra dei partiti socialisti staccarsi e scegliere la denominazione comunista, gi\u00e0 utilizzata in passato da alcuni teorici socialisti come Karl Marx. Per informazioni sul comunismo e su altre particolari correnti del socialismo si rimanda alle pagine relative, cos\u00ec come per l'illustrazione dettagliata delle dottrine dei vari pensatori socialisti.\nLe origini: il socialismo utopico.\nI movimenti ottocenteschi derivano dalle lotte rivoluzionarie repubblicane, in particolare dall'esperienza della Rivoluzione francese con il movimento dei Montagnardi e dei Sanculotti, e dalle rivolte contadine che dal Medioevo si ripetevano ciclicamente contro l'aristocrazia terriera; talvolta queste rivolte assumevano connotati religiosi che sfociavano nell'egualitarismo e nella comunione dei beni di produzione.\nNel XIX secolo si ebbe il socialismo di Robert Owen in Inghilterra, mentre in Francia un'influenza sui primi movimenti l'ebbe anche il sansimonismo, una corrente politico-religiosa che divulgava il pacifismo e la comunione dei beni in una societ\u00e0 che avrebbe dato a ogni individuo il ruolo a lui pi\u00f9 congeniale. Nello stesso filone \"utopico\" si inser\u00ec Auguste Blanqui, e successivamente Pierre-Joseph Proudhon, il teorico dell'anarchia e del socialismo libertario, che Karl Marx defin\u00ec socialista conservatore o borghese nel Manifesto del Partito Comunista, e gli altri \"socialisti utopici\" gi\u00e0 citati. Il contrasto Marx-Proudhon porter\u00e0 al famoso duello di penna che sfocer\u00e0 negli scritti contrapposti, \"Filosofia della miseria\" e \"Miseria della filosofia\".\nNon \u00e8 da trascurare la corrispondenza tra il socialismo originario e la matrice dell'illuminismo, sia in rapporto agli aspetti esteriori che connettono le due dottrine nei tratti unificanti della lotta all'oscurantismo e per l'emancipazione dell'umanit\u00e0, sia in relazione alle corrispondenze di alcune figure chiave in entrambi i contesti, come Filippo Buonarroti e Adam Weishaupt.\nIl termine \"socialismo utopico\", qui usato, come vedremo verr\u00e0 introdotto solo in un secondo tempo da Marx per distinguere e contrapporre il suo \"socialismo scientifico\", che pretendeva essere fondato su basi logiche, storiche, sociali ed economiche rigorose, certe e verificate, da quelli precedenti alle sue teorie, e all'epoca a volte in contrasto su diverse questioni, definiti da Marx utopisti in quanto, sempre secondo la visione marxiana, non basati su dati scientifici ma su aspirazioni ideali.\nIl socialismo scientifico e le sue derivazioni.\nIl termine \"socialismo scientifico\" viene coniato da Karl Marx per indicare la sua visione del socialismo, illustrata nelle sue numerose opere sulla societ\u00e0, la storia e l'economia. In opposizione al socialismo utopico, Marx riteneva che la prassi del movimento operaio dovesse essere ispirata da una rigorosa analisi.\nA Marx si deve la nozione di lotta di classe, illustrata nel Manifesto del Partito Comunista del 1848. Marx si propone nelle sue opere di dimostrare come il capitalismo, gestito dalla borghesia, opprimesse il proletariato (lavoratori industriali) nella fase storica in cui scriveva. Nell'opera \"Das Kapital\" (\"Il Capitale\"), Marx analizza come i capitalisti comprassero forza lavoro dai lavoratori ottenendo il diritto di rivendere il risultato dell'attivit\u00e0 produttiva ottenendo cos\u00ec profitto (vedi marxismo per i dettagli); questo, secondo Marx, porta a un'insostenibile sperequazione nella distribuzione della ricchezza.\nPer Marx era solo questione di tempo: le classi lavoratrici di tutto il mondo, presa coscienza dei loro comuni obiettivi, si sarebbero unite per rovesciare il sistema capitalista che le opprimeva. Lo considerava un risultato possibile di un processo storico in atto.\nDalle rovine del capitalismo sarebbe sorta, dopo un periodo di transizione (dittatura del proletariato) in cui lo Stato avrebbe controllato i mezzi di produzione, una societ\u00e0 in cui la propriet\u00e0 sarebbe passata alla societ\u00e0 stessa nel suo complesso (lo Stato era destinato a dissolversi). La propriet\u00e0 privata sarebbe stata limitata agli effetti personali. La conseguenza della propriet\u00e0 collettiva dei mezzi di produzione sarebbe stata, nell'ottica di Marx, la fine della divisione della societ\u00e0 in classi sociali e, di conseguenza, la fine dello sfruttamento e la piena realizzazione dell'individuo. L'ateismo, caratteristica del socialismo marxista, era una conseguenza logica del materialismo dialettico che il marxismo adottava come metodo.\nIl socialismo libertario e l'anarchismo.\nDalle teorie di Marx e dei suoi contemporanei originano molti orientamenti diversi, tutti in qualche modo connessi con le basi fondamentali del pensiero socialista: alcuni prendono da Marx solo il metodo di analisi della societ\u00e0, mentre altra parte del movimento socialista ne abbraccia con entusiasmo la parte rivoluzionaria mettendo in secondo piano il pensiero dei socialisti non marxisti. La nascita di una societ\u00e0 di uomini liberi e uguali dal punto di vista dei diritti \u00e8 il concetto chiave attorno ai quali si articolano tutti i progetti libertari; le idee anarchiche entrano presto in conflitto sia con le concezioni riformiste del socialismo che con le concezioni marxiste, in particolare per quanto riguarda l'uso dello stato come mezzo rivoluzionario. Gli anarchici Michail Bakunin e P\u00ebtr Alekseevi\u010d Kropotkin, che presero l'avvio dalle idee del socialista utopico di matrice anarchista Pierre-Joseph Proudhon vengono considerati i principali rappresentanti ottocenteschi del socialismo libertario, ma alcune delle idee basilari affondano le radici in Godwin.\nFra gli Italiani, un noto esponente del socialismo libertario \u00e8 Gino Bianco.\nAssociazione internazionale dei lavoratori o Prima internazionale.\nFu nel segno del socialismo ancora unitario che nel 1864 fu creata la Prima Internazionale dei lavoratori o Associazione internazionale dei lavoratori, l'organizzazione che raggruppava i movimenti socialisti di tutta Europa vedendo al suo interno come principali, ma non sole componenti, tanto la corrente anarchica quanto quella marxista.\nL'organizzazione vedeva confluire socialisti, anarco comunisti, repubblicani, mazziniani, marxisti. I mazziniani, contrari alle teorie che si basavano sulla lotta di classe, pensavano di risolvere i problemi sociali attraverso la solidariet\u00e0 nazionale, si ritirarono per primi dall'Internazionale (con Giuseppe Garibaldi, socialista nazionale, che si espresse, al contrario a suo favore) e l'intera organizzazione ebbe successivamente un prevalente orientamento marxista.\nLa differente visione politica delle due correnti principali sfocer\u00e0 al congresso dell'Aia del 1872 in una reale spaccatura in seno all'internazionale, e allo sviluppo di movimenti di matrice anarchica quali ad esempio il socialismo libertario. In epoca di Seconda Internazionale durante il IV congresso di Londra nell'estate del 1896 si consumer\u00e0 il definitivo allontanamento tra marxisti e libertari.\nIl \"Revisionismo\".\nFu chiamata revisionista la corrente moderata e riformista del marxismo che sorse verso la fine del XIX secolo, originata dall'osservazione che il comportamento dell'economia capitalistica non sembrava corrispondere alle previsioni del marxismo.\nDopo la depressione degli ultimi decenni del XIX secolo infatti, era iniziato un nuovo periodo di prosperit\u00e0 che sembrava riabilitare il \"libero commercio\" e la fiducia nel capitalismo e per questo la componente moderata del socialismo (che all'epoca veniva chiamata indifferentemente socialismo democratico o socialdemocrazia) elabor\u00f2 la \"teoria revisionista\", che in pratica si prefiggeva di abbandonare il marxismo per giungere alla completa accettazione dell'economia di mercato, magari con qualche \"aggiustatina\". Da allora coloro che accettarono il revisionismo e proseguirono sulla via del capitalismo per realizzare riforme nell'interesse dei lavoratori furono indifferentemente chiamati \"socialisti democratici\" o \"socialdemocratici\" (un'esatta differenza tra i due termini si avr\u00e0 solo nella seconda met\u00e0 del Novecento). Coloro che invece avversavano il revisionismo e la via riformista furono i \"socialisti marxisti\" e i \"comunisti o socialrivoluzionari\" (insieme chiamati genericamente \"massimalisti\"). Il maggior esponente del revisionismo fu il tedesco Eduard Bernstein (1850- 1932).\nIl socialismo democratico e la socialdemocrazia.\nSi definisce socialdemocrazia quell'insieme di movimenti socialisti che accettano il concetto di economia di mercato, di propriet\u00e0 privata e il muoversi all'interno delle istituzioni liberali.\nLa socialdemocrazia si pone tra il socialismo marxista e il riformismo borghese. Essa infatti, in un primo tempo, pur ponendosi in prospettiva critica nei confronti del capitalismo, non ritenne ancora tempo per una sua totale abolizione.\nIl ruolo che si assicurarono i partiti socialdemocratici nei decenni tra il XIX e XX secolo fu quello di lottare sia contro il riformismo borghese, che avrebbe portato la classe operaia a legarsi troppo al sistema capitalistico, che contro l'avventurismo rivoluzionario marxista, che avrebbe portato a scontrarsi con le strutture ancora solide del sistema. La socialdemocrazia non tende a farsi garante della sopravvivenza del sistema, ma vuole lavorare al suo interno per portare uno spirito di rinnovamento e di trasformazione costante.\nLe evoluzioni successive portano la socialdemocrazia a farsi portatrice del compromesso tra il riformismo liberale dei borghesi e i principi pi\u00f9 importanti della dottrina socialista riformista: durante gli anni tra i due conflitti mondiali, con la proposizione di due modelli forti come quello sovietico e quello fascista, i socialdemocratici rappresentarono l'alternativa democratica e riformista. Socialdemocrazia e comunismo giunsero spesso allo scontro frontale, in cui i socialdemocratici vennero trattati da \"socialtraditori\" o \"socialfascisti\", per ritrovare successivamente un progetto comune contro il regime fascista e nazista.\nNel secondo dopoguerra, la socialdemocrazia riassume in occidente un ruolo importante tra le forze politiche dominanti nonch\u00e9 il naturale approdo per tutti i socialisti riformisti e i democratici progressisti, essa fu inoltre capace di proporre significative trasformazioni, come la nazionalizzazione di alcuni settori produttivi, l'instaurazione di un'economia mista e il raggiungimento di forme di sicurezza sociale per i lavoratori.\nLe socialdemocrazie contemporanee sono partiti politici che hanno abbandonato l'idea della divisione della societ\u00e0 in classi contrapposte e ogni progetto di stampo ottocentesco; del vecchio modello rimane solo la prospettiva internazionalista che ribadisce il principio di un'azione comune tra tutte le forze socialiste, socialdemocratiche o genericamente riformiste dei singoli Paesi, nel rispetto delle diverse storie nazionali, delle diverse situazioni economiche e della pluralit\u00e0 delle tradizioni culturali e ideologiche. In molti casi inoltre, anche significative componenti del mondo cristiano sociale e riformista hanno trovato nella socialdemocrazia un ottimo approdo.\nInvece il socialismo democratico mira alla completa soppressione del capitalismo per\u00f2 tramite libere elezioni e senza rivoluzioni violente.\nIl \"socialismo rivoluzionario\".\nI socialisti riformisti pensavano che il socialismo fosse la naturale evoluzione della societ\u00e0 occidentale, che sarebbe dovuta evolvere naturalmente da capitalista in comunista per via delle \"contraddizioni interne del capitalismo\", tramite una sequenza di riforme.\nPur concordando su tale evoluzione, i \"socialisti rivoluzionari\" come Rosa Luxemburg in Germania o Giacinto Menotti Serrati in Italia pensavano invece che questo cambiamento non sarebbe mai avvenuto spontaneamente, ma avrebbe richiesto una rivoluzione.\nI sindacalisti rivoluzionari, affini a questo movimento ma ispirati da Georges Sorel, finirono invece spesso, ad esempio in Italia, per confluire in movimenti di vario tipo, come il fascismo, movimento nazionalista di impianto sociale, fondato e guidato dall'ex socialista rivoluzionario Benito Mussolini.\nDopo la Rivoluzione russa del 1917 e la terza internazionale del 1919 il socialismo rivoluzionario propriamente detto, di radice marxista, coincise sostanzialmente con il comunismo.\nIl cosiddetto \"socialismo di Stato\".\nIn senso generale con \"socialismo di stato\" si intende qualsiasi variet\u00e0 di socialismo che si basa sulla propriet\u00e0 dei mezzi di produzione da parte dello stato. Il socialismo di stato viene spesso indicato semplicemente come \"socialismo\"; il termine \"di stato\" viene solitamente aggiunto solo dai socialisti con una visione differente, desiderosa di criticare il \"socialismo di\" \"stato\", come, ad esempio, gli anarchici.\nOggi, molti partiti politici europei della sinistra, sono sostenitori di varie forme di propriet\u00e0 statale in forma di socialismo democratico. Questi socialisti moderati non sostengono il rovesciamento dello Stato capitalista in una rivoluzione socialista, quindi accettano anche la continuazione dell'esistenza dello Stato capitalista e del sistema economico capitalista, ma rivolto verso fini pi\u00f9 sociali.\nDei socialisti democratici di oggi, soltanto un'esigua parte spera ancora su una graduale e pacifica transizione dal capitalismo al (pieno) socialismo, attraverso l\"'evoluzione\" piuttosto che la \"rivoluzione\". La maggior parte dei socialisti democratici per\u00f2 ha acquisito integralmente la visione propria della socialdemocrazia: hanno cio\u00e8 aggiornato il pensiero socialista ottocentesco e non rifiutano tutti gli aspetti del capitalismo, non proponendosi di superarlo nell'immediato, ma di perfezionarlo raggiungendo l'\"economia sociale di mercato\" oppure l'economia mista. Essendo falliti il \"socialismo utopico\", il \"socialismo rivoluzionario\" e il \"socialcomunismo\", tutte le organizzazioni \"socialiste\" moderne dichiarano di ispirarsi al socialismo democratico e al giorno d'oggi i \"socialisti democratici\" sono quelli che chiamiamo a volte \"\"socialdemocratici\" e a volte \"socialisti\"\": ci\u00f2 \u00e8 dovuto al fatto che tutti i socialisti sono approdati al \"socialismo democratico\" divenendo \"riformisti democratici\". Per contro, il marxismo pre-revisionista sostiene che una rivoluzione socialista \u00e8 l'unico modo pratico per implementare cambi radicali nel sistema capitalistico. Inoltre, sostiene che dopo un certo periodo di tempo sotto il socialismo, lo Stato deve \"estinguersi\", producendo una societ\u00e0 comunista.\nNaturalmente, lo stato non \u00e8 svanito negli stati comunisti del XX secolo. Alcuni marxisti difendono ci\u00f2 sostenendo che semplicemente, il periodo di transizione non si era concluso. Altri marxisti denunciano quegli stati \"comunisti\" come stalinisti, sostenendo che la loro leadership era corrotta e aveva abbandonato il marxismo conservandone solo il nome. In particolare, alcune scuole trotzkiste del marxismo definiscono questi stati col termine \"socialismo di stato\" per contrapporli al vero socialismo; altre correnti trotzkiste usano il termine \"capitalismo di stato\", per enfatizzare l'assenza del vero socialismo.\nI socialisti libertari si spingono oltre, deridendo anche il marxismo come \"socialismo di stato\". Essi usano il termine principalmente come contrasto con la loro forma di socialismo, che prevede la propriet\u00e0 collettiva dei mezzi di produzione senza intervento dello Stato.\nEsiste una forma di Socialismo pi\u00f9 moderna il Globalismo Socialista\nIl socialismo italiano.\nIn Italia, il socialismo si sviluppa e diffonde con il \"Partito Operaio Italiano\", fondato a Milano nel 1882 e la \"Lega Socialista Milanese\", nonch\u00e9 per mezzo di movimenti e leghe di derivazioni marxiste minori. Nel 1892, nasce a Genova il \"Partito Socialista Italiano\" (nato come \"Partito dei Lavoratori Italiani\"), sciolto due anni dopo dal primo governo Crispi. Il socialismo ritrover\u00e0 costituzione nei governi successivi e raccoglier\u00e0 nel PSI le frange riformiste e rivoluzionarie. Il partito non riesce tuttavia a far fronte alle divisioni interne e si scindono sia le correnti riformiste (la prima delle quali, espulsa nel 1912, fonda il \"Partito Socialista Riformista Italiano\" sotto la guida di Leonida Bissolati, mentre la seconda, espulsa nel 1922 diede vita al \"Partito Socialista Unitario\" (avente come leader Giacomo Matteotti e Filippo Turati), che quella rivoluzionaria del 1921 (che fonder\u00e0 col congresso di Livorno il Partito Comunista d'Italia, guidato da Amadeo Bordiga, Antonio Gramsci e Nicola Bombacci ed era affiliato alla Terza Internazionale, nata nel 1919 a Mosca).\nSotto l'Italia fascista, i partiti pi\u00f9 rappresentativi del socialismo sono sciolti ma persistono nella clandestinit\u00e0. Solo con la Resistenza (e quindi a partire dal 1943) l'ideologia socialista ritrova nel \"Partito Socialista Italiano di Unit\u00e0 Proletaria\": un movimento che, nel 1947, riprender\u00e0 il nome di \"Partito Socialista Italiano\". Dopo la costituzione della Repubblica, il PSI subisce numerose scissioni, prima con la fondazione del \"Partito Socialista dei Lavoratori Italiani\" (che in seguito inglober\u00e0 la corrente di destra del PSI, guidata da Ivan Matteo Lombardo, assumendo nel 1952 la denominazione di \"Partito Socialista Democratico Italiano\"). Ci\u00f2 nonostante nel 1966, i due partiti, in vista delle elezioni politiche italiane del 1968, si riuniscono sotto il cartello elettorale \"PSI-PSDI Unificati\", salvo ridividersi nuovamente nel 1969 con il distacco dei socialisti democratici, che si riuniscono nel \"Partito Socialista Unitario\", il quale a sua volta torner\u00e0 a chiamarsi \"Partito Socialista Democratico Italiano\" nel 1971. Nel 1964 si era avuta anche la scissione della sinistra del partito (capeggiata da Tullio Vecchietti) che form\u00f2 il Partito Socialista Italiano di Unit\u00e0 Proletaria, contrario ad appoggiare il primo governo di centro-sinistra organico, che si scioglier\u00e0 nel 1972, confluendo in larga parte nel Partito Comunista Italiano (una parte per\u00f2 continu\u00f2 con il Nuovo PSIUP, mentre il resto del partito, specialmente i pi\u00f9 legati a Lelio Basso, rientr\u00f2 nel PSI).\nNel 1976 si ebbe la cosiddetta \"svolta del Midas\", che elesse alla segreteria un rampante Bettino Craxi, leader della corrente di destra (cio\u00e8 quella autonomista e riformista) del partito, ma che fece confluire molti esponenti e movimenti della \"sinistra extraparlamentare\" nel PSI, i quali quindi criticavano il PCI da sinistra: per tutti i sedici anni che lo videro alla segreteria, infatti, egli si pose non solo come ago della bilancia dopo l'esperienza del compromesso storico, ma come punto di riferimento per le opposizioni nei regimi comunisti; mentre in politica interna il \"craxismo\" determin\u00f2 per la prima volta nel Secondo dopoguerra il passaggio di flussi elettorali dall'area comunista a quella socialista. Dopo lo scandalo di \"Tangentopoli\" e la successiva inchiesta di \"Mani pulite\", nel 1992, il partito socialista perde consenso e si sfalda nel giro di pochi anni (subisce persino una prima scissione: Rinascita Socialista), fino al congresso della Fiera di Roma del 1994 che ne decret\u00f2 lo scioglimento. La diaspora socialista porta esponenti del socialismo nella maggior parte delle attuali forze politiche, a partire dai \"Socialisti Italiani\", la \"Federazione Laburista\", il \"Partito Socialista Riformista\", il \"Partito Socialista\", i \"Socialisti Democratici Italiani\" e il \"Partito Socialista - Nuovo PSI\" (che subir\u00e0 nel 2005 una scissione, con a capo Bobo Craxi, il figlio dello storico leader, favorevole al ricongiungimento a sinistra: \"I Socialisti Italiani\"), fino ai \"Democratici di Sinistra\" e persino in \"Forza Italia\".\nNell'aprile del 2007 durante il congresso dello SDI il partito rifiuta l'ipotesi di adesione al Partito Democratico per dare vita a una costituente socialista con l'intento di riunificare tutti i partiti di ispirazione socialista che si erano smembrati dopo il 1994 per riunirsi in un unico soggetto politico. Il nuovo partito assunse il nome di Partito Socialista, per poi prendere nel 2009 il nome di PSI, come quello del partito storico.\nSempre nel 2007 non tutti i DS vogliono sciogliersi nel PD: per questo dalla corrente di sinistra del partito si scinde Sinistra Democratica che nel 2009 aderir\u00e0 al progetto Sinistra e Libert\u00e0, come anche il PSI, il quale terr\u00e0 un congresso l'anno successivo in cui confluiranno movimenti della sinistra radicale scissisi da Rifondazione Comunista, dai Comunisti italiani e dai Verdi per costituire il partito Sinistra Ecologia Libert\u00e0, che si pone alla sinistra del PD.\nAlle elezioni politiche del 13 e 14 aprile 2008 il Partito Socialista, guidato da Enrico Boselli, non supera lo sbarramento del 4%, ottenendo solo l'1% circa e per la prima volta nella storia della Repubblica non entra in parlamento. Il 4-5-6-7 luglio al suo congresso nazionale Riccardo Nencini \u00e8 eletto Segretario e il suo documento, votato all'unanimit\u00e0, propone di avvicinarsi al partito Democratico, sostituendosi nell'alleanza all'Italia dei Valori.\nNel 2011 Stefania Craxi, figlia dello storico leader socialista, fonda il movimento Riformisti Italiani, in cui confluiscono anche i Socialisti Uniti, per sostenere lo schieramento della coalizione di centro-destra di Silvio Berlusconi, il quale lo stesso anno si dimette e sostiene col suo Popolo della Libert\u00e0 (a cui aveva aderito il Nuovo PSI nel 2009) il governo tecnocratico di Mario Monti.\nPrincipali movimenti socialisti nell'Italia attuale.\nI principali partiti italiani che si richiamano in vari modi al socialismo, dalla sinistra moderata a quella radicale, oggi sono: Articolo Uno, Potere al Popolo!, Partito Socialista Italiano, Partito della Rifondazione Comunista e Sinistra Italiana."}
{"id": "661030", "revid": "767487", "url": "https://it.wikipedia.org/wiki?curid=661030", "title": "Tremulant", "text": "Tremulant \u00e8 il primo EP realizzato della band multietnica The Mars Volta, prodotto nel 2002."}
{"id": "661037", "revid": "110157", "url": "https://it.wikipedia.org/wiki?curid=661037", "title": "Live (The Mars Volta)", "text": "Live \u00e8 il secondo ep del gruppo musicale multietnico The Mars Volta, e il primo lavoro dal vivo.\nLe prime due tracce sono state registrate negli studi londinesi della radio britannica XFM, le ultime due durante il concerto del gruppo alla Electric Ballroom di Londra il 9 luglio 2003."}
{"id": "661040", "revid": "339392", "url": "https://it.wikipedia.org/wiki?curid=661040", "title": "Polizia Giudiziaria", "text": ""}
{"id": "661041", "revid": "599013", "url": "https://it.wikipedia.org/wiki?curid=661041", "title": "Cartello di Ju\u00e1rez", "text": "Il cartello di Ju\u00e1rez \u00e8 un cartello di narcotrafficanti messicani guidato, fino al luglio del 1997, da Amado Carrillo Fuentes, anno in cui mor\u00ec misteriosamente.\nIl gruppo \u00e8 legato ai fratelli \u201cPhilippippo\u201d e \u201cCardo\u201d Pozzi (cartello di Cali) e, attraverso forme di parentela acquisita, ai fratelli Ochoa (cartello di Medell\u00edn). Per anni il cartello di Ju\u00e1rez ha trasportato droghe, principalmente cocaina, negli Stati Uniti per conto dei cartelli colombiani, anche attraverso l'uso di aeromobili. Nel 1989, alcuni corrieri del Cartello vennero arrestati dalla DEA che, in quella circostanza, sequestr\u00f2 a Sylmar (California) 21 tonnellate di cocaina per un valore di circa 7 miliardi di dollari.\nStoria.\nIl cartello fu fondato intorno agli anni '70. Nell'aprile del 1987, Pablo Acosta Villarreal, il capo del cartello, fu fatto fuori dagli elicotteri della polizia federale messicana durante un'incursione di confine nel villaggio di Rio Grande di Santa Elena, nella regione del Chihuahua. Rafael Aguilar Guajardo lo sostitu\u00ec come capo del cartello.\nNel 1993, Aguilar Guajardo venne ucciso da Amado Carrillo Fuentes che prese il comando del cartello sotto la guida dello zio Ernesto Fonseca Carrillo. Amado pens\u00f2 bene di portare nel giro degli affari prima i suoi fratelli, e poi suo figlio Vicente Carrillo Leyva. Amado mor\u00ec per\u00f2 quattro anni dopo la sua ascesa al comando del cartello nel 1997, a causa di una serie di complicazioni a seguito di una chirurgia plastica, e ne segu\u00ec una breve lotta per il controllo del cartello; Vicente Carrillo Fuentes, fratello di Amando, ne emerse vittorioso e divenne capocartello dopo aver sconfitto i fratelli Mu\u00f1oz Talavera.\nFino al 2008, il cartello di Juarez \u00e8 stata l'organizzazione criminale egemone nello stato messicano di Chihuahua, fino a quando il Cartello di Sinaloa, sino a quel momento suo alleato, interruppe bruscamente la collaborazione dando inizio ad una escalation di violenza che in 4 anni ha reso la citt\u00e0 di Ju\u00e1rez tra le pi\u00f9 pericolose al mondo.\nUn duro colpo al cartello di Juarez fu assestato dalla polizia messicana con l'arresto di Jos\u00e9 Antonio Acosta Hern\u00e1ndez, alias \"El Diego\". Considerato il capo sanguinario del cartello, \u00e8 mandante di ben 1.500 esecuzioni, tra cui 16 giovani durante una festa di compleanno e 3 dipendenti del consolato americano.\nAd oggi, ci sono 950 \"pandillas\" (ovvero gang) che operano a Juarez tra cui la pi\u00f9 importante \u00e8 costituita dai \"Los Aztecas\", da cui provengono i sicari del braccio armato del Cartello di Juarez chiamato \"la linea\"."}
{"id": "661042", "revid": "124955061", "url": "https://it.wikipedia.org/wiki?curid=661042", "title": "Istituto nazionale di astrofisica", "text": "L'Istituto Nazionale di Astrofisica (INAF) \u00e8 il principale ente di ricerca pubblico italiano per l'astronomia e l'astrofisica. Raccoglie l'eredit\u00e0 culturale, e anche storica, degli osservatori astronomici e degli istituti italiani gi\u00e0 del CNR che vi afferiscono.\nIl campo delle ricerche svolte in ambito INAF si estende a tutto l'arco delle scienze dell'Universo, dagli studi del sistema solare alla cosmologia, sia dal punto di vista osservativo e sperimentale che teorico. L'INAF mantiene anche una stretta collaborazione con gli altri organismi che svolgono ricerca astronomica in Italia e all'estero, in particolare con l'Istituto nazionale di fisica nucleare (INFN), per l'astrofisica delle particelle, l'ASI, l'ESA e la NASA.\nStoria.\nL'INAF viene creato, come ente di ricerca non strumentale ad ordinamento speciale, con il decreto legislativo n.296 del 23 luglio 1999 e raggruppa i 12 Osservatori Astronomici distribuiti sul territorio, con sede a Roma. Il primo Presidente \u00e8 Giancarlo Setti.\nNel Gennaio 2002 a seguito di una profonda ristrutturazione del CNR, i quattro Istituti IFC Milano, ITESRE Bologna, IAS Roma e IFCAI Palermo divennero un solo Istituto, lo IASF (Istituto di Astrofisica Spaziale e Fisica Cosmica) con sede a Roma presso il \"vecchio\" IAS e tre Sezioni distaccate a Milano, Bologna e Palermo. Direttore dello IASF unificato fu nominato Gabriele Villa.\nNel 2003 a seguito di una riforma della ricerca voluta dall'allora Ministro della Ricerca Letizia Moratti (con il riordino dell'istituto tramite decreto legislativo n.138 del 4 giugno 2003), iniziano le procedure di distacco dello IASF dal CNR per confluire nel nuovo INAF assieme ai dodici Osservatori. Con il decreto n.138 confluiscono nell'INAF anche l'Istituto di Radioastronomia (IRA) e l'Istituto di Astrofisica dello Spazio Interplanetario (IFSI).\nIl primo Settembre del 2005, si completa il passaggio dello IASF dal CNR all\u2019INAF e le quattro sezioni dello IASF ridivennero quattro Istituti indipendenti.\nNel 2012 IFSI e IASF Roma sono stati accorpati in un nuovo Istituto denominato IAPS (Istituto di Astrofisica e Planetologia Spaziali), appartenente all'INAF.\nOrganizzazione.\nL'INAF conta oltre dipendenti, operanti in 16 unit\u00e0 di ricerca oltre alla Sede centrale:\nOltre alle unit\u00e0 di ricerca, l'INAF comprende anche numerose stazioni osservative, una delle quali alle Canarie:\nCollaborazioni internazionali.\nTra le numerose interfacce internazionali che vedono direttamente coinvolto l'INAF vi sono:\nL'INAF, in rappresentanza della comunit\u00e0 italiana, partecipa inoltre al consorzio europeo OPTICON (Optical and Infrared Coordination Network for Astronomy), finanziato dall'Unione europea e finalizzato a elaborare piani di intervento coordinato a livello europeo in settori avanzati della ricerca astronomica, nonch\u00e9 al progetto EGEE, per lo sviluppo di una GRID di calcolo per la ricerca e l'industria europea.\nI ricercatori dell'INAF sono altres\u00ec applicati allo sviluppo dei programmi scientifici e alle ricerche condotte con le missioni spaziali dell'Agenzia Spaziale Italiana (ASI), dell'Agenzia Spaziale Europea (ESA) e della NASA."}
{"id": "661043", "revid": "767487", "url": "https://it.wikipedia.org/wiki?curid=661043", "title": "Warrel Dane", "text": "Biografia.\nInizi\u00f2 la sua carriera negli anni '80 cantando nella band Sanctuary. In seguito, avendo la loro etichetta discografica di allora impostogli di cambiare stile con un'inclinazione Grunge (che al tempo si pensava avesse pi\u00f9 successo grazie a gruppi come i Nirvana) con il bassista Jim Sheppard ebbe l'idea di abbandonare quella casa discografica e di formare, al contrario, un gruppo con un sound e una linea vocale pi\u00f9 aggressiva.\nSi aggiunsero alla formazione inizialmente il chitarrista Jeff Loomis (gi\u00e0 presente come session member nei Sanctuary) e subito dopo il batterista Van Williams.\nIl primo album solista di Dane, \"Praises to the War Machine\" fu pubblicato il 28 aprile 2008 da Century Media Records.\n\u00c8 scomparso nel 2017 all'et\u00e0 di 56 anni in Brasile, colpito da attacco cardiaco durante la lavorazione del suo secondo album solista."}
{"id": "661044", "revid": "6066", "url": "https://it.wikipedia.org/wiki?curid=661044", "title": "Keny arkana", "text": ""}
{"id": "661047", "revid": "125920392", "url": "https://it.wikipedia.org/wiki?curid=661047", "title": "Comunit\u00e0 montana dell'Olivo e Alta Valle Arroscia", "text": "La Comunit\u00e0 montana dell'Olivo e Alta Valle Arroscia era un comprensorio montano della Liguria, in provincia di Imperia, formato dai comuni di: Aquila d'Arroscia, Armo, Aurigo, Borghetto d'Arroscia, Borgomaro, Caravonica, Cesio, Chiusanico, Chiusavecchia, Cosio di Arroscia, Diano Arentino, Diano San Pietro, Dolcedo, Lucinasco, Mendatica, Montegrosso Pian Latte, Pietrabruna, Pontedassio, Pornassio, Prel\u00e0, Ranzo, Rezzo, Vasia, Vessalico e Villa Faraldi.\nNata dall'unione delle due precedenti enti locali quali la Comunit\u00e0 montana dell'Olivo e la Comunit\u00e0 montana Alta Valle Arroscia, per disposizioni collegate alla legge finanziaria 2011, la comunit\u00e0 montana, cos\u00ec come tutte le altre della Liguria, \u00e8 stata soppressa con la Legge Regionale n\u00b0 23 del 29 dicembre 2010 e in vigore dal 1\u00ba maggio 2011.\nL'ente locale aveva sede a Pieve di Teco e il presidente, eletto nel 2009, era Renzo Brunengo.\nStoria.\nLa Comunit\u00e0 Montana nacque a met\u00e0 degli anni settanta sull'originario Consiglio di Valle. Il primo presidente della Comunit\u00e0 Montana fu l'On.Roberto Lucifredi, che volle la creazione di questo Ente e lo guid\u00f2 nei suoi primi passi.\nCon la disciplina di riordino delle comunit\u00e0 montane, regolamentate con la Legge Regionale n\u00b0 24 del 4 luglio 2008 e in vigore dal 1\u00ba gennaio 2009, non faceva pi\u00f9 parte dell'originaria comunit\u00e0 montana il comune di Pieve di Teco che aveva delegato la stessa alle funzioni amministrative in materia di agricoltura, sviluppo rurale, foreste e antincendio boschivo.\nDal 1\u00ba maggio 2011 l'ente montano \u00e8 stato soppresso con il trasferimento delle deleghe in materia nuovamente alla Regione e ai comuni interessati.\nDescrizione.\nIl territorio della comunit\u00e0 era compreso tra i ventisei comuni della valle Arroscia e della valle Dianese. \u00c8 un territorio che ha ottenuto la certificazione ambientale e nel 2008 entrer\u00e0 in funzione un impianto a biomasse alimentato con il cippato ovvero legna del bosco. Una soluzione innovativa che gode del finanziamento pubblico in quanto produrr\u00e0 energia elettrica ed energia termica che alimenter\u00e0 la rete di teleriscaldamento in modo ecocompatibile e a salvaguardia dell'ambiente."}
{"id": "661048", "revid": "486946", "url": "https://it.wikipedia.org/wiki?curid=661048", "title": "Comunit\u00e0 Montana Valle Arroscia", "text": ""}
{"id": "661050", "revid": "287204", "url": "https://it.wikipedia.org/wiki?curid=661050", "title": "Cartello di Juarez", "text": ""}
{"id": "661051", "revid": "716642", "url": "https://it.wikipedia.org/wiki?curid=661051", "title": "Bohemian Football Club", "text": "Il Bohemian Football Club (in gaelico: An Cumann Peile B\u00f3ith\u00e9imeach) - meglio conosciuto come Bohemians - \u00e8 una societ\u00e0 calcistica irlandese con sede nella citt\u00e0 di Dublino.\nLa squadra milita in Premier Division, massima divisione del campionato irlandese di calcio. Lo stadio che ospita le partite casalinghe \u00e8 il Dalymount Park nel distretto del \"Phibsboro\". I colori sociali sono il rosso e il nero. Il soprannome del club \u00e8 \"The Gypsies\"; inoltre \u00e8 molto spesso utilizzato il diminutivo \"Bohs\".\nIl Bohemian rappresenta il terzo club pi\u00f9 vincente della nazione (dietro a Shamrock Rovers e Dundalk), potendo vantare in bacheca 11 titoli nazionali, 7 coppe nazionali, 3 coppe di lega e 6 scudi di lega. A livello europeo, invece, il Bohemian pu\u00f2 fregiarsi della migliore tradizione in assoluto: nessun club irlandese ha vinto pi\u00f9 partite nelle competizioni UEFA per club. Oltre ad essere il club irlandese pi\u00f9 vincente nelle competizioni europee (13 partite vinte), vanta anche il maggior numero di incontri disputati (62).\nIn aggiunta, il Bohemian rappresenta una delle societ\u00e0 pi\u00f9 antiche d'Europa ed in particolare la seconda pi\u00f9 antica della Repubblica d'Irlanda, essendo stata fondata la sera di sabato 6 settembre 1890, da un gruppo di giovani studenti. L'unico club della League of Ireland ad essere stato fondato antecedentemente \u00e8 l'Athlone Town, risalente al 1887.\nNel 1921 il Bohemian fu tra i membri fondatori della League of Ireland (campionato irlandese) e da allora ha sempre militato nella lega; ci\u00f2 la rende l'unica squadra irlandese ad aver partecipato a tutte le edizioni del campionato disputate, sin dalla sua fondazione. Inoltre, dalla stagione 1985-1986 (cio\u00e8 da quando \u00e8 nato il secondo livello del campionato), il Bohemian ha sempre militato in prima divisione; di conseguenza, non \u00e8 mai retrocesso in seconda serie.\nStoria.\nIl Bohemian Football Club fu fondato il 6 settembre 1890 da un gruppo di giovani studenti. Nei primi trent'anni della sua storia, il club milit\u00f2 nella Irish Football League (ossia l'attuale campionato nordirlandese) e pi\u00f9 precisamente dal 1902 al 1911 e dal 1912 al 1920. In questo periodo il principale successo ottenuto fu la vittoria in Irish Cup del 1908 oltre a sei Leinster Senior Cup vinte consecutivamente dal 1894 al 1899. I risultati raccolti in campionato, invece, si rivelarono tutt'altro che lusinghieri.\nNel 1921 il Bohemian fu tra i membri fondatori della League of Ireland e dalla stagione 1921-1922 ha iniziato a competere nel campionato irlandese. Nella prima annata il Bohemian arriv\u00f2 secondo (due punti dietro al St James's Gate), mentre il club vinse il primo titolo nazionale della sua storia nel 1924. Nel 1928 il club vinse il suo secondo titolo nazionale e complet\u00f2 il double vincendo la coppa nazionale. Il campionato venne poi vinto altre tre volte: nel 1930, nel 1934 e nel 1936; cinque edizioni vinte nelle prime quindici.\nIl periodo di gloria del club si interruppe dopo la seconda guerra mondiale e il club inanell\u00f2 una serie di negative posizioni in campionato che si protrassero per tutti gli anni quaranta e cinquanta. Un miglioramento si registr\u00f2 nella met\u00e0 degli anni sessanta quando il club ottenne due terzi posti ed una seconda posizione, ma ben prest\u00f2 torn\u00f2 nelle posizioni pi\u00f9 basse della classifica. Gli scarsi risultati furono in parte causati dallo status dilettantistico della squadra, che non offriva un \"appeal\" sufficiente ad attirare i migliori giocatori, che preferivano militare nelle squadre con lo status semi-professionistico. Nel 1969 la squadra divenne finalmente semi-professionistica perdendo il suo precedente status di dilettante. Il primo calciatore a firmare un contratto semi-professionistico fu Tony O'Connell, che firm\u00f2 l'11 marzo dello stesso anno.\nLa squadra risorse negli anni settanta: proprio 1970 \u00e8 datata la vittoria in FAI Cup che interruppe un periodo di 34 anni senza trofei vinti. La vittoria in coppa nazionale ebbe come conseguenza la qualificazione alla Coppa delle Coppe 1970-1971, esordio assoluto del Bohemian nelle Coppe europee: questo debutto si rivel\u00f2 per\u00f2 amaro, in quanto gli irlandesi uscirono gi\u00e0 al turno preliminare contro i cechi del TJ Gottwaldov (risultato aggregato: 3-4). Qualche anno dopo il Bohemian ritrov\u00f2 il successo anche in campionato (nel 1975 e nel 1978) a ben 39 anni di distanza dall'ultimo.\nGli anni ottanta furono privi di trofei vinti ma il club inanell\u00f2 una serie di buoni risultati in campionato oltre a qualche partecipazione alle coppe europee; a tal proposito viene ricordato il successo del Bohemian sui Rangers del settembre 1984 (3-2), che rappresenta la prima vittoria del club rossonero in Coppa UEFA. Il digiuno di trofei si interruppe nel maggio 1992 quando i \"Bohs\" vinsero la FAI Cup al Lansdowne Road di fronte a 17.000 persone. Nel resto degli anni novanta il club non vinse altri trofei, ma ottenne discreti risultati in campionato (tra cui tre secondi posti) e in coppa nazionale.\nGli anni 2000 si aprirono con una delle stagioni pi\u00f9 gloriose della storia del club: il 2000-2001 vide infatti i \"Bohs\" trionfare sia in campionato che in coppa nazionale, centrando il double a 73 anni dall'ultimo. Inoltre, il Bohemian ottenne qualche risultato rilevante anche in Europa: nella Coppa UEFA 2000-2001 sconfisse il favorito Aberdeen nel turno preliminare; nel turno successivo gli irlandesi vennero eliminati dai tedeschi del Kaiserslautern ma riuscirono a cogliere una vittoria in trasferta al Fritz-Walter-Stadion (1-0). Nella stessa stagione la societ\u00e0 ottenne lo status di \"fully professional\", diventando cio\u00e8 squadra professionistica. La stagione successiva i \"Bohs\" esordirono in UEFA Champions League: vennero eliminati al secondo turno preliminare dall'Halmstads, dopo aver eliminato il Levadia Tallinn al primo turno col risultato aggregato di 3-0. L'annata successiva (2002-2003) vide i rossoneri vincere il campionato per la nona volta. Nell'edizione 2003-2004 della Champions League, il Bohemian venne nuovamente eliminato nel secondo turno (dal Rosenborg) dopo aver eliminato il Bate Borisov nel primo turno. Dopo qualche anno senza trofei, nel 2007 venne scelto Pat Fenlon come nuovo allenatore: il Bohemian conquist\u00f2 il titolo nazionale nel 2008 con un margine record di 19 punti e si ripet\u00e9 nel 2009, centrando i primi due titoli consecutivi di tutta la sua storia. Nell'edizione 2009-2010 della Champions League, i \"Bohs\" sono andati vicini al passaggio del secondo turno preliminare contro gli austriaci del Red Bull Salisburgo: dopo un pareggio 1-1 in trasferta, il Salisburgo trov\u00f2 il gol qualificazione all'87\u00ba minuto della gara di ritorno giocata al Dalymount Park.\nIl 15 maggio 2010 il Bohemian ha vinto la sua prima Setanta Sports Cup battendo in finale il St Patrick's Athletic al Tallaght Stadium (1-0). Nell'edizione 2010-2011 della Champions League il Bohemian \u00e8 stato eliminato al secondo turno preliminare dai gallesi del The New Saints: dopo la vittoria casalinga dell'andata (1-0), i rossoneri hanno sub\u00ecto una pesante sconfitta in trasferta (0-4) nella sfida di ritorno, che il manager Fenlon ha etichettato come \u00abvergognosa\u00bb.\nStrutture.\nStadio.\nLo stadio di casa \u00e8 il Dalymount Park. La capacit\u00e0 originaria dell'impianto \u00e8 di 12.200 persone; dopo la ristrutturazione del 1999, la capacit\u00e0 dello stadio \u00e8 stata ridotta a 7.955 posti.\nEsso ha una capienza considerevole in rapporto agli altri stadi irlandesi; in passato \u00e8 stato uno degli impianti pi\u00f9 importanti della nazione, avendo ospitato oltre 80 incontri della Nazionale.\n la media spettatori per le gare interne del Bohemian \u00e8 di circa 2500 persone.\nAllenatori.\nDi seguito l'elenco degli allenatori del Bohemian da quando la carica \u00e8 stata assegnata ad una singola persona ed a tempo pieno.\nStatistiche e record.\nStatistiche di squadra.\nLa migliore vittoria (campionato) del Bohemian si registr\u00f2 per due volte col punteggio di 8-0. La prima volta contro l'Olympia nell'annata 1922-1923; la seconda volta contro l'Home Farm nell'annata 1977-1978. La peggiore sconfitta (campionato) venne incassata il 5 febbraio 1955 per mano dei rivali dello Shamrock Rovers (0-7). Il campionato concluso col maggior numero di punti conquistati \u00e8 quello del 2008 nel quale, peraltro, si verific\u00f2 un distacco record di 19 punti.\nStatistiche individuali.\nIl giocatore che ha fatto registrare il maggior numero di presenze in assoluto con la maglia del Bohemian \u00e8 Tommy Kelly, centrocampista attivo negli anni '60, settanta e ottanta; egli ha disputato 575 partite con questa maglia. Il miglior cannoniere in assoluto \u00e8 invece Turlough O'Connor, capace di segnare ben 192 reti per i \"Bohs\". Il primatista di marcature relative al solo campionato \u00e8 invece Glen Crowe, attivo principalmente negli anni 2000.\nTifoseria e rivalit\u00e0.\nI tifosi del Bohemian sono originari in grande maggioranza di Dublino, e prevalentemente della parte nord della citt\u00e0. Altri sostenitori della squadra si trovano per\u00f2 anche nel resto d'Irlanda.\nNel 2007 un certo numero di sostenitori del club hanno creato un gruppo ultras - denominato \"The Notorious Boo-Boys\" (NBB) - nell'intento di animare e colorare l'atmosfera delle partite casalinghe.\nLa rivalit\u00e0 pi\u00f9 accesa \u00e8 quella con i concittadini dello Shamrock Rovers. Geograficamente, il Bohemian rappresenta il \"Northside\" (parte nord) di Dublino, mentre lo Shamrock Rovers rappresenta il \"Southside\" (parte sud) della citt\u00e0.. Queste due zone sono separate dal corso del fiume Liffey L'intensa rivalit\u00e0 tra rossoneri e biancoverdi ebbe origine negli anni settanta, dopo lo scioglimento del Drumcondra (precedente rivale dello Shamrock Rovers). Gli incontri tra le due squadre attirano solitamente un vasto seguito di pubblico e qualche volta sono stati teatro di tensioni tra minoranze delle due tifoserie. Per questi motivi \u00e8 consistente la presenza di forze dell'ordine (Garda\u00ed)."}
{"id": "661054", "revid": "938", "url": "https://it.wikipedia.org/wiki?curid=661054", "title": "Campionati del mondo di atletica leggera 1997", "text": "I Campionati del mondo di atletica leggera 1997 (in inglese \"6th IAAF World Championships in Athletics\") sono stati la 6\u00aa edizione dei Campionati del mondo di atletica leggera. La competizione si \u00e8 svolta dal 1\u00ba al 10 agosto presso lo stadio Stadio Olimpico di Atene, in Grecia."}
{"id": "661055", "revid": "83549", "url": "https://it.wikipedia.org/wiki?curid=661055", "title": "Evagrio", "text": ""}
{"id": "661056", "revid": "2128848", "url": "https://it.wikipedia.org/wiki?curid=661056", "title": "Caratteri cinesi", "text": "I caratteri cinesi () sono le unit\u00e0 minime di significato (in linguaggio specialistico chiamate logogrammi) utilizzate nella scrittura del cinese.\nLe pi\u00f9 antiche testimonianze certe dell'esistenza di un sistema di scrittura basato sui caratteri antenati degli attuali caratteri cinesi risalgono al 1250 a.C. Alcune varianti dei caratteri cinesi sono impiegati anche nel sistema di scrittura giapponese, e in passato erano usati per scrivere anche il coreano e il vietnamita.\nLe caratteristiche.\nIl 4% circa dei caratteri cinesi deriva direttamente da singoli pittogrammi () e molto spesso al lettore odierno la relazione tra i due non appare necessariamente chiara. Il restante 96% \u00e8 costituito dagli aggregati logici (), caratteri combinati da pi\u00f9 elementi che ne indicano il significato e dai composti fonetici (), caratteri composti da due elementi uno dei quali indica l'area semantica di appartenenza e l'altro la sua pronuncia, anche se questa \u00e8 spesso solo simile a quella odierna a causa dei cambiamenti susseguitisi nel tempo e della differenza tra le lingue d'origine. I caratteri cinesi contenuti nel Dizionario Kangxi sono circa 49.030, anche se un gran numero di questi sono varianti di raro utilizzo accumulatesi nel corso dei secoli. Lo \"Zhonghua Zihai\", il pi\u00f9 grande dizionario cinese pubblicato, comprende oltre 85.000 caratteri. In Cina la conoscenza di duemila caratteri costituisce la soglia dell'alfabetizzazione.\nTradizionalmente in Cina a ogni carattere corrisponde un'unica sillaba. Molte parole in tutte le moderne variet\u00e0 della lingua cinese sono polisillabiche e richiedono quindi la scrittura di due o pi\u00f9 caratteri. Parole con una radice etimologica comune appartenenti a diverse lingue o dialetti cinesi con lo stesso o simile significato \u2013 ma con diversa pronuncia \u2013 vengono scritte con lo stesso carattere. Molti caratteri sono stati inoltre adottati in cinese con il significato che hanno assunto in giapponese o coreano per esprimere concetti propri di quelle civilt\u00e0, trascurandone totalmente la pronuncia. L'assenza di una stretta relazione tra pronuncia e scrittura dei caratteri ha cos\u00ec reso possibile il loro utilizzo in lingue tra loro molto diverse e senza altri punti di contatto.\nProprio come le lettere dell'alfabeto latino hanno forme caratteristiche (con le minuscole che occupano un'area tondeggiante con tratti ascendenti e discendenti in alcune di esse), i caratteri cinesi occupano pi\u00f9 o meno un'area quadrata. I caratteri costituiti da pi\u00f9 elementi schiacciano queste parti tra loro in modo da mantenere una forma e una dimensione omogenee; questo \u00e8 il caso soprattutto di caratteri scritti in stile \"s\u00f2ngt\u01d0\" (). Per questo motivo i principianti spesso si esercitano in fogli con celle quadrate e i cinesi usano a volte il termine \"caratteri quadrati\" ().\nLa forma attuale di molti caratteri cinesi cambia in alcune culture. Nella Repubblica Popolare Cinese nel 1956 sono stati adottati i caratteri cinesi semplificati, ma i caratteri cinesi tradizionali sono ancora usati a Taiwan e Hong Kong. Il Giappone usa un insieme di caratteri meno drasticamente semplificati dal 1946, mentre la Corea ne ha limitato l'uso e il Vietnam li ha completamente aboliti a favore della scrittura con l'alfabeto latino.\nI caratteri cinesi sono noti anche come sinogrammi e il sistema di scrittura cinese come sinografia. Le lingue non cinesi che hanno adottato la sinografia \u2013 e attraverso l'ortografia un grande numero di prestiti dalla lingua cinese \u2013 sono note come sinoxeniche, indipendentemente dal fatto che l'uso dei caratteri continui o meno ai giorni nostri. Il termine non implica nessuna parentela linguistica con il cinese. Le maggiori lingue sinoxeniche sono generalmente considerate il giapponese, il coreano, il vietnamita e la lingua zhuang; in passato fecero parte di questa categoria anche le lingue tangut e jurchen.\nStoria.\nPrime tracce.\nIl sistema di scrittura cinese viene rilevato per la prima volta nel XIV secolo a.C. o secondo altre fonti del XVII secolo a.C. durante la dinastia Shang. Da questo periodo si hanno numerosi esempi di scrittura su ossa, gusci di tartaruga e vasi di bronzo i quali possono anche essere considerati come antenati dei moderni caratteri cinesi che fin dall'inizio erano composti da morfemi, cio\u00e8 da caratteri che rappresentano una singola sillaba. I resti sono stati ritrovati in luoghi adiacenti al Fiume Giallo. In seguito alle scoperte fatte a Jiahu l'uso di segni neolitici in Cina fu retrodatato di due millenni rispetto a quanto ritenuto in precedenza. L'uso dei segni non pu\u00f2 essere comunque facilmente fatto coincidere con l'origine della scrittura, della quale essi rappresentano uno stadio primitivo. Secondo le parole degli archeologi autori della scoperta: \nIl primo sistema di scrittura.\nLa pi\u00f9 antica prova archeologica certa dell'esistenza indiscutibile di un sistema di scrittura chiaramente riconoscibile come cinese \u00e8 costituita dalle iscrizioni oracolari su ossa animali () ritrovate presso il sito archeologico di Anyang, citt\u00e0 associata alla dominazione Shang e risalenti al 1200-1250 a.C. Si pu\u00f2 presumere che l'invenzione della scrittura sia il frutto di un processo che parte dalla rappresentazione di motivi ricorrenti nelle crepe e proseguito poi con l'associazione di significato a ciascun segno.\nL'usanza di trarre degli auspici impiegando ossa provenienti da carapaci di tartaruga o spalle di bue \u00e8 testimoniata da diversi ritrovamenti archeologici risalenti al tardo neolitico (fine II millennio a.C.). Le ossa venivano poste sul fuoco fino al formarsi di spaccature sulla loro superficie, oppure si ricorreva ad altri modi per ottenere le spaccature: in tutti i casi le configurazioni di crepe formavano dei segni, che venivano interpretati come risposte dell'oracolo alle interrogazioni che erano state fatte alla divinit\u00e0. Sebbene si trovino tracce di questa usanza in diverse culture neolitiche cinesi, soltanto con i ritrovamenti di Anyang e quindi con la dinastia Shang si pu\u00f2 parlare di un impiego sistematico della scrittura.\nLe iscrizioni oracolari pervenute fino a noi sono quasi tutte dei testi brevi (generalmente meno di due dozzine di caratteri), strettamente legati all'ambito della religione del culto: il re interrogava l'oracolo e la risposta data da quest'ultimo veniva incisa sullo stesso osso impiegato durante il rito. Tra carapaci di tartaruga e scapole bovine, sono pervenute fino a noi oltre 200.000 iscrizioni su ossa risalenti al periodo Shang (1200-1050 a.C.).\nI caratteri di epoca Shang sono decisamente diversi da quelli del cinese che si ritrova nelle epoche pi\u00f9 tarde, ma sono comunque parzialmente decifrabili. Sebbene per oltre un terzo del totale dei segni trovati non si possa trovare un derivato equivalente nel cinese moderno e il loro significato sia di conseguenza ancora sconosciuto, il gran numero di ossa ritrovate ha reso possibile ricostruire molte informazioni relative all'epoca degli Shang. A queste bisogna sommare le centinaia di iscrizioni sui manufatti in bronzo () del medesimo periodo. Sebbene gli Shang conoscessero gi\u00e0 l'uso del pennello, non esistono tuttavia testimonianze di scrittura con l'inchiostro ed \u00e8 probabile che durante l'epoca Shang l'uso della scrittura non interessasse n\u00e9 l'attivit\u00e0 amministrativa n\u00e9 quella letteraria, ma anzi fosse limitato esclusivamente all'ambito sacrale.\nIl recupero e lo studio delle ossa oracolari per le piromanzie (cio\u00e8 plastromanzie e scapulomanzie) e dei bronzi Shang e Zhou (vasi, bacinelle, specchi, bracieri, pettini...) permettono lo studio delle prime versioni dei caratteri cinesi per tracciarne l'evoluzione e permettere una loro ricostruzione filologica.\nDiffusione e riforme.\nSoltanto a partire dall'XI secolo a.C. l'uso della scrittura si sarebbe esteso oltre l'ambito strettamente religioso/oracolare, divenendo strumento diffuso tra la nascente classe nobiliare, la cui evoluzione contraddistingue l'avvento della dinastia Zhou. A partire dal X-IX secolo a.C. vi sono evidenze di un uso rituale (decreti regali, riconoscimento dei servigi di funzionari o dignitari), politico (giuramenti di alleanza) e burocratico (redazione di genealogie) della scrittura: \u00e8 a quest'epoca che verosimilmente si pu\u00f2 far risalire la prima riforma della scrittura.\nLa pi\u00f9 famosa riforma della scrittura cinese coincise con la nascita del primo impero unitario sotto il primo imperatore Qin. Sotto la sua egida fu promossa una standardizzazione delle forme dei caratteri: furono stabilite e imposte le componenti da usare per scrivere ciascun carattere, mandando in disuso molte delle forme pi\u00f9 antiche.\nL'ultima riforma della scrittura cinese avvenne nel XX secolo, quando la Repubblica Popolare Cinese approv\u00f2 l'introduzione dei caratteri cinesi semplificati per facilitare l'alfabetizzazione delle masse.\nOrigini mitiche.\nSecondo la tradizione, il leggendario imperatore Huang Di avrebbe commissionato al funzionario Cangjie l'invenzione di un sistema di scrittura. Per adempiere al suo compito, Cangjie trasse ispirazione dalla natura, studiando gli animali del mondo, i paesaggi della terra e le stelle in cielo, cercando di catturarne le caratteristiche fondamentali e trascriverle in simboli che li rappresentassero. Cos\u00ec, si dice, nacquero tutti i vari caratteri della scrittura cinese antica."}
{"id": "661057", "revid": "287204", "url": "https://it.wikipedia.org/wiki?curid=661057", "title": "Georges Dumezil", "text": ""}
{"id": "661067", "revid": "125917842", "url": "https://it.wikipedia.org/wiki?curid=661067", "title": "Comunit\u00e0 montana Argentina Armea", "text": "La Comunit\u00e0 montana Argentina Armea era un comprensorio montano della Liguria, in provincia di Imperia, formato dai comuni di: Badalucco, Castellaro, Ceriana, Molini di Triora, Pompeiana, Taggia, Terzorio e Triora e dagli ex comuni di Carpasio e Montalto Ligure.\nPer disposizioni collegate alla legge finanziaria 2011 la comunit\u00e0 montana, cos\u00ec come tutte le altre della Liguria, \u00e8 stata soppressa con la Legge Regionale n\u00b0 23 del 29 dicembre 2010 e in vigore dal 1\u00ba maggio 2011.\nL'ente locale aveva sede a Taggia e l'ultimo presidente, eletto nel 2007, era Marcello Moraldo, attuale sindaco di Molini di Triora. Il territorio della comunit\u00e0 era compreso tra i comuni della valle Argentina e valle Armea.\nStoria.\nL'ente era stato istituito dopo le approvazioni delle leggi regionali n\u00b0 15 e 27 del 1973, emanate dalla Regione Liguria dopo l'istituzione ufficiale delle Comunit\u00e0 montane con la legge n\u00b0 1102 del 3 dicembre 1971.\nCon le nuove disposizioni della Legge Regionale n\u00b0 6 del 1978 la comunit\u00e0 montana assumeva, direttamente dalla regione, le funzioni amministrative in materia di agricoltura, sviluppo rurale, foreste e antincendio boschivo.\nCon la disciplina di riordino delle comunit\u00e0 montane, regolamentate con la Legge Regionale n\u00b0 24 del 4 luglio 2008 e in vigore dal 1\u00ba gennaio 2009, non faceva pi\u00f9 parte dell'originaria comunit\u00e0 montana il comune di Taggia che aveva delegato la stessa alle funzioni amministrative in materia di agricoltura, sviluppo rurale, foreste e antincendio boschivo.\nDal 1\u00ba maggio 2011 l'ente montano \u00e8 stato soppresso con il trasferimento delle deleghe in materia nuovamente alla Regione e ai comuni interessati."}
{"id": "661068", "revid": "729019", "url": "https://it.wikipedia.org/wiki?curid=661068", "title": "Glomere", "text": "Il glomere \u00e8 un ammassamento di api operaie che si stringono fra loro nei mesi invernali al fine di mantenere costante la temperatura all'interno di esso. Viene formato tra i favi mantenendo al centro parte delle scorte predisposte per superare la stagione fredda. Le api all'esterno del glomere possono sopravvivere a temperature molto rigide poich\u00e9 ricevono periodicamente il cambio dalle api all'interno dello stesso. Tutto questo viene praticato dentro l'Arnia (cassa per l'allevamento delle api)."}
{"id": "661069", "revid": "226458", "url": "https://it.wikipedia.org/wiki?curid=661069", "title": "Fujitsu VP", "text": "Le macchine VP furono la prima linea di supercomputer vettoriali prodotti da Fujitsu. La prima versione venne messa in commercio nel 1983 e venne rimpiazzata nel 1990 dalla linea VP2000. La linea venne sviluppata con l'utilizzo di fondi governativi, gli stessi fondi finanziarono i sistemi NEC SX-2 e Hitachi S-820. I fondi servivano a sviluppare una nuova linea di supercomputer Nipponici per strappare l'egemonia nel settore del supercalcolo ad aziende statunitensi come Cray Research o Convex Computer. La fine della guerra fredda ridusse notevolmente il mercato dei supercomputer e la maggior parte delle societ\u00e0 Nipponiche ritennero pi\u00f9 produttivo investire i fondi in altre ricerche.\nFujitsu sviluppo dei prototipi di coprocessori vettoriali chiamati F230-75 che vennero installati all'interno dei mainframe utilizzati dalla Japanese Atomic Energy Commission e dal National Aerospace Lab nel 1977. I processori erano simili come progetto a quelli integrati nel Cray-1 ma non gestivano il \"vector chaining\" e quindi risultavano abbastanza lenti. Tuttavia le macchine erano abbastanza economiche e venivano viste come fonte di orgoglio nazionale e quindi inizi\u00f2 la loro commercializzazione con un progetto che includeva anche dei processori scalari in modo da creare un progetto completo.\nIl risultato venne presentato nel 1983 con il nome di VP-100 e VP-200. Le macchine erano differenziate per una diversa frequenza di clock. In seguito vennero messe in commercio delle unit\u00e0 di fascia bassa chiamate VP-30 e VP-50. Nel 1986 venne presentata una versione con due pipeline chiamata VP-400. L'anno successivo l'intera serie venne aggiornata con una nuova unit\u00e0 vettoriale che gestiva la possibilit\u00e0 di sommare e moltiplicare due dati per ciclo di clock. La serie aggiornata aggiunse una E al nome e quindi la serie passo da VP-30E fino a VP-400E.\nUn problema del progetto era la limitata banda verso la memoria, i processori avevano una sola unit\u00e0 di caricamento dati. Il top della gamma, il sistema VP-400E aveva una banda di 4.57 GB/s di picco e forniva una potenza di calcolo di picco di solo 0.5 GLOPS con i numeri in virgola mobile a 64 bit. I progetti statunitensi avevano gi\u00e0 focalizzato il problema e per esempio il Cray-2 aveva una banda passante per ogni processore di 2 GB/s e il sistema gestiva fino a 4 processori.\nLa serie VP vendette principalmente in Giappone e circa 80 unit\u00e0 vennero vendute prima della presentazione della serie VP2000."}
{"id": "661071", "revid": "163662", "url": "https://it.wikipedia.org/wiki?curid=661071", "title": "David Palmer", "text": ""}
{"id": "661074", "revid": "599013", "url": "https://it.wikipedia.org/wiki?curid=661074", "title": "Rainer Ludwig Claisen", "text": "Biografia.\nFiglio di un giurista, nacque a Colonia e studi\u00f2 chimica all'Universit\u00e0 di Bonn (1869). Serv\u00ec l'esercito in qualit\u00e0 di infermiere e continu\u00f2 i suoi studi alla \"Georg-August Universit\u00e4t\" di Gottinga. Nel 1872 torn\u00f2 all'Universit\u00e0 di Bonn e dopo due anni inizi\u00f2 la sua carriera accademica, lavorando all'interno del laboratorio di Kekul\u00e9. Ebbe l'occasione di collaborare con Emil Fisher durante la docenza onoraria all'Universit\u00e0 di Berlino, iniziata nel 1904. \nMor\u00ec nel 1930 a Godesberg am Rhein, vicino a Bonn.\nAltri progetti.\n "}
{"id": "661078", "revid": "1516566", "url": "https://it.wikipedia.org/wiki?curid=661078", "title": "Ritroncato", "text": "In araldica il termine ritroncato indica lo scudo troncato e nuovamente troncato. Si pu\u00f2 considerare equivalente alla blasonatura: \"troncato, il 1\u00b0 di \u2026, il 2\u00b0 troncato di \u2026 e di ...\" che allora diventa \"troncato di \u2026 e ritroncato di \u2026 e di \u2026\".\nAlcuni araldisti utilizzano il termine \"ritroncato\" anche per indicare uno scudo in cui la linea di troncatura non \u00e8 diritta, ma presenta uno scalino a destra o a sinistra. In questo caso occorre blasonare anche la direzione della seconda linea di partizione che interrompe la troncatura. "}
{"id": "661082", "revid": "10652", "url": "https://it.wikipedia.org/wiki?curid=661082", "title": "Pori (micologia)", "text": ""}
{"id": "661091", "revid": "1305772", "url": "https://it.wikipedia.org/wiki?curid=661091", "title": "Comunit\u00e0 montana Intemelia", "text": "La Comunit\u00e0 montana Intemelia era un comprensorio montano della Liguria, in provincia di Imperia, formato dai comuni di: Airole, Apricale, Bajardo, Bordighera, Camporosso, Castel Vittorio, Dolceacqua, Isolabona, Olivetta San Michele, Perinaldo, Pigna, Rocchetta Nervina, San Biagio della Cima, Seborga, Soldano, Vallebona, Vallecrosia e Ventimiglia.\nPer disposizioni collegate alla legge finanziaria 2011 la comunit\u00e0 montana, cos\u00ec come tutte le altre della Liguria, \u00e8 stata soppressa con la Legge Regionale n\u00b0 23 del 29 dicembre 2010 e in vigore dal 1\u00ba maggio 2011.\nL'ente locale aveva sede a Dolceacqua, il presidente era Gianstefano Orengo, attuale sindaco di Castel Vittorio, eletto nel 1999 e confermato nel 2009.\nStoria.\nL'ente era stato istituito dopo le approvazioni delle leggi regionali n\u00b0 15 e 27 del 1973, emanate dalla Regione Liguria dopo l'istituzione ufficiale delle Comunit\u00e0 montane con la legge n\u00b0 1102 del 3 dicembre 1971.\nCon le nuove disposizioni della Legge Regionale n\u00b0 6 del 1978 la comunit\u00e0 montana assumeva, direttamente dalla regione, le funzioni amministrative in materia di agricoltura, sviluppo rurale, foreste e antincendio boschivo.\nCon la disciplina di riordino delle comunit\u00e0 montane, regolamentate con la Legge Regionale n\u00b0 24 del 4 luglio 2008 e in vigore dal 1\u00ba gennaio 2009, non facevano pi\u00f9 parte dell'originaria comunit\u00e0 montana i comuni di Bordighera, Camporosso, Vallecrosia e Ventimiglia che avevano delegato la stessa alle funzioni amministrative in materia di agricoltura, sviluppo rurale, foreste e antincendio boschivo.\nDal 1\u00ba maggio 2011 l'ente montano \u00e8 stato soppresso con il trasferimento delle deleghe in materia nuovamente alla Regione e ai comuni interessati."}
{"id": "661095", "revid": "256896", "url": "https://it.wikipedia.org/wiki?curid=661095", "title": "Inaf", "text": ""}
{"id": "661097", "revid": "5456", "url": "https://it.wikipedia.org/wiki?curid=661097", "title": "Villain e Fassio", "text": ""}
{"id": "661098", "revid": "767487", "url": "https://it.wikipedia.org/wiki?curid=661098", "title": "Giorgio Conte (cantante)", "text": "Biografia.\nLe prime esperienze musicali dei due fratelli Giorgio e Paolo avvengono nello stesso gruppo, con Giorgio alla batteria e Paolo al vibrafono; poco dopo le loro strade si separeranno, e Giorgio Conte inizier\u00e0 a comporre le musiche di molte canzoni per cantanti, Rosanna Fratello (\"Non sono Maddalena\"), Gipo Farassino (\"Girano\").\nCome cantautore debutta nel 1982 con \"Zona Cesarini\", a cui segue nel 1987 \"L'erba di San Pietro\"; continua comunque l'attivit\u00e0 come autore, scrivendo per Ornella Vanoni, Mina (\"Tir\" e \"Il plaid\", inclusi entrambi dalla Tigre nel suo disco del 1989 Uiallalla), e Francesco Baccini (\"Qua qua quando\" e \"La giostra di Bastian\"). Scrive, partecipando anche vocalmente, per Loretta Goggi (\"Fuori ci sono i lupi\") e Rossana Casale (\"Davvero propizio il giorno per il Toro e il Capricorno\").\nContemporaneamente, partecipa anche ad un programma radiofonico, \"Quelli che la radio\" (trasmesso su Radio Due), e si dedica anche al teatro (ne \u00e8 un esempio la tourn\u00e9e con Bruno Gambarotta).\nCome il fratello, lavora anche in uno studio legale, che decide di lasciare nel 1993, dopo la partecipazione al Club Tenco, per dedicarsi completamente alla musica.\nSi d\u00e0 allora a concerti di grande successo prevalentemente nel resto dell'Europa, e non torner\u00e0 in Italia fino al 1999. Pubblica vari dischi particolarmente considerati dalla critica e dal pubblico pi\u00f9 attento. Attualmente, la sua attivit\u00e0 musicale \u00e8 conosciuta oltre che in Italia anche in Europa e Canada.\nDal 2008 ricopre la carica onorifica di \"Gran Cad\u00ec\" nel Sultanato dello Swing, un originale progetto del musicista sanremese Freddy Colt, chiamato il \"Sultano dello Swing\" italiano.\nAll'inizio dell'autunno 2011 esce l'album di inediti \"C.Q.F.P.\", che contiene anche una canzone scritta e musicata dal fratello Paolo (\"Monticone\").\n\"...\u00c8 un album pieno zeppo di effetti speciali: c'\u00e8 il richiamo del cinghiale in amore, ci sono i carillons, il canto del gallo, il fruscio delle spazzole ed il rumore di due scatole di chiodi, un'armonica a bocca suonata da uno che non la sa suonare, c'\u00e8 il richiamo della quaglia ed il verso della tortora e della civetta, il rumore della selce che mola la falce\u2026\n\u00c8 un album fatto come volevo io, in casa mia, con le mie chitarre e con il mio pianoforte (non proprio di gran marca), con i suoi rumorosissimi pedali\u2026\nDodici mie canzoni ed una di Paolo, stupenda e commovente\u2026\nAh, dimenticavo! C'\u00e8 anche un fisarmonicista/pianista/rumorista che ha sorretto e rifinito tutta l'impalcatura dell'opera. Trattasi di Walter Porro. Non finir\u00f2 mai di ringraziarlo!\" (Giorgio Conte)\nNel novembre 2011 viene pubblicato il suo nuovo libro \"Un trattore arancio\", Cairo Editore.\nIl 7 ottobre 2014 esce il nuovo album \"Cascina Piovanotto\".\nNel 2016 l'Associazione \"Civilia - Cultura, parole e musica\" gli assegna il Premio \"Civilia - Canzone d'Autore\".\nIl 6 ottobre 2017 esce l'album \"Sconfinando\", composto da 7 brani inediti e 9 riletture di brani del suo repertorio, tutti eseguiti con l'Orchestra Sinfonica Duchessa di Parma."}
{"id": "661099", "revid": "991694", "url": "https://it.wikipedia.org/wiki?curid=661099", "title": "Ym prat", "text": ""}
{"id": "661100", "revid": "991694", "url": "https://it.wikipedia.org/wiki?curid=661100", "title": "Al bhed", "text": ""}
{"id": "661101", "revid": "188116", "url": "https://it.wikipedia.org/wiki?curid=661101", "title": "Afd", "text": ""}
{"id": "661108", "revid": "339392", "url": "https://it.wikipedia.org/wiki?curid=661108", "title": "Jahre Viking", "text": ""}
{"id": "661111", "revid": "2", "url": "https://it.wikipedia.org/wiki?curid=661111", "title": "Superpetroliera", "text": ""}
{"id": "661112", "revid": "2111283", "url": "https://it.wikipedia.org/wiki?curid=661112", "title": "Calvana", "text": "La Calvana \u00e8 una catena montuosa, appartenente sia geograficamente che morfologicamente all'Appennino. Posta fra l'Appennino pratese ed il Mugello \u00e8 caratterizzata da una serie di rilievi che si snodano per una quindicina di chilometri fra i 700 e gli 800 metri, ma raggiungendo, nel tratto centrale, anche altezze maggiori (Monte Maggiore, 916 metri). Fa parte del Subappennino toscano.\nPosta al confine tra le province toscane di Prato e Firenze, vi si trovano un'area naturale protetta di interesse locale (ANPIL), un sito di interesse comunitario, un sito di interesse regionale (SIR) e un complesso forestale facente parte del Patrimonio Agricolo-Forestale Regionale.\nMorfologia.\nLa catena della Calvana prende corpo da Montecuccoli in provincia di Firenze nel comune di Barberino del Mugello e prosegue fino alla frazione di La Querce nel comune di Prato, e l'estremit\u00e0 Nord-Occidentale del Comune di Cantagallo. La sua massima altitudine si riscontra nel Monte Maggiore (916\u00a0m); altre vette della catena montuosa sono il Poggio dei Mandrioni (851\u00a0m), il Monte Cantagrilli (819\u00a0m), il Monte Prataccio (775\u00a0m) e La Retaia (772\u00a0m), mentre la massima altitudine all'estremit\u00e0 sud-orientale \u00e8 quella di Poggio Castiglioni (387\u00a0m).\nGeologia.\nL'origine della catena si pu\u00f2 ricondurre ad un processo di sedimentazione, iniziato 100 milioni di anni fa. Circa 45 milioni di anni fa ha avuto inizio il processo di sollevamento (ancora in atto). L'attuale posizione risale ad oltre 5 milioni di anni.\nLa Calvana \u00e8 caratterizzata da fenomeni carsici, sia superficiali, come le doline, che sotterranei con la presenza di numerose grotte, in parte ancora da esplorare.\nLa dorsale montuosa \u00e8 costituita prevalentemente da rocce calcaree, tra cui un calcare bianco conosciuto localmente col nome di pietra alberese, utilizzata nell'edilizia storica e nell'architettura pratese (oltre che per la calce).\nL'area risulta essere sismicamente attiva per la presenza di faglie che possono causare eventi sismici di magnitudo superiore a 5, come accadde anche il 26 giugno 1899 con la scossa del terremoto della Valle del Bisenzio.\nAspetti ambientali.\nI versanti sono generalmente rivestiti per la maggior parte da boschi di carpino, cerro e roverella. Alcune aree, soprattutto sul versante fiorentino presentano rimboschimenti di conifere e cipressi.\nLa parte sommitale, dai 700-750 metri fin sui crinali, \u00e8 invece caratterizzata da aree a prateria, interrotte da macchie e boschetti, che costituiscono la particolarit\u00e0 ambientale della Calvana, ed in cui vivono quasi 60 specie di orchidee spontanee ed altre specie erbacee rare.\nTali aree di crinale sono tradizionalmente utilizzate come pascoli dove \u00e8 facile trovare la Calvanina (o Calvana), una razza bovina autoctona a rischio di estinzione, cos\u00ec come cavalli allo stato brado.\nAlcune zone a bassa altitudine sono coltivate ad oliveti.\nLa fauna pi\u00f9 interessante dal punto di vista ambientale \u00e8 costituita dalla popolazione di rettili e anfibi. Tra questi due specie tutelate: la salamandrina dagli occhiali, che vive in alcuni torrenti, ed il raro ululone dal ventre giallo, che vive in piccoli stagni.\nL'avifauna \u00e8 rappresentata soprattutto da passeriformi e rapaci (falco pecchiaiolo, albanella minore, biancone)\nSono presenti anche ungulati selvatici introdotti (cinghiale, cervo e capriolo).\nProvvedimenti istitutivi.\nAnpil.\nNel 2003, le provincie di Prato e Firenze hanno costituito l'Area naturale protetta di interesse locale (ANPIL) della Calvana. L'estensione dell'area \u00e8 di 4.500 ha per la provincia di Firenze (Barberino di Mugello 2.850 ha e Calenzano 1.650 ha) e di 2.679 ha per la provincia di Prato (Cantagallo 434 ha, Vaiano 1.173 ha, Prato 1.072 ha).\nIn questa fase, le Amministrazioni Comunali di Barberino del Mugello, Calenzano, Cantagallo, Prato e Vaiano, dovrebbero definire il piano di gestione, attraverso il coordinamento delle Provincie di Prato e Firenze,\npSIC-SIR.\nDal punto di vista ambientale la Calvana \u00e8 sito di interesse comunitario (Sic) ed ospita specie molto particolari, come orchidee selvatiche e anfibi molto rari.\nFlora.\nAll'interno dell'Anpil - Monte Calvana il Progetto ARCA ha individuato le seguenti specie vegetali:\nSentieri.\nDi seguito sono indicati i vari sentieri, contraddistinti dalla specifica numerazione conferita dal Club Alpino Italiano, che attraversano l'area protetta dei Monti della Calvana."}
{"id": "661113", "revid": "2208340", "url": "https://it.wikipedia.org/wiki?curid=661113", "title": "Cervus nippon", "text": "I cervi sika, pi\u00f9 correttamente cervi shika o cervi del Giappone (\"Cervus nippon\", ), sono cervi di grandezza media, massicci, con il capo sottile e il mantello maculato, coda di media lunghezza e palchi a struttura semplice con 8 o 10 punte.\nSi tratta di una specie nativa del sud-est dell'Asia, da cui fu introdotta poi in molte altre parti del mondo. \u00c8 considerata a rischio di estinzione in molte aree, tranne che in Giappone, dove invece la popolazione \u00e8 sovrabbondante.\nIl nome \"sika\" deriva dalla parola giapponese che significa \"cervo\". Nella lingua giapponese infatti il suono \"si\" \u00e8 inesistente e l'origine del termine sika \u00e8 legata semplicemente ad un errore di trascrizione (essendo il suono giapponese \"shi\" il corrispettivo di quello italiano \"sci\"). In Giappone la specie \u00e8 per\u00f2 conosciuta come \"nihonjika\" (\u30cb\u30db\u30f3\u30b8\u30ab\uff08\u65e5\u672c\u9e7f\uff09, nome dato dall'unione di \"nihon\" (Giappone, \u65e5\u672c) e \"shika\" (Cervo, \u9e7f) che diviene per\u00f2 \"jika\") o ancora \"nipponjika\" (\u30cb\u30c3\u30dd\u30f3\u30b8\u30ab\uff08\u65e5\u672c\u9e7f\uff09, \"nippon\" (altro modo per dire \"Giappone\") + \"jika\") da cui si intuisce l'origine del nome scientifico \"Cervus nippon\" (appunto \"Cervo giapponese\").\nSottospecie.\nLa classificazione di alcune sottospecie non \u00e8 chiara perch\u00e9 ci sono state alcune manipolazioni genetiche, soprattutto in Giappone. \nIl \"C. n. hortulorum\" \u00e8 particolarmente controverso e non riportato nella lista sottostante.\nPopolazioni.\nIl sika del Giappone (\"Cervus nippon nippon\") \u00e8 la sottospecie tipo, allevata da secoli in Giappone, in templi, parchi e fattorie allo stato semi-domestico. Di conseguenza la sua acclimatazione in varie parti del mondo, tra cui i boschi e parchi europei (Inghilterra, Scozia, Francia, Germania, Danimarca) e perfino il Madagascar, \u00e8 stata facile.\nIl sika della Manciuria (\"Cervus nippon mantchuricus\") \u00e8 stato introdotto nel 1875 in Nuova Zelanda e successivamente in Australia. Inoltre nel 1950 i sovietici l'hanno introdotto nell'Azerbaigian. Il sika si \u00e8 sempre perfettamente adattato ai nuovi ambienti. Il sika \u00e8 infatti un cervo molto resistente: si adatta ai climi sfavorevoli e d'inverno non risente della scarsit\u00e0 di alimentazione. L'habitat naturale sono i boschi ricchi di radure, ma la specie si \u00e8 adeguata anche alle grandi coltivazioni e alle piantagioni. Il bramito che emette al periodo degli amori (novembre-dicembre) \u00e8 un alto grido spesso dai toni acutissimi. La gestazione dura sette mesi e mezzo, e un solo cerbiatto (raramente due) nasce tra la fine di giugno e i primi di agosto.\nIl sika di Formosa (\"Cervus nippon taioanus\") \u00e8 stato descritto come la specie pi\u00f9 bella di tutta la famiglia Cervidi. Alto circa 90\u00a0cm al garrese, \u00e8 pi\u00f9 piccolo del sika della Manciuria, ma pi\u00f9 grande di quello giapponese. Il mantello estivo \u00e8 castano chiaro con evidenti macchie bianche, pi\u00f9 scuro sotto il collo e sulla striscia dorsale fortemente marcata. Il mantello invernale \u00e8 pi\u00f9 folto e scuro, con macchie meno evidenti. Le corna misurano al massimo 50\u00a0cm. Il sika di Formosa abitava tutte le montagne al centro di Taiwan, anche fra le nevi perenni, e sembra vi fosse piuttosto comune. Durante il dominio giapponese fino alla fine della guerra era severamente protetto, ma dopo la guerra \u00e8 stato cacciato dai cinesi in pochi anni fin quasi all'estinzione (sembra che non abbia neppure protezione nominale), mentre le foreste indispensabili alla sua sopravvivenza venivano distrutte. Nonostante ci\u00f2, ve ne sono ancora piccole mandrie sui monti della regione di Taitung (da cui purtroppo gli aborigeni riforniscono anche i ristoranti), oltre a 100-200 sull'isola Verde o Lu-tao a 30\u00a0km ad est di Taitung, e una cinquantina allo zoo di Taipei.\nIl sika delle Isole Ryukyu (\"Cervus nippon keramae\") somiglia molto al sika del Giappone: \u00e8 solo un po' pi\u00f9 piccolo, con testa pure pi\u00f9 piccola e corna con pi\u00f9 appendici verrucose. Sembra infatti che sia stato introdotto sulle isole dal Giappone molti anni fa (vi \u00e8 registrato presente dal 1757) e che il lungo isolamento abbia dato luogo alla differenziazione di una forma insulare. La popolazione \u00e8 in declino (scesa da circa 160 a circa 30 dal 1954 al 1965) perch\u00e9 le isole sono molto piccole (pochissimi km\u00b2), il foraggio \u00e8 poco e di cattiva qualit\u00e0 (probabilmente per la presenza di capre), e l'acqua talvolta scarseggia. La razza \u00e8 stata dichiarata monumento nazionale nel 1955, e da allora \u00e8 severamente protetta.\nIl sika del nord della Cina (\"Cervus nippon mandarinus\") ha macchie pi\u00f9 grandi, ma meno numerose, e permanenti durante l'anno. Il colore del mantello \u00e8 chiaro, la pancia \u00e8 del colore del mantello e non bianca, le corna sono pi\u00f9 divaricate. Anticamente era probabilmente diffuso in tutta la Cina nord-orientale. Nel 1937 esisteva solo nella riserva di caccia imperiale di Tung Ling. Fino alla deposizione della dinastia Manci\u00f9 (1911-12) questa razza di sika era severamente protetta, ma in seguito i soldati ne uccisero la maggior parte, e i rimanenti non furono protetti. Oggi probabilmente esiste solo in piccoli numeri in fattorie dello Shan-si.\nIl sika dello Shanxi (\"Cervus nippon grassianus\") \u00e8 uno dei pi\u00f9 grandi (105\u2013110\u00a0cm al garrese, peso 100\u00a0kg), e le sue macchie sono quasi invisibili. Il colore \u00e8 bruno grigiastro scuro, tendente al marrone sul retro e sulle zampe. Era diffuso in tutta la zona montuosa dello Shanxi occidentale. Secondo Sowerby, l'ultimo vi fu ucciso nel 1920. Sembra esista ancora in alcuni zoo cinesi, ma la notizia non \u00e8 confermata.\nIl sika del sud della Cina (\"Cervus nippon kopschi\") \u00e8 piccolo (85\u00a0cm al garrese), solo poco pi\u00f9 grande di quello giapponese. Il dorso \u00e8 marrone con una lunga striscia vertebrale scura fiancheggiata da macchie bianche indistinte, la pancia \u00e8 bianca. Era distribuito dal bacino dello Yangtze a oriente fino alla costa, e a sud fino al Kwantung. Secondo Sowerby, gi\u00e0 nel 1937 questo sika era quasi estinto: non godeva di nessuna protezione ed era cacciato intensamente. Oggi \u00e8 severamente protetto, ma \u00e8 probabilmente estinto. Il sika in effetti era uno degli animali pi\u00f9 intensamente cacciati in Cina: le sue corna, essiccate, frantumate e bollite erano ritenute uno dei pi\u00f9 potenti afrodisiaci."}
{"id": "661117", "revid": "484362", "url": "https://it.wikipedia.org/wiki?curid=661117", "title": "Oggetti liturgici ebraici", "text": ""}
{"id": "661118", "revid": "2091899", "url": "https://it.wikipedia.org/wiki?curid=661118", "title": "Fujitsu VP2000", "text": "Il VP2000 era la seconda linea di supercomputer vettoriali prodotti da Fujitsu. La linea rimpiazzo la Fujitsu VP e venne presentata nel 1990 e venne venduta per un breve periodo prima di venir rimpiazzata da macchine basate su parallelismo massivo.\nLa VP2000 era sotto molti punti di vista simile al Cray-1, utilizzava dei processori vettoriali e un numero elevato di registri vettoriali che venivano utilizzati per accelerare le operazioni limitando gli accessi alla memoria. In aggiunta le unit\u00e0 vettoriali erano in grado di eseguire due operazioni di moltiplicazione e somma per ciclo di clock. Questo genere di operazioni erano molto comuni nelle applicazioni per supercomputer e quindi consentivano un netto incremento delle prestazioni. Il VP2000 a parit\u00e0 di frequenza di clock forniva prestazioni superiori a quelle del Cray-1.\nUn'altra differenza era che il sistema possedeva delle unit\u00e0 scalari che funzionavano alla met\u00e0 della frequenza utilizzata dalle unit\u00e0 vettoriali. Secondo la legge di Amdahl un calcolatore tende ad andare alla velocit\u00e0 dell'unit\u00e0 pi\u00f9 lenta a meno che i programmi non utilizzino in maniera preponderante le unit\u00e0 veloci. Quindi in teoria il VP2000 doveva fornire prestazioni inferiori a quelle del Cray-1 ma in realt\u00e0 questo non era vero. Il motivo di questa contraddizione tra teoria e pratica non \u00e8 chiaro.\nUno dei maggior difetti della prima unit\u00e0 VP era la limitata banda passante verso la memoria che limitava le prestazioni del sistema dato che spesso i processori dovevano attendere il caricamento dei dati dalla memoria. La serie VP2000 forn\u00ec i processori di una seconda unit\u00e0 di caricamento dati in modo da raddoppiare la banda passante verso la memoria.\nDiverse versioni della macchina vennero vendute e differenti prezzi. La linea di fascia bassa partiva con il VP2100 funzionante con un ciclo di clock di 8ns (125\u00a0MHz) e generava circa 0.5 gigaFLOPS (circa da un quarto a un ottavo della velocit\u00e0 di un Cray). I modelli VP2200 e VP2400 incrementarono la potenza di calcolo a 1.25 e 2.5 GigaFLOPS di picco. Il sistema di fascia alta VP2600 funzionava a 3.2 ns (312.5\u00a0MHz) e sviluppava 5 GigaFLOPS di picco. Tutti i modelli erano disponibili nella versione /10 con un solo processore scalare e nella versione /20 con due processori scalari. Inoltre la serie 2200 e 2400 erano disponibili anche nella versione /40 con quattro processori scalari. Dato che ogni processore scalare aveva due unit\u00e0 di caricamento dei dati dalla memoria, l'aggiunta di un processore scalare incrementava la larghezza di banda, consentiva a pi\u00f9 programmi di venire eseguiti contemporaneamente e quindi aumentava la possibilit\u00e0 di utilizzare le unit\u00e0 vettoriali. Ogni unit\u00e0 aumentava le prestazioni di circa 1.5 volte e difatti il VP2400/40 aveva prestazioni simili al VP2600/20.\nLe macchine utilizzavano un sistema operativo Unix compatibile chiamato UXP/M o il sistema operativo VSP/S compatibile con VMS. Entrambi i sistemi operativi vennero forniti dalla Amdahl Corporation. VSP/M veniva utilizzato con i programmi Fortran mentre UXP/M veniva utilizzato principalmente con programmi C. Venivano forniti compilatori con ottimizzazioni per vettorializzare i programmi per entrambi i linguaggi.\nCome molte altre compagnie Fujitsu decise di basare i suoi nuovi supercomputer sul parallelismo massivo e la famiglia VP2000 non fu venduta a lungo, sebbene furono vendute pi\u00f9 di 100 unit\u00e0."}
{"id": "661122", "revid": "287204", "url": "https://it.wikipedia.org/wiki?curid=661122", "title": "Prospero Colonna", "text": "Diversi personaggi di vari rami della famiglia Colonna, vissuti in epoche diverse, si chiamavano Prospero:"}
{"id": "661126", "revid": "842", "url": "https://it.wikipedia.org/wiki?curid=661126", "title": "RAM statica", "text": ""}
{"id": "661128", "revid": "486946", "url": "https://it.wikipedia.org/wiki?curid=661128", "title": "Squint", "text": ""}
{"id": "661136", "revid": "1516566", "url": "https://it.wikipedia.org/wiki?curid=661136", "title": "Riviera (araldica)", "text": "In araldica il termine riviera indica un fiume che, generalmente, scorre sotto un ponte. Indicava \"diritti di pesca\", di \"pedaggio\" e \"possedimenti posti lungo le rive dei fiumi\"."}
{"id": "661138", "revid": "10652", "url": "https://it.wikipedia.org/wiki?curid=661138", "title": "Tubuli (micologia)", "text": ""}
{"id": "661140", "revid": "729019", "url": "https://it.wikipedia.org/wiki?curid=661140", "title": "Jayavarman I", "text": " \nJayavarman I \u00e8 considerato da alcuni come il primo re dell'Impero Khmer che si svilupp\u00f2 dal regno della Cambogia. Govern\u00f2 approssimativamente dal 657 al 681. Durante il suo regno, e quello del suo predecessore Bhavavarman II, si consolid\u00f2 il potere dei re Khmer nell'area precedentemente controllata dalla cultira Funan. Lo sfascio del regno di Chenla trova le sue cause nel regno di Jayavarman I. Il sovrano conquist\u00f2 le regioni del Laos settentrionale e centrale senza per\u00f2 mai sottometterle completamente e durante il suo regno alcune regioni presero una certa autonomia per mano di signori locali. A lui successe la consorte Jayavida, che non seppe tener testa alle spinte autonomistiche. Jayavarman non lasci\u00f2 eredi maschi e dopo un secolo dalla sua morte il regno di Chenla entr\u00f2 in crisi fino allo sfascio."}
{"id": "661144", "revid": "767487", "url": "https://it.wikipedia.org/wiki?curid=661144", "title": "The Ring 2", "text": "The Ring 2 (\"The Ring Two\") \u00e8 un film del 2005, diretto da Hideo Nakata, sequel di \"The Ring\".\nTrama.\nSono trascorsi sei mesi da quando Rachel, giornalista di cronaca nera della citt\u00e0 di Seattle, \u00e8 riuscita a sfuggire a Samara Morgan e all'incubo della VHS maledetta che preannuncia la morte di chi ne guarda il contenuto. Lei e suo figlio Aidan si sono quindi rifugiati nella cittadina di Astoria, nello Stato dell'Oregon, per ricominciare una vita normale lontani dai luoghi dei loro passati tormenti.\nUna sera, Rachel, lavorando al Daily Astorian, il giornale locale, viene al corrente del ritrovamento del cadavere di un ragazzo adolescente il cui viso \u00e8 orribilmente sfigurato. Assieme al giovane viene ritrovata anche una ragazza in stato catatonico: entrambi avevano deciso di trascorrere la serata guardando una videocassetta. Rachel, ricordando le agghiaccianti vicende capitate a sua nipote, intuisce che si tratta della maledizione di Samara: la bambina \u00e8 riuscita a raggiungerla anche nella sua nuova citt\u00e0.\nLa giornalista scova il nastro contenente il film su cui grava la maledizione e lo brucia, ma ben presto scopre che lo spirito della bambina dai poteri paranormali \u00e8 tornato, questa volta, per impossessarsi proprio di suo figlio Aidan. In un tentativo disperato, la madre cerca di salvarlo abbandonando Astoria. Ma Samara \u00e8 la loro ombra: compare nelle fotografie del sempre pi\u00f9 instabile Aidan, appare dietro alla figura del bambino allo specchio, impiega le sue doti paranormali, per \"forzare\" la volont\u00e0 di un branco di cervi ad attaccare l'auto dei due. Rachel \u00e8 costretta a tornare indietro e trova scampo a casa del collega Max Rourke.\nAidan, mentre la madre \u00e8 tornata nella loro abitazione a prendere alcune cose, viene raggiunto da Samara nella vasca da bagno, dove tenta di invaderne il corpo. Rachel arriva in tempo per strapparlo dalle sue grinfie, ma Rourke, giunto sul posto a fatti conclusi, finisce con l'equivocare e ai medici dell'ospedale, nel quale Aidan viene ricoverato, dichiara d'aver visto la madre tentare di annegare il figlio. Una psichiatra accusa la giornalista di violenza nei confronti del bambino e l'allontana da lui.\nAidan suggerisce quindi alla madre come agire: lei deve tornare a Seattle per indagare a fondo sul passato della diabolica bambina, cercando di scovare un metodo definitivo per liberarsene. Cos\u00ec, giunta alla fattoria abbandonata dei coniugi Morgan, scopre nello scantinato il diario della signora Morgan, l'omicida di Samara. Attraverso questa testimonianza, Rachel arriva a conoscere l'identit\u00e0 della madre naturale della bambina, Evelyn, la quale si trova, ormai da moltissimi anni, in cura in un ospedale psichiatrico per aver tentato di annegare Samara.\nLa giornalista va a conoscerla, ma Evelyn gi\u00e0 l'attendeva: la visita le era stata rivelata in sogno. Evelyn racconta a Rachel che sua figlia, gi\u00e0 da neonata, mostrava segni di essere malvagia. L'unica possibilit\u00e0 di liberare Aidan dalla presenza maligna, quando Samara ne avr\u00e0 invaso il corpo, sar\u00e0 ucciderlo, come gi\u00e0 a suo tempo lei aveva tentato invano di fare con la propria figlia per salvarla.\nRachel, disperata, torna a casa. Scopre che Aidan \u00e8 tornato dall'ospedale e ben presto capisce che quello che ha innanzi non \u00e8 che il corpo del figlio \"controllato\" da Samara la quale, nel frattempo, ha gi\u00e0 ucciso altre due persone che avevano tentato di opporsi alla sua volont\u00e0: la psichiatra dell'ospedale, che non voleva dimettere Aidan, ed il collega della madre, che intendeva indagare sul bambino.\nA Rachel non resta che dare ascolto all'esortazione di Evelyn: narcotizza Aidan/Samara e lo immerge nell'acqua della vasca da bagno. Appena prima che Aidan affoghi, Samara esce dal suo corpo e la trascina nella propria dimensione di dolore, il pozzo nel quale \u00e8 stata uccisa. Mentre attende intrappolata nel pozzo della bambina, Rachel intuisce che la chiave per fermare Samara potrebbe non essere il proprio sacrificio, ma semplicemente impedirle di uscire da quel pozzo: la ragione originaria della \"rabbia\" di Samara era proprio l'impossibilit\u00e0 di uscire dal pozzo.\nRachel riesce a risalire le umide pareti della cavit\u00e0, inseguita dallo spettro, riuscendo infine a sigillarlo con una pesante lastra di pietra. Una volta fermata la minaccia, per\u00f2, rimane intrappolata in quel limbo. Solo grazie alle indicazioni di Aidan, Rachel riesce a tornare nel mondo reale a riabbracciare il proprio bambino.\nSequel.\nIl terzo capitolo della saga \u00e8 stato annunciato nel 2014 dalla Paramount Pictures a cui \u00e8 venuta l'idea della realizzazione. Le riprese sono iniziate a fine marzo 2015 e l'uscita nelle sale americane \u00e8 avvenuta a inizio 2017. Il film si intitola \"The Ring 3\" ed \u00e8 ambientato 13 anni dopo gli eventi del secondo film. \u00c8 diretto dal regista spagnolo F. Javier Guti\u00e9rrez."}
{"id": "661148", "revid": "767487", "url": "https://it.wikipedia.org/wiki?curid=661148", "title": "IBM Roadrunner", "text": "Roadrunner \u00e8 un supercomputer sviluppato nei Los Alamos National Laboratory nel Nuovo Messico. Nel momento in cui \u00e8 stato presentato era il sistema pi\u00f9 veloce del pianeta. Il computer \u00e8 stato sviluppato per produrre 1.6 PetaFLOPS di picco e durante dei test eseguiti nel giugno del 2008 ha raggiunto il PetaFLOPS di calcoli in virgola mobile durante l'esecuzione dei test Linpack. \nIBM ha sviluppato il sistema in collaborazione con l'US Department of Energy. Il sistema \u00e8 un computer ibrido basato su 7000 processori AMD Opteron e su 13000 processori PowerCell 8i, dei processori derivati dal processore Cell. Il processore \u00e8 in grado di eseguire 2 operazioni a 64 bit in virgola mobile per unit\u00e0 funzionale a differenza del Cell che esegue 4 operazioni su 32 bit per unit\u00e0 funzionale. Il sistema utilizza delle connessioni InfiniBand per collegare le varie componenti.\n\"Roadrunner\" utilizza come sistema operativo Red Hat Enterprise Linux, il sistema occupa circa 1100 metri quadrati, consuma 3.9 MegaWatt di potenza ed \u00e8 diventato operativo a fine 2008. Il costo del sistema completo \u00e8 di 133 milioni di dollari. L'US Department of Energy prevede di utilizzare il sistema per simulare l'invecchiamento dell'arsenale nucleare al fine di evitare test nucleari sotterranei. Altri utilizzi del computer includono simulazioni scientifiche, finanziarie, aerospaziali e legate all'industria dell'automobile.\nComponenti del sistema.\nTriBlade.\nLe schede TriBlade sono l'elemento base del sistema e sono composte da quattro Opteron, quattro PowerXCell 8i e 16 GB di memoria RAM per tipo di processore.\nFisicamente la scheda \u00e8 formata da una scheda LS21 Opteron e da due schede QS22 Cell. La scheda LS21 ha due Opteron dual core con 16 GB di memoria, quindi 4 GB per core. Ogni scheda QS22 ha due processori PowerXCell con 8 GB di memoria e quindi 4 Gb di memoria per processore, come i processori Opteron. Una scheda di espansione collega le due schede QS22 alla scheda LS21 tramite una connessione PCI x8 e fornisce la connessione al sistema Infiniband 4 DDR. Ogni scheda TriBlade occupa quattro slot in un sistema blade, tre per i processori e uno per la scheda di connessione. Ogni sistema BladeCenter H pu\u00f2 contenere tre schede TriBlade.\nConnected Unit (CU).\nUna connection unit \u00e8 formata da 60 BladeCenter e quindi da 180 schede TriBlade. Tutte le TriBlade sono collegate a uno switch Infiniband da 288 porte. Ogni CU inoltre ha un accesso al gestore del file system Panasas.\nOgni CU contiene:\nRoadrunner.\nIl sistema completo \u00e8 formato da 18 CU collegati tramite otto switch aggiuntivi. Ogni CU \u00e8 collegata tramite dodici connessioni e in totale il sistema ha 96 connessioni.\nSpecifiche del sistema completo:\nDismissione.\nNell'aprile del 2013 i \"Los Alamos National Laboratory\" hanno dichiarato di aver dismesso il computer dall'uso operativo. Il sistema \u00e8 stato dismesso per via dell'elevato costo di mantenimento. Per gli standard del 2013 il Roadrunner era un sistema molto inefficiente dal punto di vista energetico."}
{"id": "661154", "revid": "767487", "url": "https://it.wikipedia.org/wiki?curid=661154", "title": "Jayavarman II", "text": "Egli costitu\u00ec il culto devaraja come religione ufficiale di stato, e riunific\u00f2 l'antico regno di Chenla, che espanse fino a formare l'impero Khmer.\nSecondo una stele risalente al 1052 e rinvenuta a Sdok Kak Thom (ora al confine con la Thailandia, nella regione di Prachinburi), Jayavarman II sarebbe giunto da Giava (Java) per prendere posto sul trono degli Khmer come vassallo di Giava intorno all'800 d.C. Da questo regno avrebbe dichiarato l'indipendenza del Kambuja nell'802, nello stesso anno in cui si proclam\u00f2 devaraja (o dio-re) secondo il rito induista. \nSecondo una diversa interpretazione della stele di Sdok Kak Thom, avanzata da Vickery, Jayavarman II non sarebbe affatto tornato da un esilio a Giava. I reperti e le fonti storiche indicano effettivamente il susseguirsi di raid dall'Indonesia nell'entroterra Khmer, ma non un'occupazione permanente. Questi raid, peraltro, provenivano dal regno di Srivijaya, che era basato a Sumatra e non a Giava. L'interpretazione data da Vickery, quindi, \u00e8 che il ritorno di Jayavarman II sia avvenuto dal Champa ('Chvea') e non da Giava ('Java').\nEgli stabil\u00ec la sua prima capitale a Indrapura nel basso corso del fiume Mekong, poi a Hariharalaya, e in seguito a Mahendrapura, nella regione appena a nord del Tonle Sap (grande lago), vicino ad Angkor (che successivamente fu la capitale dell'Impero Khmer per 600 anni). Sotto la sua abile guida, furono unificati i due principati del Chenla di Terra e Chenla del Mare, e la nuova nazione fu chiamata Kambuja dal nome della sua famiglia. Da l\u00ec in poi cominci\u00f2 la lunga storia dei principi del Kambuja, resi anche famosi dalla citt\u00e0 di Angkor.\nL'inizio dell'era del regno Khmer \u00e8 convenzionalmente l'802. In quell'anno il re Jayavarman II si autoproclam\u00f2 \"Chakravartim\", cio\u00e8 re del mondo. Non \u00e8 possibile dire, per\u00f2, se e da quanto tempo gi\u00e0 regnasse senza essersi dichiarato tale. La prima iscrizione che lo nomina in vita risale al 770 d.C., ma non ne \u00e8 specificata l'et\u00e0. La fine del regno potrebbe individuarsi dopo l'anno 830, momento in cui le iscrizioni indicano come regnante il figlio, Jayavarman III, succedutogli al trono."}
{"id": "661155", "revid": "1573940", "url": "https://it.wikipedia.org/wiki?curid=661155", "title": "Torri degli Adimari", "text": "Le Torri degli Adimari sono due antiche torri del centro storico di Firenze e si trovano nello stesso isolato, addossate al medesimo edificio in via dei Calzaiuoli, una all'angolo via Tosinghi, l'altra all'angolo con via del Corso.\nIl \"Corso degli Adimari\".\nLa famiglia Adimari \u00e8 una delle pi\u00f9 antiche di Firenze, discendente dai marchesi di Toscana, che ebbe cariche pubbliche fin dall'XI secolo. Le loro propriet\u00e0 si trovavano soprattutto in Via dei Calzaiuoli, nel tratto pi\u00f9 vicino a Piazza del Duomo, che si chiamava appunto \"Corso degli Adimari\".\nQuando la strada venne allargata tra il 1842 e il 1844, su progetto dell'architetto Flaminio Chiesi, molte delle case degli Adimari vennero demolite, soprattutto sul lato sinistro, come la pregevole casa-torre posta in angolo alla testata della via, accanto al palazzo della Venerabile Arciconfraternita della Misericordia di Firenze; sul lato opposto della strada, in quello che oggi \u00e8 un'autorimessa per le autoambulanze della Arciconfraternita esisteva una chiesetta dal nome di San Cristoforo degli Adimari, della quale restano solo gli stemmi di famiglia sulla parete esterna.\nAll'angolo con Via delle Oche c'era invece la Loggia degli Adimari, detta \"della Neghittosa\" perch\u00e9 punto di ritrovo di perditempo e attaccabrighe, pure essa distrutta, \u00e8 ricordata oggi solo da una targa. Al posto della Loggia del Bigallo esisteva invece un tempo la cosiddetta Torre del Guardamorto, sempre degli Adimari, che venne distrutta nel 1248 dopo la cacciata dei loro proprietari, poich\u00e9 guelfi. Un'altra torre era probabilmente ad angolo con il Vicolo degli Adimari, della quale restano solo alcune tracce negli edifici successivi.\nLe torri superstiti.\nL'attuale Torre degli Adimari che si affaccia su Via del Corso risale al XIII secolo e venne risparmiata dai lavori di allargamento, poich\u00e9 in posizione gi\u00e0 arretrata. Vi era un tempo annesso il Palagio degli Adimari, divenuto poi degli Alamanneschi.\nLa torre ha un portale centinato su Via Calzaiuoli e cinque finestre identiche a piani diversi, frutto di un restauro ottocentesco. La seconda all'angolo su Via Tosinghi ha caratteristiche simili ma \u00e8 pi\u00f9 bassa. In entrambe al pian terreno vi sono ospitati alcuni negozi."}
{"id": "661156", "revid": "1305772", "url": "https://it.wikipedia.org/wiki?curid=661156", "title": "Venerabile Arciconfraternita della Misericordia", "text": ""}
{"id": "661157", "revid": "1504506", "url": "https://it.wikipedia.org/wiki?curid=661157", "title": "Marchesi di Toscana", "text": ""}
{"id": "661158", "revid": "1632387", "url": "https://it.wikipedia.org/wiki?curid=661158", "title": "NoMeansNo", "text": "I NoMeansNo sono stati un gruppo punk rock canadese originario della citt\u00e0 di Victoria, nella Columbia Britannica, poi residente a Vancouver. In attivit\u00e0 dal 1979, la stampa musicale descrisse le loro prime registrazioni come \"i Devo in un viaggio jazz, i Mot\u00f6rhead dopo la scuola d'arte o i Wire sotto steroidi psicotici\".\nDopo una lunga interruzione della propria intensa attivit\u00e0 dal vivo e discografica, il gruppo ha infine annunciato il ritiro definitivo dalle scene con un post sulla propria pagina Facebook il 25 settembre 2016.\nBiografia.\nLa band venne formata nel 1979 dai fratelli Rob Wright (basso e voce) e John Wright (batteria, tastiere e voce). Il nome del gruppo deriva da un famoso slogan dei movimenti contro lo stupro (\"No Means No!\", \"No vuol dire no!\"). Nei primi quattro anni il duo sembrava influenzato tanto dal jazz e dal rock progressivo che dal punk rock.\nGi\u00e0 i primi dischi dimostrano una buona tecnica strumentale (\"alcuni dei pi\u00f9 complessi arrangiamenti che potrete mai trovare nel buon vecchio punk rock\"). Il jazz ha esercitato una forte influenza sul gruppo: le linee di basso di Rob hanno una saltellante ma melodica timbrica che spesso ricorda Charles Mingus, mentre lo stile di John ricorda a volte quello di Elvin Jones o, ancora, di Art Blakey.\nNel 1983 accolsero Andy Kerr (che suonava con John Wright negli Infamous Scientists) alla chitarra e alla voce. Kerr prefer\u00ec presentarsi sotto diversi pseudonimi quali \"Buttercup\" (\"Ranuncolo\") o \"None of your fucking business\" (\"Non sono cazzi vostri\"). Egli apport\u00f2 al suono del gruppo un distintivo taglio hardcore punk e rimase sino al 1991. Viene spesso erroneamente accreditato come estensore dei testi dei brani in cui canta, e ci\u00f2 forse \u00e8 dovuto alle deliberatamente vaghe note di copertina e ai frequenti chiari di luna vocali (Kerr, ad esempio, \u00e8 il cantante principale o divide questo ruolo in quasi met\u00e0 delle canzoni dell'album \"Wrong\").\nLa voce di Kerr come prima voce fu una necessit\u00e0 per un periodo negli anni '80 allorch\u00e9 Rob Wright si stava rimettendo dopo l'asportazione di alcuni noduli dalle corde vocali. Tuttavia viene generalmente inteso che Rob Wright sia l'estensore dei testi e il principale autore delle canzoni del gruppo.\nDopo il distacco di Kerr i fratelli Wright hanno registrato l'album \"Why Do They Call Me Mr. Happy?\" come duo. Successivamente hanno reclutato il chitarrista Tom Holliston degli Showbusiness Giants e degli Hanson Brothers (quest'ultimo in realt\u00e0 un progetto parallelo del duo Wright sotto mentite spoglie), continuando a suonare dal vivo e a registrare dischi, tra i quali \"Worldhood of the World (As Such)\", \"Dance of the Headless Bourgeoisie\", \"One\" e, nel 2006, \"All Roads Lead to Ausfahrt\".\nStile e attitudine.\nQuesto scambio di battute murali tra un anonimo detrattore (\"Quanto cazzo sono vecchi i NoMeansNo? Mollate il colpo nonni\"), o pi\u00f9 probabilmente un fan, e il batterista del gruppo (\"\u00c8 'bisnonno' per te, stronzo!\") \u00e8 paradigmatico dell'attitudine sarcastica e autoironica della band canadese. Non casualmente lo stesso muro campeggia sulla copertina della raccolta intitolata ancora pi\u00f9 emblematicamente \"People's choice\".\nLe frasi nei testi dei NoMeansNo annoverano un flusso apparentemente senza fine di giochi di parole (ad es. \"Wright/wrong/right\"), e quantit\u00e0 significative di umorismo nero, con \"testi esplicitamente corrotti\", come ad esempio in \"Dad\" dall'album \"Sex Mad\". La canzone \u00e8 stata un successo minore nelle radio universitarie ed \u00e8 stata definita \"un tantino raggelante sebbene sputata fuori a passo di mosh\". L'io narrante descrive gli abusi fisici e sessuali di un padre aggressivo, terminando con quello che \u00e8 stato definito \"un tocco finale micidiale - l'ultima innocente riga di testo \"Sto considerando seriamente di andarmene da casa\". Un critico, notando l'\"intelligenza selvaggia\" del gruppo, suggerisce che i NoMeansNo potrebbero sicuramente essere \"l'influenza segreta di buona parte del math rock e dell'emo core dei primi anni '90, questo per il fervore a malapena controllato del cantato e le improvvise contrazioni in avanti e indietro della sezione ritmica\".\nLa band non ha mai avuto, o piuttosto non ha mai dato l'impressione di ricercare, un solido successo nel mainstream commerciale, ma ha un forte seguito underground/alternativo in nord America e in Europa. I NoMeansNo sono in tour in entrambi i continenti piuttosto spesso e attorno ad essi si \u00e8 consolidato un seguito di fedeli, ma non passivi, ammiratori. \"Wrong\" \u00e8 considerato l'album migliore della band (\"L'esecuzione \u00e8 di incredibile perizia, con i fratelli Wright che senza fatica cambiano ritmi e tempi mentre i testi di Kerr si inseriscono come lame di rasoio nel posto giusto.\"), al quale va sicuramente affiancato \"0+2=1\".\nL'album \"One\", realizzato nel 2000, comprende \"due cover sensazionali che hanno senso solo perch\u00e9 realizzate dai NoMeansNo\". Una lenta versione stile stoner rock di Beat on the Brat dei Ramones, e una versione piuttosto originale di Bitches Brew di Miles Davis, completa di piano e congas, lunga quindici minuti e con testo di Rob Wright.\nI NoMeansNo inizialmente incidevano per conto dell'etichetta punk rock Alternative Tentacles (fondata nel 1979 dai Dead Kennedys per l'album autoprodotto \"California \u00dcber Alles\"). Questo rapporto \u00e8 terminato nel 2002 e le incisioni sono ora sull'etichetta propria della band, la Wrong Records, bench\u00e9 la maggior parte siano tuttora stampate e distribuite dalla Alternative Tentacles.\nI NoMeansNo hanno registrato un disco intitolato \"All Roads Lead to Ausfahrt\" uscito il 22 agosto del 2006, distribuito da AntAcidAudio negli Stati Uniti e da Southern Records in Europa.\nThe Hanson Brothers.\nL'alter ego dei Nomeansno \u00e8 The Hanson Brothers, un quartetto in cui John Wright si limita al ruolo di cantante mentre la batteria \u00e8 suonata da un altro musicista. In alcuni casi, e a seconda dell'umore della band, The Hanson Brothers sono comparsi sul palco in coda a un'esibizione dei NoMeansNo. Questi spettacoli sono particolarmente apprezzati dai cultori della band in quanto in questa formazione i NoMeansNo svolgono il loro concerto con due batterie, scelta tecnica che produce una forte base sonora e ritmica, mentre lo show degli Hanson \u00e8 una sorta di valvola di sfogo \"adolescenziale\" dopo l'adrenalica esibizione della band principale. Infatti gli Hanson Brothers, una sorta di tribute band dei Ramones, suonano fun punk rock scimmiottando un gruppo di disadattati tifosi di hockey canadesi. I testi, ben distanti dalla profondit\u00e0 delle liriche dei NoMeansNo, riguardano l'hockey su ghiaccio, la birra e le ragazze. Il nome riprende quello di alcuni personaggi del film \"Colpo secco\", interpretato da Paul Newman nel 1977."}
{"id": "661161", "revid": "1543377", "url": "https://it.wikipedia.org/wiki?curid=661161", "title": "Campionato italiano di hockey in-line", "text": "Il campionato italiano di hockey in-line viene organizzato dalla Federazione italiana hockey e pattinaggio. \n\u00c8 suddiviso in:"}
{"id": "661166", "revid": "767487", "url": "https://it.wikipedia.org/wiki?curid=661166", "title": "Mikl\u00f3s Wessel\u00e9nyi", "text": "Figlio di Nicola il vecchio (Zsib\u00f3, 1750 \u2013 Zsib\u00f3, 1809; attivo promotore dei diritti della Transilvania; accusato di giacobinismo; promotore delle arti teatrali e delle scuole ungheresi), fu educato protestante, nonostante la madre Ilona Cserei fosse cattolica (le autorit\u00e0 statali cercarono pi\u00f9 volte, ma senza successo, di intervenire per educarlo come cattolico). \nGrande promotore del rinnovamento politico e sociale dell'Europa danubiana del XIX secolo, in giovent\u00f9 fu grande amico di Istv\u00e1n Sz\u00e9chenyi, il \"Cavour ungherese\". Si batt\u00e9 per l'uguaglianza dei cittadini di fronte alla legge, l'estensione della propriet\u00e0 contadina e contro la servit\u00f9.\nAbile amministratore dei suoi possedimenti terrieri, tipico personaggio romantico: grande pensatore e oratore, abile cacciatore, spadaccino, nuotatore. \nCome nuotatore vinse molte gare di abilit\u00e0 sulle acque del Danubio e del Balaton (lago che visitava regolarmente soprattutto negli anni trenta del XIX secolo) e divenne un vero e proprio \"eroe\" con i suoi coraggiosi salvataggi durante la terribile alluvione del 1838 che colp\u00ec molti quartieri popolari di Buda-Pest). \nPer la sua attivit\u00e0 politica riformista dal 1835 fu processato pi\u00f9 volte dalle autorit\u00e0 asburgiche, sia in Transilvania che in Ungheria (dove lo condannarono a 3 anni di prigione, ridotti nel 1841 per motivi di salute). \nNel 1844 divenne cieco e si trasfer\u00ec a Gr\u00e4fenberg, ritirandosi sempre pi\u00f9 a vita privata. \nTorn\u00f2 a casa nel 1843 e fino al 1848 fu vice \"isp\u00e1n\" della contea di Koloszv\u00e1r. Partecip\u00f2 alla vita politica dell\u00b4Ungheria repubblicana (dieta di Transilvania). Nel settembre 1848 abbandon\u00f2 l'Ungheria per tornare a Gr\u00e4fenberg, avendo perso la speranza in un successo della Repubblica. Mor\u00ec mentre tornava a casa.\nFamoso il suo discorso pronunciato nel 1848 alla dieta transilvana in cui, ormai cieco, auspicava una maggior collaborazione tra Ungheresi e Rumeni, pena un futuro infelice per entrambi i popoli e tutta l'Europa:"}
{"id": "661173", "revid": "36426", "url": "https://it.wikipedia.org/wiki?curid=661173", "title": "Chiesa di San Cristoforo degli Adimari", "text": "La chiesa di San Cristoforo degli Adimari \u00e8 un luogo di culto cattolico sconsacrato che si trova a Firenze nel \"Corso degli Adimari\", cio\u00e8 nel primo tratto dell'attuale via dei Calzaiuoli.\nStoria.\nRicordata in un documento del 1040, era di propriet\u00e0 del Capitolo della cattedrale. Nel 1363 era rettore di questa chiesa Oddo, nipote di Giano Della Bella. Nel 1485 vi fu fondata la Compagnia di Sant'Antonio Abate, presto trasferitasi all'Annunziata.\nLa chiesa fu restaurata nel 1545 a cura dei confratelli della Misericordia, che vi si riunivano fin dalla concessione di papa Clemente VII.\nNel 1732 fu completamente rinnovata dal rettore Francesco Foggini, che rimosse l'originaria pala d'altare dell'Orcagna con la \"Madonna tra i santi Niccol\u00f2, Cristoforo, Apollonia e Leonardo\". Fino al 1400 fu patronata dalla famiglia Adimari, che vi teneva sepoltura. Nel 1786 venne soppressa e ridotta ad abitazione privata\nDescrizione.\nDella chiesa, che oggi \u00e8 un'autorimessa per le autoambulanze dell'Arciconfraternita della Misericordia, restano solo gli stemmi di famiglia sulla parete esterna.\nNella chiesa vi erano le tombe di Agnolo Allori, detto il Bronzino, di suo figlio Cristofano e di suo nipote Alessandro, ricordati da un'iscrizione comune."}
{"id": "661177", "revid": "59912", "url": "https://it.wikipedia.org/wiki?curid=661177", "title": "Spondilite anchilosante", "text": "La spondilite anchilosante o brevemente SPA (dal greco \"spondylos\" vertebra, colonna), anche nota come morbo di Bechterew, pelvispondilite anchilopoietica o spondiloartrite anchilosante, \u00e8 una forma di artrite ad eziologia autoimmune e genetica, inserita nel gruppo delle Malattie Reumatiche Infiammatorie Croniche e Autoimmuni. In particolare, rientra all'interno del gruppo delle spondiloartriti sieronegative.\nEziologia.\nLa spondilite anchilosante si instaura in soggetti geneticamente predisposti: \u00e8 stata infatti osservata una strettissima associazione con l'antigene del complesso maggiore di istocompatibilit\u00e0 HLA-B27 e, in minor misura con l'HLA-B60. Oltre a questi, esistono almeno altri due antigenti ad aggi associati alla SA ma la comunit\u00e0 scientifica concorda sulla possibilit\u00e0 ne esistano altri correlati alla malattia ma che rimangono purtroppo per\u00f2 ancora sconosciuti. Pertanto, in presenza dei tipici sintomi e delle erosioni ossee, non possedere il geni HLA-b27 e b60 non \u00e8 indicativo di assenza di patologia artritica autoimmune. Come di norma accade, perch\u00e9 si manifesti la patologia, la predisposizione genetica deve essere \"attivata\" da uno stimolo ambientale: l'ipotesi pi\u00f9 accreditata prevede che alcuni antigeni peptidici, derivanti dalla distruzione di batteri da parte del sistema immunitario dell'individuo, scatenino, in individui predisposti, una risposta autoimmunitaria, generando quindi la SPA. Tra i batteri, sembrerebbero coinvolti Klebsiella pneumoniae ed il mycoplasma, stafilococco, streptococco, ma i dati finora ottenuti sono parziali e molto \u00e8 ancora necessario conoscere in merito a questa complessa e spesso invalidante patologia.\nClinica.\nNelle cartilagini articolari vi \u00e8 una infiltrazione di macrofagi ed altre sostanze del sistema immunitario; queste sostanze provocano l'infiammazione dell'articolazione che, se non curata, dar\u00e0 vita ad un tessuto \"cicatriziale\" (si cicatrizza e si irrigidisce) formando dei \"ponti ossei\" tra le articolazioni che, quindi, non si possono pi\u00f9 muovere liberamente (tipico \u00e8 il quadro radiologico di colonna vertebrale \"a canna di bamb\u00f9\"). La malattia colpisce lo scheletro assile: le articolazioni sacro-iliache sono coinvolte nel 100% dei casi; possono per\u00f2 essere coinvolte in concomitanza anche: la zona lombosacrale, dorsale della colonna e/o il tratto cervicale. Nei casi pi\u00f9 gravi, in cui spesso \u00e8 presente anche un coinvolgimento intestinale, la patologia pu\u00f2 coinvolgere anche le articolazioni periferiche come caviglie, ginocchia, anche, spalle, gomito e/o polsi. Nel primo caso si parla di spondiloartrite assiale, nel secondo di spondiloartrite periferica.\nParticolare rilevanza ha il gene HLA-B27, presente nel 90% dei malati di spondilite ed il 4% delle persone sane; non si tratta per\u00f2 di un dato assoluto: ufficialmente sono stati scoperti almeno altri 2 geni responsabili di tale patologia, il ARTS1 e IL23R.\nNella stragrande maggioranza dei casi la malattia si manifesta in giovane et\u00e0: tra i 15 - 40 anni. I soggetti pi\u00f9 in l\u00e0 con l'et\u00e0 possono, in alcuni casi, essere colpiti anch'essi da questa patologia ma ci\u00f2 avviene raramente. In questi casi, ad ogni modo, la sintomatologia \u00e8 di gran lunga pi\u00f9 blanda cos\u00ec come migliore \u00e8 la prognosi.\nSintomi principali.\nNella maggior parte dei malati di SA assiale, la malattia provoca:\n\u2022 dolore molto inteso nella zona sacrale che si irradia lungo il gluteo (lombo-sciatalgia)\n\u2022 difficolt\u00e0 nel dormire come nell'assumere e nel mantenere molte posizioni, dolori di grave intensit\u00e0 al risveglio. Negli stadi avanzati della malattia il dolore, feroce, \u00e8 presente anche a riposo.\n\u2022 Dolore bruciante e trafittivo nella zona cervicale.\nLa Spondilite Anchilisante pu\u00f2 svilupparsi anche a livello periferico. In questi casi I distretti colpiti dalla malattia saranno: spalle, gomiti, polsi, anche, ginocchia e caviglie. La pagologia pu\u00f2 manifestarsi in alcune di queste articolazioni, come in tutte.\nPu\u00f2 essere accompagnata anche da febbricola, astenia marcata, disturbi neurologici (parestesie, deficit, ecc.) causati da mielopatia, neuropatia e radicolopatia da compressione nervosa del midollo spinale (es. sindrome della cauda equina), nonch\u00e9 da amiloidosi, cifosi, scoliosi.\nComplicanze e sintomi sistemici.\nA volte vi \u00e8 interessamento all'intestino (malattia di Crohn o colite ulcerosa). Altre manifestazioni extrarticolari comprendono affezioni oculari come irite (una forma di uveite, con disturbi visivi e fotofobia), cardiocircolatorie come aortite (con conseguente insufficienza aortica e disturbi del sistema di conduzione del cuore), patologie del tratto urinario (prostatite vescica iperattiva ecc.) e metaboliche come amiloidosi.\nA causa di infezioni, dell'infiammazione dell'aorta o della compressione degli organi in caso di forte cifosi, si pu\u00f2 a volte sviluppare cardiomiopatia, e se non trattata, affezioni cardiache (pericardite, miocardite, scompensi, cuore polmonare); talvolta, in casi gravi, il paziente pu\u00f2 soffrire di problemi respiratori cronici o acuti dovuti a schiacciamento del torace o come conseguenza dei danni cardiaci (edema, idrotorace) o a fibrosi polmonare.\nLa mortalit\u00e0 per problemi cerebrovascolari come ictus \u00e8 inoltre aumentata del 60 % nei soggetti con spondilite anchilosante rispetto ai soggetti sani.\nLe prognosi infauste, oggi ridotte, riguardano soprattutto il decesso per complicazioni.\nDiagnosi.\nSi basa principalmente sulla ricerca tramite esami diagnostici di flogosi articolare e dell'eventuale presenza di edemi, erosioni o ponti ossei. Caratteristica comune e sempre presente \u00e8 un dolore osteoarticolare e muscolare secondario di intensit\u00e0 particolarmente intensa che non migliora con il riposo n\u00e9 tramite assunzione di antinfiammatori. Un importante segno utile nella diagnosi precoce, inoltre, \u00e8 la sciatica mozza. Parte integrante del processo diagnostico deve essere anche la diagnosi differenziale con i tumori ossei e altre patologie simili: muscoloscheletriche o neurologiche, che sono un'altra causa di dolore importante insieme ad una serie di altri sintomi che queste patologie hanno in comune.\nTerapia.\nPer il trattamento sintomatico vengono utilizzati i FANS o gli oppioidi. Nei soggetti in cui la patologia si manifesta con maggiore vigore si fa ricorso, dietro consenso del paziente, ai farmaci biologici come Etanercept, Infliximab, Adalimumab e altri, i quali sono inibitori selettivi del sistema immunitario e, in quanto tali, aiutano a rallentare la progressione della malattia. La qualit\u00e0 della risposta dei soggetti affetti da spondilite anchilosante a questi farmaci dipende da due fattori principalmente: dal tempo trascorso tra la comparsa dei primi sintomi e la diagnosi (pi\u00f9 lungo sar\u00e0 questo arco di tempo, minore sar\u00e0 la capacit\u00e0 di risposta del paziente ai farmaci) e dall'azione di questi farmaci biotecnologici sulla parte del sistema immunitario utile a quel paziente nello specifico. Ad oggi, non vi \u00e8 modo di conoscere tale necessit\u00e0 specifica del paziente, pertanto il reumatologo \u00e8 costretto a scegliere, tramite deduzione empirica, quale biologico utilizzare. Per questa ragione, quando si utilizzano i farmaci biologici \u00e8 sempre necessario procedere per tentativi. Se si considera che \u00e8 necessario utilizzare lo stesso biologico per almeno 4 mesi prima di poter esprimersi sull'efficacia o meno del farmaco (su quel paziente nello specifico) ed eventualmente ricominciare da capo con un nuovo biologico, si intuisce facilmente quanto questo percorso possa essere difficile tanto psicologicamente quanto fisicamente per il paziente il quale pu\u00f2 vedere i propri sintomi, estremamente intensi e invalidanti, alleviati dopo settimane come dopo molti mesi. In determinati casi per\u00f2, quella della terapia con farmaci biologici \u00e8 una strada obbligata in quanto unica opzione terapeutica che possa risultare efficace."}
{"id": "661178", "revid": "1516087", "url": "https://it.wikipedia.org/wiki?curid=661178", "title": "Banca Commerciale Italiana", "text": "La Banca Commerciale Italiana (anche BCI o COMIT) fu un istituto bancario italiano, tra i maggiori del Paese.\nNata nel 1894 a Milano, fu dichiarata banca d'interesse nazionale nel 1934 e pass\u00f2 nell'orbita societaria dell'IRI.\nNel 1999 entr\u00f2 nel gruppo Intesa, con le cui componenti si fuse societariamente nel 2001 per dare vita a Banca Intesa.\nStoria.\nLa banca fu fondata a Milano il 10 ottobre 1894 per iniziativa di un consorzio di banche tedesche (\"Deutsche Bank\", \"Dresdner Bank\", \"Bank f\u00fcr Handel und Industrie\", Bleichr\u00f6der, Oppenheim e \"Berliner Handels-Gesellschaft\"), austriache (\"Anglo-Oesterreichische Bank\", \"Wiener Bank\" e \"Osterreichische Creditanstalt\"), svizzere (\"Schweizerische Kreditanstalt\" e \"Chemin de Fer du St.Gothard\") e la francese \"Banque de Paris et des Pays-Bas\". Successivamente divenne italiana la maggioranza degli azionisti, pur restando significativi collegamenti con le maggiori banche europee.\nFu presieduta dal conte Alfonso Sanseverino Vimercati e gestita dai suoi primi direttori, i tedeschi Otto Joel e Federico Weil, secondo il modello della banca mista-universale, diffuso in Germania, che prevedeva l'erogazione del credito soprattutto alle grandi imprese industriali, tuttavia l'istituto riscontava anche le cambiali presentate dalle casse di risparmio relative ai prestiti concessi da queste alle piccole e medie imprese.\nLa banca sostenne la nuova struttura industriale del paese con la raccolta di capitale di rischio per i principali settori (siderurgico-meccanico, elettrico, chimico, trasporti, tessile, lavori pubblici).\nLe filiali vennero aperte su tutto il territorio nazionale, partendo dai grandi centri. Allo stesso tempo, estese le sue operazioni al mercato internazionale, attraverso una rete di filiali e banche partecipate: nel 1910 fond\u00f2 insieme alla Paribas la Banque fran\u00e7aise et italienne pour l'Am\u00e9rique du Sud (Sudameris), con sede a Parigi ma attiva nell'America Latina, mentre negli anni successivi furono aperte le prime filiali all'estero nel 1911 a Londra diretta dall'economista Enrico Consolo e in seguito nel 1918 a New York.\nAnni Venti.\nTerminata la prima guerra mondiale, la Comit contribu\u00ec alla riconversione postbellica dell'apparato produttivo. In questi anni la rivale pi\u00f9 aggressiva della Commerciale fu la Banca Italiana di Sconto, che tent\u00f2 persino la scalata alla Comit.\nNel corso degli anni venti, guidata dal banchiere di origine baltica Giuseppe Toeplitz, la banca fu sempre pi\u00f9 coinvolta nel finanziamento dei grandi gruppi industriali, diventandone in molti casi azionista di maggioranza, mentre nei riguardi del regime fascista mantenne un atteggiamento di prudente autonomia. Nello stesso periodo la Comit prosegu\u00ec la sua espansione all'estero, soprattutto nell'Europa Centrale, Orientale e balcanica, fino alla Turchia e all'Egitto.\nNel 1929, in seguito ai Patti Lateranensi, la Commerciale fu incaricata di gestire le somme che lo Stato italiano si era impegnato a versare alla Santa Sede.\nAnni Trenta.\nLa crisi postbellica dopo il primo conflitto mondiale e quella ancora pi\u00f9 grave del 1929 misero a dura prova la struttura di tutte le banche universali, sbilanciate nella partecipazione al capitale di rischio delle grandi imprese a cui era stato erogato il credito e di cui detenevano azioni in portafoglio: fra le altre la Comit controllava la Terni, l'ILVA e l'Italgas.\nMentre il principale creditore della Banca era la Banca d'Italia. Nel 1932 la Banca Commerciale Italiana era in stato di insolvenza. La banca fu salvata dall'IMI e dall'IRI:\nToeplitz dovette lasciare l'istituto. Nel 1934 la Commerciale fu nazionalizzata e divenne di propriet\u00e0 dell'IRI, portando in dote le imprese industriali controllate.\nDopo l'uscita di Toeplitz, i nuovi amministratori delegati Raffaele Mattioli e Michelangelo Facconi e il giovane direttore Giovanni Malagodi realizzarono una significativa riforma organizzativa, introducendo processi di meccanizzazione, ridefinendo l'attivit\u00e0 di sviluppo della clientela e ammodernando la routine per lo studio dei crediti e la valutazione delle prospettive reddituali delle imprese.\nCon la legge bancaria del 1936, la Comit, insieme al Credito Italiano e al Banco di Roma, rest\u00f2 a controllo pubblico tramite l'IRI che gi\u00e0 l'aveva assorbita, indirizzata all'attivit\u00e0 di banca di credito ordinario (a breve termine), con la qualifica di banca di interesse nazionale.\nAnni Quaranta.\nMattioli guid\u00f2 la Banca attraverso il difficile periodo bellico, durante il quale, dopo l'8 settembre 1943, furono create due direzioni (a Milano e a Roma).\nLa Comit fu un centro di attivit\u00e0 clandestina antifascista attraverso l'impegno personale di alcuni suoi dirigenti, come Ugo La Malfa, Sergio Solmi ed altri.\nFinita la guerra, la Comit intensific\u00f2 la sua posizione nel mercato internazionale e riallacci\u00f2 i contatti, peraltro mai interrotti, con la finanza americana.\nNel 1946 fu decisivo l'apporto di Mattioli alla fondazione di Mediobanca, creata per il finanziamento a medio e lungo termine alle imprese, e guidata da Enrico Cuccia, gi\u00e0 direttore centrale in Comit.\nAnni settanta e ottanta.\nNel 1970 le azioni Comit vennero quotate in Borsa.\nLa direzione di Mattioli si distinse anche per il costante supporto al mondo della cultura e dell'arte.\nNel 1972, dopo l'uscita di Mattioli, la Banca Commerciale prosegu\u00ec la linea da lui tracciata sia nel finanziamento all'industria e al mondo della cultura, sia nella leadership del settore internazionale.\nProprio negli anni settanta vi fu una nuova grande espansione all'estero, oltre che nelle zone gi\u00e0 consolidate dell'Europa Occidentale e dell'area americana, anche nei mercati asiatici.\nNegli anni ottanta la Comit fu inoltre la prima banca italiana a riallacciare i contatti con i paesi dell'Europa Orientale sotto l'influenza sovietica. All'inizio degli anni novanta si allentarono i vincoli della legge bancaria del 1936 e la Comit pot\u00e9 realizzare una grande espansione territoriale in Italia, raddoppiando il numero degli sportelli (circa settecento).\nAnni Novanta e la privatizzazione.\nNel 1991 acquist\u00f2 la controversa Banca Sicula di Trapani dalla famiglia D'Al\u00ec.\nTra il 1991 e il 1994 la Commerciale si trasform\u00f2 in gruppo bancario, con la possibilit\u00e0 di esercitare di nuovo il credito alle imprese secondo il modello della banca universale delle origini, ma riadattato alla realt\u00e0 del tempo. Nel 1994, nell'anno del centenario della fondazione e dopo sessant'anni dalla nazionalizzazione, la Comit venne privatizzata con la vendita del pacchetto di maggioranza sul mercato da parte dell'IRI.\nConsulente per l'operazione di collocamento fu la banca Lehman Brothers.\nNel 1999 Banca Intesa ha acquistato il 70% del capitale della Comit.\nTra le attivit\u00e0 estere, ci sono state la partecipazione nell'ungherese CIB Bank e l'acquisizione della croata Privredna Banka Zagreb, che hanno poi seguito il destino della Comit.\nIl 24 aprile 2001 si fuse con Banca Intesa per formare il gruppo IntesaBci, che dal 18 dicembre 2002 divenne semplicemente Banca Intesa, oggi Intesa Sanpaolo.\n ritengono che la poco gloriosa scomparsa della Comit, avvenuta con l'incorporazione nella Banca Intesa, abbia avuto inizio proprio con la privatizzazione della stessa."}
{"id": "661179", "revid": "74801", "url": "https://it.wikipedia.org/wiki?curid=661179", "title": "Kenneth Arnold", "text": "Il presunto avvistamento.\nIl 24 giugno 1947, Arnold sostenne che, mentre sul suo CallAir A-2 stava svolgendo un'attivit\u00e0 di ricerca di un velivolo militare andato disperso, ha osservato nove insoliti oggetti volanti volare in schieramento vicino al Monte Rainier (Washington). Egli descrisse gli oggetti come luci intermittenti come se stessero riflettendo i raggi del Sole, il loro procedere era \"irregolare\" e volavano ad una velocit\u00e0 molto elevata. La storia di Arnold venne ampiamente diffusa dall'agenzia Associated Press e da altre agenzie; si ritiene che questa notizia abbia svolto la funzione di catalizzatore per l'interesse moderno nei confronti del fenomeno UFO, nonostante la presenza di incidenti che hanno interessato precedentemente gli UFO, ma che sono stati meno pubblicizzati.\nArticoli e origine del termine \"dischi volanti\".\nBrevemente, dopo il suo avvistamento, Arnold atterr\u00f2 a Yakima (Washington), dove fece un normale rapporto all'Amministrazione dell'Aeronautica Civile. Quando sulla via del ritorno si ferm\u00f2 a Pendleton (Oregon) per far rifornimento, raccont\u00f2 la sua storia ad un gruppo di ascoltatori curiosi fra cui vi erano anche dei giornalisti. Diversi anni pi\u00f9 tardi Arnold disse ai giornalisti che \"il loro moto era irregolare, come un piattino lanciato sull'acqua\", da cui fu coniato il termine di \"flying saucers\" (letteralmente \"piattini volanti\"). Un altro termine con cui vengono pi\u00f9 comunemente descritti gli oggetti che Arnold vide \u00e8 \"dischi volanti\" (o semplicemente \"dischi\"). Arnold sostenne di essere stato frainteso in quanto la descrizione che aveva fornito era riferita al movimento degli oggetti piuttosto che al loro aspetto.\nIn ogni caso la vera forma descritta da Arnold era molto complicata. Subito dopo il suo avvistamento, egli descrisse gli oggetti come sottili e piani, arrotondati nella parte anteriore ma tagliati nella parte posteriore e terminanti con due punte, pi\u00f9 o meno come un piattino o un disco. Per esempio, in un'intervista rilasciata alla radio due giorni dopo l'avvistamento, egli li descrisse come \"qualcosa come un piatto da torta che \u00e8 stato tagliato a met\u00e0 con una specie di un triangolo convesso nella parte posteriore\". Nella storia pubblicata lo stesso giorno, venne riportata la seguente citazione: \"Avevano la forma di piattini ed erano cos\u00ec sottili che potevo vederli a mala pena\". Il giorno seguente nel \"Portland Oregon Journal\", la citazione di Arnold fu: \"Avevano l'aspetto di mezzelune, ovali davanti e convesse dietro. ... sembravano dei grandi dischi piatti\".\nIn una dichiarazione redatta per l'intelligence dell'Army Air Forces (AAF) il 12 luglio, Arnold si rifer\u00ec agli oggetti paragonandoli a dei piattini. Alla fine del rapporto egli fece un disegno degli oggetti che gli apparvero quando si trov\u00f2 vicino al monte Rainer. Scrisse: \"Sembravano pi\u00f9 larghi che lunghi, il loro spessore era circa 1/20 della loro larghezza\". In una riunione con due ufficiali dell'intelligence dell'AAF, Arnold in primo luogo rilev\u00f2 che uno dei nove oggetti era differente, essendo pi\u00f9 grande e con la parte posteriore dalla forma di una mezzaluna.\nPer l'avvistamento furono proposte diverse spiegazioni. L'astronomo Donald Menzel parl\u00f2 di un miraggio e il giornalista scientifico Philip J. Klass di un gruppo di meteore, ma tali spiegazioni non sono state ritenute soddisfacenti dagli ufologi. \u00c8 stato anche ipotizzato che poteva trattarsi di un gruppo di aerei ad ala volante in volo sperimentale.\nPeriodo successivo.\nDopo l'avvistamento, Arnold divenne una celebrit\u00e0; rilasci\u00f2 parecchie interviste, scrisse articoli e venne anche spedito da un editore a Tacoma per investigare su un altro caso di avvistamento di UFO, il cosiddetto incidente di Maury Island, anche se poi pass\u00f2 la ricerca all'AAF. A partire dagli anni sessanta ebbe poco a che fare con il mondo dell'ufologia, tuttavia nel 1977 partecip\u00f2 al Primo Congresso Internazionale di Ufologia tenuto a Chicago in occasione del trentennale dell'avvistamento di cui era stato protagonista."}
{"id": "661180", "revid": "16627", "url": "https://it.wikipedia.org/wiki?curid=661180", "title": "Comit", "text": ""}
{"id": "661183", "revid": "2225", "url": "https://it.wikipedia.org/wiki?curid=661183", "title": "Grand Theft Auto - San Andreas", "text": ""}
{"id": "661188", "revid": "125654932", "url": "https://it.wikipedia.org/wiki?curid=661188", "title": "Casino Royale (gruppo musicale)", "text": "I Casino Royale sono un gruppo musicale italiano formatosi a Milano nel 1987 dall'incontro di diversi musicisti tra i quali Alioscia Bisceglia, Giuliano Palma, Michele Pauli e il batterista Ferdinando Masi. Il nome del gruppo \u00e8 stato ispirato dalla canzone \"Sock it to 'Em J B\" della band ska inglese Specials, nella quale viene citato il titolo del primo romanzo della saga di James Bond di Ian Fleming.\nBiografia.\nAutori di un percorso musicale sempre in evoluzione, partito dai primi lavori (\"Soul of Ska\", \"Jungle Jubilee\" e \"Ten Golden Guns\") orientati allo ska ed al reggae e con testi in inglese.\nDopo diversi anni di pausa forzata, dovuta a problemi contrattuali, i Casino Royale pubblicano nel 1993 il disco \"Dainamaita\" che presenta sonorit\u00e0 molto differenti: il gruppo passa al cantato in italiano e a contaminazioni con l'hip hop, il dub e con un rock di matrice black. Ospiti di quest'ultimo lavoro sono Sergio Messina (alias RadioGladio) e DJ Gruff dei Sangue Misto e Michele Ranauro (alias DeMaestro).\nNel 1995 esce \"Sempre pi\u00f9 vicini\" prodotto dall'inglese Ben Young, disco molto influenzato dal movimento Trip hop. La tourn\u00e9e successiva alla pubblicazione dell'album viene immortalata sul disco live \"\".\nTra l'ottobre del 1996 e il febbraio 1997 registrano, tra Londra (nel quartiere di Leytonstone) e Varese, l'album \"CRX\", co-prodotto dalla band assieme a Tim Holmes, prima produttore dei Primal Scream, poi co-leader dei Death in Vegas: l'album, influenzato dalla drum and bass, viene accolto molto bene dalla critica ma il suo suono minimale e scuro, decisamente all'avanguardia rispetto alle produzioni italiane coeve, disorienta parte del seguito storico del gruppo. Nonostante il successivo tour porti la band addirittura ad aprire le due date italiane del \"PopMart Tour\" degli U2 (a Roma e a Reggio Emilia), le vendite sotto le aspettative di \"CRX\" portano alla rescissione del contratto con la casa discografica Universal.\nL'attivit\u00e0 del gruppo vive una battuta d'arresto, la band apre una propria etichetta \"Royality\" e inizia un progetto parallelo Royalize, prodotto dal produttore drum and bass Steve Carr in arte \"Digital\" e Pardo e orientato alla sperimentazione elettronica; Giuliano Palma, la voce melodica del gruppo, abbandona la band per dedicarsi ai suoi Bluebeaters ed alla carriera solista. Di l\u00ec a poco la band sospender\u00e0 le proprie attivit\u00e0 live ed inizia un periodo di riflessione sul futuro dopo l'abbandono di Palma.\nNel 2002 alcuni nuovi brani sono scaricabili in download dal sito ufficiale ed il gruppo riprende nuova linfa, ricomincia l'attivit\u00e0 live e nel 2003 viene pubblicato il brano \"Protect me\" (su un maxi singolo contenente oltre al brano originale sette remix). Il 27 ottobre del 2006 viene pubblicato il nuovo disco del gruppo, \"Reale\", prodotto da Howie B e prima pubblicazione dopo \"CRX\" del 1997.\nA quasi un anno di distanza tornano con \"Not in the Face\", una versione in chiave dub-dance di \"\"Reale\" realizzata da Howie B.\nNel 2008 \u00e8 pubblicato \"\", una antologia di undici brani del gruppo riarrangiati e risuonati in chiave roots-reggae anni settanta. Su questo album \u00e8 presente un brano inedito Cosmic Sound in cui appare Michael Campbell in arte Mikey Dread storico conduttore radiofonico, cantante e produttore giamaicano che ha collaborato in passato con i Clash.\nNel 2011 viene pubblicato il nuovo album \"Io e la mia ombra\". I Casino Royale prendono parte agli MTV Days 2011.\nNel 2013 la band pubblica un live registrato al Leoncavallo, storico centro sociale milanese, che celebra i venticinque anni di attivit\u00e0 il titolo sono le coordinate del luogo dove \u00e8 stato registrato \"45\u00b030'6.449'N9\u00b0 12'30.286'E\" vengono prodotti una serie di video clip in collaborazione con il regista Cosimo Alem\u00e0\nIl 17 novembre 2017 esce una nuova edizione di \"CRX\" denominata \"CRX - 20th Anniversay Edition\" che raccoglie due dischi, il primo con le rimasterizzazioni dell'album originale, il secondo con contributi e collaborazioni inediti e remix con artisti vari tra cui Levante, Edda, Fabrizio Mammarella, Tommaso Colliva, Max Casacci e Ninja, Opus 3000, Ralf, Mass Prod e Paolo Baldini.\nNel 2020 esce l'album \"Quarantine Scenario\" dove Alioscia insieme ad altri musicisti e performer racconta, attraverso una narrazione sonora, il periodo della quarantena per la pandemia del COVID-19, Da quest'opera viene prodotto successivamente un lungometraggio ideato e prodotto dal regista Pepsy Romanoff."}
{"id": "661190", "revid": "119133723", "url": "https://it.wikipedia.org/wiki?curid=661190", "title": "Groppello d'Adda", "text": "Groppello d'Adda (\"Groppell\" in dialetto milanese, : , e semplicemente Groppello fino al 1862) \u00e8 una frazione del comune di Cassano d'Adda (parte della citt\u00e0 metropolitana di Milano), di 3.211 abitanti.\nStoria.\nSorge sulle sponde del naviglio Martesana, anche se \u00e8 presumibile che l'abitato originario fosse ubicato sulla sponda sinistra del fiume Adda. Il paese, cos\u00ec come lo conosciamo, si form\u00f2 tra il 1350 e il 1500 grazie alla costruzione del palazzo vescovile, sorto su un antico fortilizio dell'XI secolo.\nRegistrato agli atti del 1751 come un villaggio milanese di 360 abitanti saliti a 410 nel 1771, alla proclamazione del Regno d'Italia nel 1805 risultava avere ancora 410 residenti. Nel 1809 un regio decreto di Napoleone determin\u00f2 la soppressione dell'autonomia municipale per annessione a Cassano, ma gli austriaci annullarono poi il provvedimento al loro ritorno. Il Comune di Groppello crebbe poi discretamente, tanto che nel 1853 risult\u00f2 essere popolato da 784 anime, salite a 924 nel 1861. Fu infine un regio decreto di Vittorio Emanuele II nel 1869 a decidere la definitiva soppressione del municipio, riproponendo l'antico modello napoleonico annettendolo a Cassano.\nMonumenti e luoghi d'interesse.\nArchitetture religiose.\nCappella di Sant'Antonio.\nLa cappella, la cui data di costruzione \u00e8 ignota, bench\u00e9 quasi certamente collocata tra il 1632 e il 1638, data di affrescatura degli interni, \u00e8 dedicata a Sant'Antonio da Padova.\nStruttura.\nMisura 7,9 x 4,6 metri ed \u00e8 dotata di una piccola sagrestia cubica attaccata al lato destro.\nInternamente si presenta ad aula unica tripartita longitudinalmente con la fascia centrale leggermente pi\u00f9 estesa delle due laterali.\nAffreschi.\nGli interni furono affrescati da Giovanni Mauro della Rovere, che lasci\u00f2 la sua firma sotto il dipinto del miracolo della bilocazione, in cui Sant'Antonio si trov\u00f2 contemporaneamente a Padova e a Lisbona, difendendo il padre dall'accusa di omicidio. Il cancelliere presente nel dipinto potrebbe essere un autoritratto del \"Fiamminghino\".\nGli affreschi sono sette e raffigurano differenti scene della vita di Sant'Antonio da Padova.\nSopra l'altare \u00e8 raffigurato l'abbraccio di Sant'Antonio al Bambino Ges\u00f9.\nArchitetture civili.\nPalazzo arcivescovile.\nIl palazzo fu edificato da Carlo Borromeo su una precedente costruzione del 1018 e divenne una residenza arcivescovile fino ai primi del XX secolo. La mensa del palazzo venne ricostruita da Muttone nei primi decenni del settecento e nuovamente rifabbricata tra il 1748 e il 1755 da Carlo Giuseppe Merlo. Venne poi affidata all'opera Pia Tonolli e acquistata dalla parrocchia di San Bartolomeo nel 1958, ospitando per alcuni anni l'asilo e arrivando ai giorni nostri privo di destinazione.\nAltro.\nRuota ad acqua.\nPresso il centro del paese, sulla sponda destra del Naviglio Martesana, si trova un'imponente ruota idraulica (popolarmente chiamata \"rudun\") che si dice sia stata progettata da Leonardo Da Vinci in persona. Malgrado le apparenze la ruota non \u00e8 un mulino, ma una noria.\nLa sua funzione infatti non \u00e8 mai stata quella di macinare cereali o muovere macchinari, bens\u00ec quella di sollevare l'acqua del naviglio per poterla convogliare in un sistema di irrigazione.\nUn parziale restauro effettuato negli anni novanta ha ripristinato il sistema di sollevamento dell'acqua, permettendo alla ruota di continuare a funzionare (per scopi prevalentemente didattici e rievocativi) fino all'alba del terzo millennio. La mancanza di manutenzione negli anni seguenti ha tuttavia pesantemente degradato la struttura, che nel 2008 giaceva cos\u00ec in rovina.\nNel 2009 \u00e8 stato quindi effettuato un nuovo restauro con rimozione della ruota e ricollocazione della stessa completamente restaurata.\nIl 24 dicembre dello stesso anno la ruota \u00e8 rientrata in funzione."}
{"id": "661191", "revid": "1226", "url": "https://it.wikipedia.org/wiki?curid=661191", "title": "Monumento Nazionale a Vittorio Emanuele II", "text": ""}
{"id": "661193", "revid": "17654", "url": "https://it.wikipedia.org/wiki?curid=661193", "title": "Rodney William Whitaker", "text": ""}
{"id": "661197", "revid": "125961676", "url": "https://it.wikipedia.org/wiki?curid=661197", "title": "Battaglia di Cerignola", "text": "La battaglia di Cerignola fu combattuta il 28 aprile 1503 tra l'esercito spagnolo, guidato da Gonzalo Fern\u00e1ndez de C\u00f3rdoba detto \"El Gran Capit\u00e1n\", e quello francese, guidato da Louis d'Armagnac, duca di Nemours.\nRetroterra della battaglia.\nIl conflitto tra spagnoli e francesi nell'Italia meridionale era basato sul possesso del Regno di Napoli. Dopo il trattato segreto di Granada del novembre 1500, la questione napoletana sembrava ormai risolta, Luigi XII e Ferdinando il Cattolico infatti raggiunsero un accordo per la spartizione del Regno di Napoli. L'accordo ripartiva il Regno in quattro province (Campania, Abruzzo, Puglia e Calabria), e prevedeva l'assegnazione delle prime due alla Francia, e delle restanti due alla Spagna. Sfortunatamente non si consider\u00f2 che il sovrano napoletano Alfonso V d'Aragona cre\u00f2 altre due province, Basilicata e Capitanata, smembrate rispettivamente da Calabria e Puglia. Gi\u00e0 nel 1503 sorse una nuova disputa intorno all'appartenenza della provincia della Capitanata, rivendicata, per motivi amministrativi, dai Francesi.\nNella Capitanata, in base ad alcune leggi che risalivano a Federico II e che furono riformate nel 1447 da Alfonso D'Aragona, transumavano (ovvero venivano a svernare in zone pi\u00f9 calde) greggi provenienti dall'Abruzzo. Il pascolo era consentito previo pagamento di salate tasse presso la \"Dogana delle Pecore\". Stando ai Francesi la Capitanata faceva parte dell'Abruzzo poich\u00e9 accomunata a quest'ultimo dall'economia pastorizia. Per gli Spagnoli invece era invece parte integrante della Puglia, per cui ad essi assegnata.\nL'impossibilit\u00e0 di trovare un nuovo accordo per la nuova questione port\u00f2 sempre pi\u00f9 spesso allo scoppio di numerose scaramucce ai confini tra spagnoli e francesi. Agli scontri ed agli atti di guerriglia, fanno seguito manifestazioni di eroismo e cavalleria, duelli di onore e ben tre disfide, tra cui la pi\u00f9 famosa \u00e8 quella tenutasi a Barletta il 13 febbraio del 1503, e raccontata con ardore negli scritti di Massimo d'Azeglio. La mancanza di un accordo tra le parti, sfoci\u00f2 in un vero e proprio conflitto fra i due eserciti.\nPreparazione allo scontro.\nNel primo pomeriggio del 27 aprile, l'esercito spagnolo lascia la fortezza di Barletta per dirigersi alla volta di Cerignola, pernottando per\u00f2 prima a Canne. A supporto degli spagnoli vi sono duemila fanti tedeschi, i famigerati \"Lanzichenecchi\", guidati dal comandante Hans von Ravenstein.\nL'indomani mattina gli spagnoli giunsero a destinazione in localit\u00e0 \"San Martino\", dove si accamparono. Immediatamente cominciarono le operazioni di fortificazione attraverso l'innalzamento di un parapetto e, dietro suggerimento del comandante Prospero Colonna, l'allargamento di un fossato naturale. Le artiglierie si sistemarono in posizione sopraelevata, trecento uomini d'arme protetti da tiratori disposti sull'argine del fossato ed in posizione centrale i Lanzichenecchi. In fondo allo schieramento vi era il grosso della cavalleria pesante.\nCerignola in quel periodo era un piccolo borgo difeso da circa duecento guasconi francesi. Il loro comandante, il Duca di Nemours, era di stanza a Canosa e, informato in merito agli spostamenti degli spagnoli, dopo un attimo di indugio decise di recarsi anch'egli con il suo esercito a Cerignola. Il comandante francese diede inizio alla battaglia, nonostante l'ora tarda, anche per porre fine alle dicerie secondo cui lui temeva uno scontro in campo aperto contro gli spagnoli.\nI due schieramenti.\nLe forze spagnole erano composte da 6.500 uomini, tra i quali si trovavano 1.000 archibugieri, e 20 cannoni. Le forze francesi erano composte da 9.500 uomini, una parte dei quali appartenenti alla cavalleria pesante o ai 3.500 picchieri mercenari svizzeri, molto pericolosi nelle loro cariche in campo aperto, a completare il potenziale bellico dei francesi c'erano circa 40 cannoni, che per\u00f2 arrivarono troppo tardi e non parteciparono alla battaglia.\nLa battaglia.\nA dispetto della lieve sproporzione delle forze in campo in favore dei francesi, il condottiero spagnolo de C\u00f3rdoba pot\u00e9 contare su diversi vantaggi che seppe sfruttare pienamente a suo favore.\nEgli aveva occupato una posizione strategicamente favorevole sulla sommit\u00e0 di Cerignola, e dietro consiglio del suo braccio destro Prospero Colonna, fece schierare l'esercito lungo dei poggi coltivati a vigneto e protetti da un fosso naturale che Prospero e suo cugino Fabrizio Colonna fecero scavare ulteriormente, proteggendolo con pali acuminati e piccole opere in muratura.\nOltre a questo accorgimento egli aveva schierato in maniera opportuna i suoi pezzi d'artiglieria che si riveleranno fondamentali, oltre a poter contare sulle nuove unit\u00e0 di fanteria chiamate \"Coronel\u00edas\", armate di picche, archibugi e spade, un armamento misto che si diversifica molto da quello classico adottato fino ad allora dagli spagnoli sin dal tempo della Reconquista. I \"Coronel\u00edas\" saranno considerati i precursori dei successivi Tercios.\nLa battaglia ebbe inizio con una doppia carica della cavalleria francese contro il centro della fanteria spagnola, ma entrambi i tentativi di sfondamento vennero resi vani dai colpi dell'artiglieria spagnola. L'attacco successivo si abbatt\u00e9 contro il fianco destro dello schieramento spagnolo, ma venne vanificato dai colpi degli archibugieri, che nell'occasione uccisero il Duca di Nemours scatenando il panico tra le file dei francesi.\nIl capitano del contingente mercenario svizzero tent\u00f2 di prendere le redini dell'esercito francese, organizzando una carica dei suoi picchieri insieme alla cavalleria, ma anche questa volta l'attacco fu vanificato dai colpi degli archibugieri spagnoli che riuscirono ad uccidere anche l'ufficiale svizzero.\nCi\u00f2 costrinse alla ritirata i francesi proprio nel momento in cui la fanteria spagnola inizi\u00f2 a caricare a sua volta, determinando la totale disfatta dei francesi.\nNonostante il combattimento sia stato relativamente breve (dur\u00f2 infatti all'incirca mezz'ora), esso \u00e8 importante per la storia della tattica militare in quanto rappresenta il primo esempio di vittoria sul campo grazie all'uso di pezzi di artiglieria leggera.\nEssa fu importante anche per il fatto che permise agli Spagnoli, anche grazie alla vittoria nella battaglia del Garigliano, di conquistare definitivamente il dominio sul regno di Napoli e di rendere per sempre vane le mire francesi sull'Italia meridionale."}
{"id": "661202", "revid": "287204", "url": "https://it.wikipedia.org/wiki?curid=661202", "title": "Djibril Cisse", "text": ""}
{"id": "661205", "revid": "124529857", "url": "https://it.wikipedia.org/wiki?curid=661205", "title": "Bci", "text": ""}
{"id": "661206", "revid": "31886", "url": "https://it.wikipedia.org/wiki?curid=661206", "title": "852 Wladilena", "text": "852 Wladilena \u00e8 un asteroide della fascia principale del diametro medio di circa 23,01\u00a0km. Scoperto nel 1916, presenta un'orbita caratterizzata da un semiasse maggiore pari a e da un'eccentricit\u00e0 di 0,2741496, inclinata di 23,01460\u00b0 rispetto all'eclittica.\nL'asteroide \u00e8 dedicato al leader sovietico Vladimir Lenin. Inizialmente, come altri asteroidi scoperti all'osservatorio di Simeiz durante la prima guerra mondiale, non pot\u00e9 essere comunicato subito all'Istituto Rechen dell'Universit\u00e0 di Heidelberg e fu quindi identificato per alcuni anni con una sigla contenente \u03a3, la lettera sigma dell'alfabeto greco."}
{"id": "661208", "revid": "1305772", "url": "https://it.wikipedia.org/wiki?curid=661208", "title": "Tempio di Vesta (disambigua)", "text": "Templi romani dedicati alla dea Vesta sono conosciuti:"}
{"id": "661211", "revid": "174925", "url": "https://it.wikipedia.org/wiki?curid=661211", "title": "Aparecido C\u00e9sar Rodrigues", "text": ""}
{"id": "661223", "revid": "2036605", "url": "https://it.wikipedia.org/wiki?curid=661223", "title": "Settimio Odenato", "text": "Biografia.\nOrigini familiari.\nIl nome gentilizio \"Septimius\" sta ad indicare che la famiglia di appartenenza ricevette la cittadinanza romana sotto la dinastia dei Severi, diventando la famiglia pi\u00f9 importante di Palmira dal 190. Odenato era figlio di Settimio Erode, senatore e capo di Palmira, figlio di Vaballato. \nNon \u00e8 certo l'anno preciso in cui Odenato divenne sovrano di Palmira, ma un'iscrizione risalente al 258 accenna a lui come \u00abl'illustre console nostro signore\u00bb; \u00e8 di quel periodo la sua ascesa a governatore della provincia di Siria da parte di Valeriano. Sempre in quegli anni spos\u00f2 la sua seconda moglie, la celebre Zenobia, che fu un'abile alleata per la sua politica\nInizialmente Odenato cerc\u00f2 di ingraziarsi le amicizie del sovrano persiano Sapore I, figlio di Ardashir I, ma quando i suoi doni vennero sdegnosamente rifiutati da quest'ultimo, Odenato cap\u00ec che l'unica possibilit\u00e0 era abbracciare la causa di Roma contro i Persiani. Lo stato di neutralit\u00e0 che aveva fatto la fortuna del regno di Palmira venne mutato in favore di una attiva politica militare, che port\u00f2 in breve tempo alla sua rovina, pur dando fama al suo sovrano.\nCampagne contro i Sasanidi (261/2-265?).\nNel 260, dopo che Valeriano, sconfitto a Edessa, era stato catturato, l'esercito sasanide, che si stava ritirando, fu sconfitto dal generale Callisto (Ballista). Durante tale azione, Odenato si diede all'inseguimento dei Persiani, di ritorno in patria dal loro saccheggio di Antiochia, e prima che potessero attraversare il fiume Eufrate inflisse loro una pesante sconfitta. Probabilmente durante queste campagne riport\u00f2 il territorio del regno d'Armenia nei possedimenti imperiali. L'impresa fu apprezzata dall'imperatore Gallieno, che, dopo che Odenato, durante la ribellione dei Macriani, aveva sconfitto ed ucciso, nel 261, il generale Callisto, gli confer\u00ec il titolo di \"dux romanorum\". In seguito, Gallieno permise ad Odenato di fregiarsi del titolo di \"re dei re\", che lo contrapponeva al Gran re di Persia, Sapore I e ne riconosceva un'autorit\u00e0 regale del principe di Palmira su tutta l'area della provincia di Siria.\nOdenato ordin\u00f2 una forte leva in Siria per ripristinare gli organici dell'esercito romano e, appena completata la leva, nel 262, riprese la guerra contro i Persiani, riconquistando, alcune fortezze in Mesopotamia, tra cui Nisibis, Edessa e Carre. Sconfisse, quindi, l'esercito sasanide e, spingendosi fin nell'interno dell'Impero Persiano, assedi\u00f2 Sapore I nella sua stessa capitale, Ctesifonte per ben due volte. E mentre Gallieno riceveva i titoli vittoriosi di \"Parthicus maximus\" (nel 262/263) e \"Persicus maximus\" (nel 264/265), Odenato fu insignito del titolo di \"corrector totius Orientis\", con giurisdizione su buona parte delle province romane orientali. Fu per merito delle sue vittorie che i Persiani, negli anni successivi, non effettuarono altre incursioni.\n\"Rector Orientis\".\nGrazie alle vittorie di Odenato, l'autorit\u00e0 imperiale in Oriente venne ripristinata, e lo stesso imperatore Gallieno ottenne un trionfo grazie ai successi del suo \"rector Orientis\" (nel 264). Odenato condivise le sue vittorie in Oriente con suo figlio maggiore Settimio Erodiano oltre al titolo onorifico, proprio delle regioni orientali, di \"re dei re\".\nMentre supportava il consolidamento del potere imperiale in Oriente, Odenato diede vita ad un proprio impero indipendente che ebbe vita breve, l'impero di Palmira, ma durante il suo regno n\u00e9 questo n\u00e9 altri episodi furono mai motivo di discordia con Roma. Nel 267, in una campagna alla quale partecip\u00f2 anche il figlio maggiore, Hairan, Odenato che stava marciando contro la Persia, dovette arrestarsi per dirigersi in Cappadocia, che era stata invasa dai Goti. Odenato arriv\u00f2 fino ad Eraclea pontica, sul Mar Nero, ma troppo tardi.\nAssassinio (267/268).\nTornato a Palmira, pochi mesi dopo, in quello stesso anno o forse all'inizio del 268, Odenato fu assassinato, ad Emesa, assieme al figlio Hairan (o Erode o Erodiano) e ad un suo fedele collaboratore, il governatore militare di Palmira, Settimio Vorode. Furono assassinati ad Emesa, mentre partecipavano ad un compleanno, da Maconio, cugino o nipote (a seconda delle fonti) di Odenato, su mandato della stessa Zenobia.\nPoco dopo la morte del \"re dei re\", sua moglie Zenobia fece giustiziare Maconio e prese il potere, in nome del figlio minorenne, Vaballato, col sogno e l'ambizione non solo di mantenersi autonoma da Roma, ma di creare un impero d'Oriente da affiancare all'impero di Roma."}
{"id": "661224", "revid": "287204", "url": "https://it.wikipedia.org/wiki?curid=661224", "title": "Lloque Yupanqui", "text": "Vita.\n\u00c8 il terzo sovrano della dinastia inca. Il suo nome significa, in lingua quechua, \"il mancino memorabile\", da \"lloqui\", mancino e \"yupanqui\", memorabile o famoso. \nUna leggenda, riportata dalla maggior parte dei cronisti spagnoli, vuole Lloque Yupanqui, figlio e successore di Sinchi Roca, dedito ad una vita austera ed ascetica contraddistinta da pratiche di privazioni e digiuni.\nSecondo tali racconti, questo sovrano sarebbe giunto in tarda et\u00e0 senza avere figli e la mancanza di discendenza lo avrebbe enormemente angustiato, tanto pi\u00f9 che avrebbe avuto la certezza di essere ormai troppo anziano per procreare.\nInti (\"il dio Sole\"), padre spirituale di ogni sovrano Inca, gli si sarebbe allora presentato in sogno assicurandogli la nascita di un erede e pronosticandogli che questo figlio sarebbe stato particolarmente glorioso.\nRinfrancato da questa visione Lloque Yupanqui avrebbe, in effetti, avuto un erede destinato a diventare famoso sotto il nome di Mayta Capac.\nLa vita di Lloque Yupanqui \u00e8 particolarmente legata a quella del figlio destinato a succedergli e pochi sono i particolari che ci sono giunti, sulla vita di questo sovrano, se si eccettuano quelli che illustrano, assieme a lui, le gesta di Mayta Capac, protagonista, di imprese memorabili, gi\u00e0 in tenera et\u00e0.\nEgli viene peraltro indicato da Juan Santa Cruz Pachacuti come l'ideatore della pratica di deformazione del cranio, applicata, effettivamente, ai neonati nell'antico Per\u00f9. Secondo questo autore, l'Inca in questione l'avrebbe istituita nell'intento di infondere una predisposizione all'obbedienza, senza alcun rapporto con intenzioni di sviluppo estetico.\nSempre a Lloque Yupanqui viene attribuita l'istituzione delle \"vergini del sole\", una sorta di forzata clausura a cui erano destinate molte giovani inca, racchiuse in speciali confraternite, in cui si occupavano di lavori di filatura e tessitura, tranne alcune che, per la loro avvenenza, erano scelte dall'Inca come concubine o come serventi delle divinit\u00e0. \nL'indole di questo sovrano, come traspare dalle cronache \u00e8 quella di un personaggio influenzato dal potere sacerdotale e alieno da attivit\u00e0 di carattere militare.\nQuesta sua peculiarit\u00e0 gli avrebbe procurato una grande rinomanza nelle trib\u00f9 confinanti con il Cuzco, al punto che genti di ogni dove sarebbero giunte al tempio di \"Indicancha\", sua abituale dimora, per onorarlo e richiedere il suo consiglio.\nSi deve a Pedro Cieza de Le\u00f3n la notizia secondo cui Lloque Yupanqui avrebbe riformato la composizione del Cuzco introducendo la divisione in \"Hurin-Cuzco\" e \"Hanan-Cuzco\".\nSecondo questo autore, la ripartizione sarebbe stata organizzata dal sovrano in seguito alla venuta, nella citt\u00e0, delle genti di Za\u00f1u, il villaggio di appartenenza della moglie di Lloque Yupanqui che sarebbero state alloggiate nella parte \"Hanan\". \nQuesta ipotesi contrasta con la versione ufficiale, seguita da tutti gli altri autori, che attribuisce a Manco C\u00e1pac la divisione del Cuzco in due met\u00e0 e deve essere accettata con cautela, a meno che non la si voglia interpretare come una riorganizzazione a seguito del sinecismo contemplato.\nResta infine da segnalare che la panaca di Lloque Yupanqui \u00e8 stata tramandata con nomi leggermente diversi dai cronisti spagnoli. Cos\u00ec viene indicata con \"Ahucani ayllo\" da Cobo, Auayni Panaca \"Ayllo\" da Sarmiento, \"Hauanina Ayllo\" da Garcilaso e \"Chigua Yuin\" dalle \"Informaciones\", dette \"Declaraci\u00f3n de los quipucamayos a Vaca de Castro\". Solitamente si attribuisce maggior credito al nome riportato da \"Sarmiento\"."}
{"id": "661225", "revid": "599013", "url": "https://it.wikipedia.org/wiki?curid=661225", "title": "Yukio Kagayama", "text": "Il suo numero di gara abituale \u00e8 il 71.\nCarriera.\nPilota e collaudatore della Suzuki sia per il motomondiale che per il mondiale Superbike, partecipa, fra il 1997 ed il 2004, ad alcune gare in 250, 500, mondiale Superbike e MotoGP come wildcard.\nCome quasi tutti i piloti professionistici giapponesi partecipa annualmente alla 8 ore di Suzuka, iniziando nel 1995 in coppia con Herve Moineau nel team Lucky Strike Suzuki con la GSXR750 concludendo quarantaquattresimi con 37 giri di ritardo dai vincitori. Partecipa nuovamente alla 8 ore di Suzuka nel 2000, in coppia con Atsushi Watanabe sempre con la GSX-R750 del Team Suzuki, qualificandosi in settima posizione ed arrivando ventiduesimi a 17 giri di ritardo. Nel 2001, alternandosi alla guida con Akira Ry\u014d e Atsushi Watanabe, portano al terzo gradino del podio il Team Suzuki. Ritiratosi nel 2002 e nel 2003 in coppia il primo anno con Akira Ry\u014d ed il secondo con Atsushi Watanabe nel 2004 porta al secondo posto la GSX-R1000 del team Yoshimura Suzuki Jomo with Srixon sempre insieme a Atsushi Watanabe.\nNel 2005 partecipa per la prima volta ad una competizione mondiale a tempo pieno firmando, sotto indicazione della Suzuki stessa, un contratto con il team Alstare Suzuki Corona Extra per guidare una Suzuki GSXR1000 K5 ufficiale. Ottiene subito ottimi risultati vincendo anche la seconda gara della prova inaugurale sul circuito di Losail, realizza in totale 8 podi, posizionandosi quinto nel mondiale piloti con 252 punti, contribuendo al titolo costruttori della Suzuki.\nConfermato nel 2006 con la stessa squadra, ottiene tre vittorie e 5 podi complessivi ma peggiora i riscontri della stagione precedente fermandosi al settimo posto della classifica mondiale con 211 punti. Il 3 novembre dello stesso anno, terminati gli impegni mondiali, partecipa all'ultima prova del campionato giapponese di Superbike sul circuito di Suzuka con una GSX-R1000 K6 del team YK Suzuki with Bright Logic, posizionandosi quinto nella griglia di partenza e vincendo la gara davanti al connazionale K\u014dsuke Akiyoshi.\nAncora in sella alla GSX-R1000 K7 del team Alstare Suzuki Corona Extra nella stagione 2007, racimola due terzi posti in gara come risultati di rilievo e, a causa di molti infortuni, salta alcune gare concludendo tredicesimo in campionato con 116 punti. Nello stesso anno vince la 8 ore di Suzuka in coppia con K\u014dsuke Akiyoshi nel team Yoshimura Suzuki with Jomo 34.\nNel 2008 \u00e8 per il quarto anno nel mondiale superbike sempre con il team Suzuki Alstare, ma non \u00e8 protagonista di una stagione positiva, infatti non ottiene piazzamenti a podio risultando undicesimo nella graduatoria piloti con 154 punti.\nContinua nel mondiale per derivate dalla serie anche nel 2009 sempre con la GSX-R1000 K9 del team Suzuki Alstare BRUX. Inizia bene il campionato, chiudendo terzo la gara inaugurale a Phillip Island ma resta questo il suo unico piazzamento di rilievo, termina dodicesimo il mondiale con 128 punti, non riuscendo ad uscire dalla mediocrit\u00e0 di prestazioni della stagione precedente.\nNel 2010, stante le difficolt\u00e0 nel trovare risultati nel mondiale, si sposta nel campionato britannico Superbike, categoria dove aveva gi\u00e0 corso nel 2003 e nel 2004 raccogliendo buoni risultati. Questa annata per\u00f2 ricalca le ultime stagioni nel mondiale, infatti ottiene solo un podio in stagione ma \u00e8 vittima di molti problemi fisici che non gli consentono di correre molte gare."}
{"id": "661226", "revid": "125744486", "url": "https://it.wikipedia.org/wiki?curid=661226", "title": "Autostrade per l'Italia", "text": "Autostrade per l'Italia S.p.A. (in sigla Aspi) \u00e8 una societ\u00e0 per azioni italiana, nata originariamente come societ\u00e0 di propriet\u00e0 pubblica facente capo all'IRI, ma privatizzata nel 1999 e poi costituita nella forma attuale nel 2003. Ha come attivit\u00e0 la gestione in concessione di tratte autostradali, nonch\u00e9 lo svolgimento della relativa manutenzione.\nDopo essere stata per ventidue anni una societ\u00e0 privata, controllata da una holding della famiglia Benetton, nel maggio 2021 \u00e8 ritornata pubblica: fa parte di Holding Reti Autostradali, che ne possiede l'88,06% del capitale sociale e che fa riferimento a Cassa depositi e prestiti (51,0%), Blackstone Infrastructure Partners (24,5%) e Macquarie Asset Management (24,5%).\nStoria.\nLe origini.\nNel 1950 viene costituita dall'IRI la Societ\u00e0 Autostrade Concessioni e Costruzioni S.p.A., l'obiettivo \u00e8 partecipare insieme ad altri gruppi industriali alla ricostruzione post bellica dell'Italia.\nIl 1956 \u00e8 l'anno in cui viene firmata la prima Convenzione tra ANAS e la Societ\u00e0 Autostrade, la convenzione prevede che la Societ\u00e0 Autostrade co-finanzi assieme ad ANAS la costruzione e la gestione dell'Autostrada del Sole Milano - Napoli, che viene inaugurata nel 1964.\nDal Telepass agli investimenti all'estero.\nNel 1982 in seguito all'aggregazione di pi\u00f9 societ\u00e0 Concessionarie autostradali viene costituito il Gruppo Autostrade.\nIl 1987 \u00e8 l'anno in cui \"Autostrade Concessioni e Costruzioni S.p.A.\" viene quotata presso la Borsa Italiana, nel listino Mib30.\nNel 1990 Autostrade introduce il Telepass, il primo sistema al mondo su larga scala per il pagamento dinamico del pedaggio, che conta oltre 7 milioni di clienti.\nNel 1992 il gruppo partecipa al primo progetto di autostrada a pedaggio nel Regno Unito, la M6 Toll di Birmingham, che entrer\u00e0 in esercizio nel 2003. Nel 1995 la Societ\u00e0 realizza la prima autostrada a pedaggio finanziata con risorse private negli Stati Uniti d'America, la Dulles Greenway, in Virginia.\nNel 1997 viene firmata la nuova Convenzione tra ANAS e Autostrade, che prevede l'estensione della Concessione dal 2018 al 2038.\nLa privatizzazione.\nNel 1999 la Societ\u00e0 Autostrade viene privatizzata. In lizza c'erano la cordata guidata da Schemaventotto S.p.A. (Edizione Partecipations di Gilberto Benetton al 60%, Fondazione CRT con il 13,33%, Acesa Italia con il 12,83%, Assicurazioni Generali e Unicredito Italiano entrambe al 6,67% e Brisa International SGPS S.A. con lo 0,50%) ed un secondo raggruppamento trainato dalla banca d'affari australiana Macquarie che per\u00f2 si ritir\u00f2 all'ultimo. Al Gruppo IRI, che era l'azionista di riferimento (86% del capitale sociale, con il restante 14% quotato in borsa) subentra quindi, con il 30% del capitale, Schemaventotto dai quali \u00e8 pervenuta l'unica offerta vincolante di acquisto per il pacchetto azionario, versando a IRI 5.050 miliardi di lire; il restante 56% del pacchetto azionario allora posseduto dall'IRI viene destinato al mercato borsistico attraverso un'offerta pubblica di vendita che ha permesso di ricavare 8.750 miliardi di lire, per un incasso complessivo per IRI di 13.800 miliardi di lire.\nIl \"Progetto Mediterraneo\".\nNel 2002 Autostrade vince la gara internazionale indetta dal governo austriaco per creare il pi\u00f9 evoluto sistema al mondo di tele pedaggio elettronico non-stop per mezzi pesanti. Il sistema, completato ed attivato nel 2004, \u00e8 gestito dalla societ\u00e0 Europass.\nGli azionisti di riferimento di Schemaventotto sul finire dell'anno 2002 annunciarono la volont\u00e0 di consolidare la propria quota di possesso di Autostrade S.p.A., oggetto di possibile desiderio di investitori anche esteri stimolati dal buon andamento del flusso di cassa.\nAutostrade fu cos\u00ec oggetto di Offerta Pubblica di Acquisto totalitaria da parte di Newco28 (controllata di Schemaventotto) nel gennaio 2003, tramite un'operazione di leveraged buyout (un'operazione finanziaria di investimento a debito in cui il raffronto tra il costo storico del capitale e quello attuale di mercato depongono a favore dell'operazione): la liquidit\u00e0 necessaria per l'acquisizione fu reperita da Newco28 facendo ricorso al sistema creditizio e, successivamente, il debito fu trasferito da Newco28 ad Autostrade, a seguito di fusione per incorporazione.\nNello specifico l\u2019O.P.A. tenutasi tra il 20 gennaio 2003 e di 21 febbraio 2003, si concluse con successo consegnando a Newco28 il 53,8% del totale delle azioni di autostrade pari a 645.883.233 titoli portati in adesione. L'O.P.A. si prefissava il raggiungimento, come condizione inverante, di almeno il 66,7% dell'intero capitale sociale ordinario di autostrade (azioni di Schemaventotto e di Newco 28 complessivamente).\nIl prezzo dell'offerta inizialmente fissato a 9,5 euro per azione era stato rilanciato a 10 euro per effetto delle pressioni a non vendere degli investitori istituzionali. Il valore di 9,5 euro nasceva dalla valutazione effettuata mediante il metodo dei flussi di cassa scontati e congiuntamente con il metodo dei multipli di mercato di societ\u00e0 quotate comparabili.\nIl Consiglio di Amministrazione di Autostrade e l'Amministratore Unico di Newco28 si sono avvalsi, in qualit\u00e0 di advisor per la determinazione del rapporto di cambio, di Merrill Lynch, Rothschild, Schroder Salomon Smith Barney (Autostrade) e di Mediobanca e Goldman Sachs (Newco28), con l'inserimento successivo di Lehman Brothers per il piano di riorganizzazione interna.\nL'esborso per il solo acquisto delle azioni fu pari a 6,45 miliardi di euro. Il management dichiar\u00f2 di non voler toccare la sostanza dei dividendi per i successivi due anni, incoraggiando gli investitori.\nIl cash flow notevole di Autostrade sarebbe servito a coprire gli oneri finanziari che il mercato stimava in 450 milioni di euro (a fronte di un cash flow di circa un miliardo di euro all'anno).\nL'offerta fu promossa esclusivamente sul mercato italiano e rivolta a tutti gli azionisti ordinari di Autostrade a parit\u00e0 di condizioni, ma non diffusa negli Stati Uniti d'America, Canada e Giappone e Australia nonch\u00e9 in qualsiasi altro Paese nel quale tale diffusione non sia consentita in assenza di autorizzazione da parte delle competenti autorit\u00e0. L'operazione finanziaria veniva conclusa nell'ambito del \"Progetto Mediterraneo\" finalizzato alla crescita di un operatore autostradale paneuropeo.\nQuesto piano, il \"Progetto Mediterraneo\", proponeva un nuovo disegno della struttura del Gruppo tendente a concentrare i vincoli concessori nell'ambito delle sole attivit\u00e0 dell'esercizio collegate alla concessione, e a raggiungere un'ottimizzazione della struttura operativa mediante nuove societ\u00e0 del Gruppo pi\u00f9 caratterizzate nell'attivit\u00e0 svolta e capaci di proporsi per alleanze specifiche con altri soggetti del campo imprenditoriale. L'intenzione dichiarata era quella di portare gli assets all\u2019allineamento a valori consoni al mercato, valori che la privatizzazione, nelle dichiarazioni dei soci di maggioranza, aveva solo parzialmente riconosciuto.\nMa a suo tempo interrogativi su quanto stava avvenendo erano leciti, in quanto con la nascita della holding il rapporto del debito sul margine operativo diventava superiore a quello di societ\u00e0 come France Telecom e Deutsche Telecom operanti nel settore Tlc, molto pi\u00f9 esposto alle turbolenze finanziarie per via di un business legato in maniera pi\u00f9 stringente all'innovazione tecnologica. Infatti le agenzie di rating come \"Moody\u2019s\" e \"Standard and Poor\" posero sotto osservazione Autostrade per un eventuale \"downgrading\" facendo temere un aumento del costo del debito.\nInoltre un'esposizione cos\u00ec alta degli oneri finanziari, qualora si fossero presentati condizioni avverse al mantenimento del cash flow, avrebbero messo il Gruppo in difficolt\u00e0 relativamente alla disponibilit\u00e0 monetaria verso gli impegni assunti per l'ammodernamento dell'infrastruttura viaria previsti nell\u2019addendum alla convenzione firmato il 23 dicembre 2002.\nLa nascita di Autostrade per l'Italia.\nLa creazione vera e propria della societ\u00e0, intesa come persona giuridica, avviene il 1\u00ba luglio 2003: in seguito ad un nuovo assetto organizzativo, le attivit\u00e0 di concessione autostradale vengono conferite da Autostrade S.p.A. ad Autostrade per l'Italia, controllata al 100% da Autostrade S.p.A. (dal 2007, Atlantia).\nIl crollo del ponte Morandi.\nA seguito del crollo del viadotto Polcevera a Genova (anche noto come \"Ponte Morandi\") avvenuto il 14 agosto 2018 con 43 morti e 566 sfollati notevole attenzione \u00e8 stata sollevata sulla concessione ad Autostrade per l'Italia, la societ\u00e0 controllata dai Benetton attraverso Atlantia.\nIn data 27 agosto 2018 la societ\u00e0 ha pubblicato sul proprio sito internet i documenti integrali relativi a tale concessione, comprensivi degli allegati economici e finanziari, pubblicati in seguito anche dal Ministero delle Infrastrutture e dei Trasporti. \nIn quei giorni il dibattito politico si \u00e8 concentrato, sul tasso di remunerazione del capitale investito, sui pedaggi, sull'affidamento delle attivit\u00e0 di monitoraggio della rete a societ\u00e0 del Gruppo, cui sono subentrate nel 2018 societ\u00e0 esterne, le penali in caso di revoca ingiustificata. Alcune di tali problematiche, in particolare riguardo alla proroga automatica della concessione avvenuta nel 2014 estendendola fino al 2038, erano gi\u00e0 state evidenziate in precedenza dall'Autorit\u00e0 Anticorruzione.\nLa polemica si protrae nel tempo e porta nel settembre 2019 alle dimissioni di Giovanni Castellucci dai ruoli di amministratore delegato e direttore generale di Atlantia con una buonuscita di 13 milioni. Nel novembre 2019 Luciano Benetton invia una lettera ai maggiori quotidiani italiani in cui parla di \"campagna d'odio\" che si \u00e8 scatenata sulla sua famiglia, definisce i Benetton \"parte lesa\" rispetto alle vicende di Genova perch\u00e9 \"nessun componente della famiglia Benetton ha mai gestito Autostrade\". E ancora: \"Non cerco giustificazioni, da quanto sembra l'organizzazione di Autostrade si \u00e8 dimostrata non all'altezza, non \u00e8 stato mantenuto il controllo necessario a tenere i settori di un sistema cos\u00ec complesso. Una struttura \u00e8 fatta di uomini e qualche mela marcia pu\u00f2 celarsi dappertutto\". Una lettera che ha suscitato anche polemiche.\nNel gennaio 2019 Fabio Cerchiai, presidente di Autostrade per l'Italia dall'aprile 2010, lascia l'incarico per diventare presidente di Atlantia. Al suo posto \u00e8 nominato Giuliano Mari. Al posto di Castellucci subentra, nell'incarico di amministratore delegato, il direttore generale Roberto Tomasi.\nIl 22 aprile 2021 la Procura di Genova ha chiuso l'inchiesta sul crollo con un documento di 2.000 pagine e il rinvio a giudizio di 69 persone tra manager, dirigenti e tecnici. Le accuse: falsi report e allarmi ignorati. Dal 1982 al crollo, quindi in 36 anni e 8 mesi, \"gli interventi di natura strutturale eseguiti sull'intero viadotto Polcevera avevano avuto un costo complessivo di 24,5 milioni di euro: di questi il 98,01% spesi quando il concessionario era pubblico e solo l'1,99% (equivalente a 488 mila euro) dal concessionario privato. Inoltre Autostrade aveva chiuso una situazione di incuria, scrivono gli inquirenti, \"non giustificabile con l'insufficienza delle risorse finanziarie necessarie, dal momento che Autostrade aveva chiuso tutti i bilanci dal 1999 al 2005 in forte attivo (con utili compresi tra 220 e 528 milioni di euro) e che, tra il 2006 e il 2017, l'ammontare degli utili conseguiti da Aspi \u00e8 variato da un minimo di 586 a un massimo di 969 milioni, distribuiti agli azionisti in una percentuale media attorno all'80%\".\nRitorna in mano pubblica.\nIl 31 maggio 2021 l'assemblea societaria di Atlantia ha deliberato (con l'88,06% di soci favorevoli) la vendita di Autostrade per l'Italia ad una cordata guidata dal gruppo Cassa depositi e prestiti. Il prezzo \u00e8 di 9,1 miliardi, di cui otto vanno ad Atlantia (la holding posseduta al 30% dalla famiglia Benetton) e il resto al colosso tedesco delle assicurazioni Allianz.\nTratte autostradali gestite.\nLa societ\u00e0 gestisce direttamente le seguenti tratte autostradali:\nIl totale gestito \u00e8 di 2.964,7\u00a0km e la scadenza delle concessioni \u00e8 al 31 dicembre 2038.\nOrganizzazione.\nLa gestione delle tratte autostradali si articola in 9 direzioni di esercizio:\nAzionariato.\nAl 31 dicembre 2017, gli azionisti di Autostrade per l'Italia S.p.A. erano i seguenti soggetti:\nAl 2017, Appia Investments S.r.l era un consorzio formato da Allianz Capital Partners, per conto di Allianz Group, EDF Invest e DIF Infrastructure, che operava per tramite di due propri fondi di investimento.\nRisultati economici.\nNell'esercizio 2006 Autostrade per l'Italia ha sviluppato un fatturato di circa 2,72 miliardi di euro, un EBIT di 1,519 miliardi e utili per 685 milioni occupando un organico medio nell'anno di 6.070 dipendenti. Il patrimonio netto ammonta a 2,386 miliardi.\nNel 2007 Autostrade per l'Italia ha sviluppato un fatturato 2,779 miliardi di euro, un EBIT di 1,468 miliardi e utili per 722 milioni occupando mediamente 5786 dipendenti. Il patrimonio netto ammonta a 2,638 miliardi.\nNel 2008 Autostrade per l'Italia ha fatturato 2,88 miliardi, EBIT di 1,48 miliardi, utili per 735,28 milioni. Patrimonio netto di 2,87 miliardi. Il gruppo ha effettuato investimenti in grandi opere per 4,09 miliardi, aprendo al traffico 199,9\u00a0km di rete nuova o riammodernata pari al 34% delle opere elencate nella Convenzione con ANAS nel 1997 e nel IV Atto Aggiuntivo del 2002.\nFino al 16 febbraio 2011 la societ\u00e0, tramite Telepass S.p.a., ha gestito Telepass Mobile, un operatore virtuale SP MVNO basato su servizi collegati agli utilizzatori di Telepass che si appoggiava alla rete Wind; dopo tale data i clienti sono diventati automaticamente utenti Wind. Per Societ\u00e0 Autostrade si \u00e8 trattato del secondo tentativo di entrare nel mondo degli operatori telefonici dopo il fallimento di Blu.\n2017.\nNel 2017, il gruppo Autostrade per l'Italia ha ottenuto ricavi per 3,94 miliardi di euro, di cui 3.59 miliardi dai pedaggi autostradali. Ebitda di 2.45 miliardi di euro, 1,91 miliardi di Ebit, 1,04 miliardi di utile. Ha versato ad Anas 465,05 milioni di euro di oneri concessori. Il valore dell'infrastruttura che ha ricevuto in concessione \u00e8 stimato in 12,22 miliardi di euro.\nIn virt\u00f9 delle convenzioni con lo Stato del 1997 (Convenzione originaria), del 2002 (IV Atto aggiuntivo) e del 2007 (Convenzione Unica), Autostrade per l'Italia deve realizzare o ammodernare 923 km di nuove autostrade, per un investimento previsto di 24,4 miliardi di euro. Al 31 dicembre 2017 sono stati aperti al traffico 484 km di tratte per un totale di 11,4 miliardi gi\u00e0 investiti.\nA livello di manutenzione, invece, nel 2017 sono stati spesi 444 milioni di euro.\n2,39 miliardi di patrimonio netto, 7.349 dipendenti."}
{"id": "661228", "revid": "78273", "url": "https://it.wikipedia.org/wiki?curid=661228", "title": "GSX-R1000", "text": ""}
{"id": "661230", "revid": "101175", "url": "https://it.wikipedia.org/wiki?curid=661230", "title": "MotoGp", "text": ""}
{"id": "661233", "revid": "1272592", "url": "https://it.wikipedia.org/wiki?curid=661233", "title": "Karsus", "text": ""}
{"id": "661235", "revid": "1924342", "url": "https://it.wikipedia.org/wiki?curid=661235", "title": "Nine Lives (album Aerosmith)", "text": "Nine Lives \u00e8 il dodicesimo album in studio della gruppo musicale statunitense Aerosmith, pubblicato il 18 marzo 1997 dalla Columbia Records.\nDescrizione.\nL'album \u00e8 stato prodotto dagli Aerosmith con la collaborazione di Glen Ballard e Kevin Shirley ed \u00e8 stato il primo lavoro in studio del gruppo pubblicato dalla Columbia Records dai tempi di \"Rock in a Hard Place\" del 1982. \u00c8 stato il secondo disco consecutivo (e finora ultimo) del gruppo a raggiungere il primo posto della Billboard 200 negli Stati Uniti d'America. Uno dei singoli estratti dall'album, \"Pink\", \u00e8 stato premiato con un Grammy Award alla miglior performance rock di un duo o un gruppo.\nNel 1998 l'album \u00e8 stato ristampato con l'inserimento della traccia bonus \"I Don't Want to Miss a Thing\", estratta dalla colonna sonora del film \"Armageddon - Giudizio finale\" dello stesso anno. L'edizione giapponese dell'album contiene la traccia \"Fall Together\" in pi\u00f9 al numero 13.\nControversie.\nLa copertina originale dell'album, disegnata dal graphic designer austriaco Stefan Sagmeister, presentava un disegno raffigurante una divinit\u00e0 indiana, il dio Krishna, con faccia da gatto e corpo femminile. La copertina offese alcuni esponenti della comunit\u00e0 hindu e l'etichetta discografica (insieme alla band) decise di ripubblicare l'album con una nuova copertina che mostra una figura umana con la testa di gatto su una ruota da lanciatore di coltelli. Anche la decorazione del CD originale ha creato scalpore, in quanto, intorno al disco, presentava diverse posizioni del K\u0101ma S\u016btra; anche questo \u00e8 stato sostituito da quello che si trova oggi in commercio, assieme alla nuova copertina.\nGioco per computer.\nNel CD \u00e8 presente un gioco per computer; \u00e8 come \"Quest for Fame\", ma con nuove canzoni provenienti da \"Nine Lives\", dove \u00e8 possibile suonare la chitarra o la batteria tramite la tastiera del PC, oppure tramite il VPic. \u00c8 inoltre possibile vedere tutti i testi delle canzoni."}
{"id": "661236", "revid": "1924342", "url": "https://it.wikipedia.org/wiki?curid=661236", "title": "Just Push Play", "text": "Just Push Play \u00e8 il tredicesimo album in studio degli Aerosmith, uscito il 6 marzo 2001 per l'Etichetta Columbia Records.\nNella versione giapponese \u00e8 stata variata leggermente la tracklist; \u00e8 stata tolta l'ultima traccia \"\"Face\"/\"Under My Skin\", e sono state aggiunte le tracce \"Won't Let You Down\" e \"I Don't Want to Miss a Thing\"\"."}
{"id": "661238", "revid": "767487", "url": "https://it.wikipedia.org/wiki?curid=661238", "title": "Honkin' on Bobo", "text": "Honkin' on Bobo \u00e8 il quattordicesimo album del gruppo statunitense Aerosmith, pubblicato il 30 marzo 2004 dall'etichetta Columbia Records.\nIl disco.\nTutte le tracce, eccetto \"The Grind\", sono cover di brani di altri autori di genere blues e blues rock.\nL'album ottenne un disco d'oro l'11 maggio 2004."}
{"id": "661243", "revid": "1718925", "url": "https://it.wikipedia.org/wiki?curid=661243", "title": "Angolo di spoglia", "text": "L'angolo di spoglia \u00e8 uno degli angoli caratteristici degli utensili da taglio quali i maschi, le filiere, le frese, l'utensileria per i torni e altri, ed \u00e8 in buona parte responsabile della loro capacit\u00e0 di taglio assieme all'angolo di lavoro. Si parla di \"spoglia superiore\" e di \"spoglia inferiore\" a seconda della faccia tagliente cui si riferisce, oppure di \"spoglia frontale\" e di \"spoglia dorsale\" nel caso dei denti taglienti di maschi e filiere."}
{"id": "661246", "revid": "182193", "url": "https://it.wikipedia.org/wiki?curid=661246", "title": "Carlton Football Club", "text": "Il Carlton Football Club \u00e8 uno dei club pi\u00f9 antichi e vittoriosi del football australiano. Rappresenta il quartiere di \nCarlton della citt\u00e0 del Melbourne, nello stato di Victoria, il soprannome del club \u00e8 The Blues \u2013 I Blu per via del colore delle divise da gioco, il simbolo del club sono le tre iniziali sovraimposte.\nLa storia del club.\nGli inizi.\nFormato nel 1864, inizialmente Carlton giocava nella Victorian Football Association (VFA), ed \u00e8 stato uno dei club fondatori della Victorian Football League (VFL) nel 1897, lega divenuta la Australian Football League negli anni '80.\n\"I primi di tanti\".\nCarlton accedette alle finali della VFL per la prima volta nel 1904. Due anni dopo, nel 1906, partecip\u00f2 alla prima delle sue cinque finali consecutive, vincendo le prime tre, Carlton divenne il primo club ad aggiudicarsi il campionato per tre anni di fila. La quarta finale, nel 1909 venne persa da Carlton per soli 2 punti. Nella quinta finale consecutiva, nel 1910, Carlton affront\u00f2 (perdendo) Collingwood, dando cos\u00ec inizio ad una rivalit\u00e0 storica che dura tutt'oggi e che \u00e8 comunemente detta 'The Rivalry'. Questi anni gloriosi sono detti 'The First of Many', 'I primi di tanti'. Negli anni venti il club sub\u00ec un leggero declino e vide la crescita del Collingwood.\nLa storia recente.\nGli ultimi anni decisamente non sono stati favorevoli per Carlton. Lo sviluppo della lega al di l\u00e0 dei confini tradizionali dello stato del Victoria ha impattato violentemente gli abituali rapporti di forza della lega. La progressiva crescita di club quali West Coast Eagles, Adelaide Crows, Sydney Swans, Port Adelaide e Brisbane Lions, ha portato fuori dallo stato del Victoria 10 campionati dal 1992, ed ha cos\u00ec ridotto notevolmente il bottino del Carlton. I vecchi tempi quando Carlton poteva semplicemente aggiudicarsi tutti i migliori giocatori in tutto il paese sono oramai andati, e i giocatori degli altri stati trovano ormai il successo nei club delle citt\u00e0 di origine, grazie al sistema delle scelte e del \"salary cap\" che limita le possibilit\u00e0 dei club pi\u00f9 ricchi di impossessarsi di tutto il mercato.\nLe falle nella \"fortezza\" Carlton sono apparse evidenti nel 2002 quando il club ha disonorato la propria fama sia sul campo che fuori. La squadra si \u00e8 qualificata ultima nella lega e uno scandalo ha investito l'allora presidente John Elliott, scoperto a fare pagamenti illegali a certi giocatori.\nAgli inizi del 2005 sembrava che il club si stesse riprendendo dalle passate sconfitte, ma alla vittoria del torneo pre-campionato, segu\u00ec il secondo \"cucchiaio di legno\" (fittizio trofeo per la squadra ultima classificata), onta che si \u00e8 abbattuta su Carlton anche nella stagione 2006, nonostante tra le sue file giocasse il miglior marcatore della lega.\nIl club \u00e8 stato l'ultimo ad abbandonare il proprio campo di gioco storico, il Princes Park, dove ha giocato le proprie stagioni per ben 108 anni. Nel 2005 \u00e8 stata disputata l'ultima partita in questo storico impianto, rinominato recentemente \"Optus Oval\".\nLe finali pi\u00f9 famose.\n1945: The Bloodbath \u2013 Il bagno di sangue\nUna battaglia ingloriosa venne giocata tra Carlton e South Melbourne (ora Sydney Swans), durante la quale il gioco assunse aspetti decisamente brutali, tanto da essere soprannominata \"il bagno di sangue\". Al termine di tale scontro ben dieci giocatori vennero \"processati\" dal tribunale disciplinare della VFL (nel football australiano non esistono le espulsioni).\nLa partita termini\u00f2 con diversi giocatori infortunati, e avvennero scontri sul campo tra arbitri, poliziotti, allenatori e spettatori. Carlton vinse con 28 punti di vantaggio e a seguito della gara vennero prese le seguenti decisioni disciplinari:\n\u2014 Ted Whitfield (South), riconosciuto colpevole e sospeso per l'intera stagione successiva.\n\u2014 Jack Williams (South).\n\u2014Herbie Matthews (South) capitano, riconosciuto colpevole ma non sospeso.\n\u2014 Keith Smith (South), riconosciuto innocente.\n\u2014 Don Grossman (South), riconosciuto colpevole e sospeso per 8 settimane.\n\u2014 Jim Cleary (South), riconosciuto colpevole e sospeso per 8 settimane.\n\u2014 Ken Hands (Carlton), riconosciuto innocente.\n\u2014 Captain Bob Chitty (Carlton), riconosciuto colpevole e sospeso per 8 settimane.\n\u2014 Ron Savage (Carlton), riconosciuto colpevole e sospeso per 8 settimane.\n\u2014 Fred Fitzgibbon (Carlton), gi\u00e0 sospeso per la gara, riconosciuto colpevole e sospeso per ulteriori 4 settimane per essere entrato in campo ed aver partecipato in diverse risse.\n1970: The Great Comeback \u2013 La grande rimonta\nUna delle finali pi\u00f9 famose nella storia della VFL/AFL fu quella del 1970: Carlton, guidata dal leggendario allenatore Ron Barassi, rimont\u00f2 i 44 punti di svantaggio che aveva al termine del primo tempo per vincere di 10. Durante la partita avvenne anche uno dei pi\u00f9 famosi \"mark\" (presa al volo) della storia dello sport, ad opera del grande Alex Jesaulenko, che fece esclamare al commentatore le parole oramai diventate un classico dello sport: Oh Jesaulenko! You Beauty!\"\nIl club.\nAbbonati.\nNel 2005, il Carlton Football Club ha avuto 33,534 abbonati."}
{"id": "661252", "revid": "111300939", "url": "https://it.wikipedia.org/wiki?curid=661252", "title": "George Gissing", "text": "Biografia.\nNasce da una famiglia della classe media. Vince una borsa di studi presso l'Owens College (odierna Universit\u00e0 di Manchester) ed ha una carriera universitaria assai brillante, vincendo numerosi premi. Quando sembra diventare sempre pi\u00f9 illustre come accademico, si innamora di una prostituta, Marianne Helen Harrison. Gissing intende redimerla comprandole una macchina per cucire e procurandole un lavoro onesto, a tal scopo sottrae denaro ai suoi compagni. Viene scoperto ed espulso, si fa anche un mese di lavori forzati e dal 1876 si trasferisce per sei mesi negli Stati Uniti, tra Boston e Chicago, dove si guadagna da vivere scrivendo racconti brevi su quotidiani.\nTornato in Inghilterra, sposa la sua Marianne e si trasferisce a Londra a scrivere romanzi. Quando per\u00f2 nel 1880 il suo scritto d'esordio, \"Workers in the Dawn\", si rivela un clamoroso fiasco, Gissing deve lavorare anche come insegnante privato per scacciare i fantasmi della povert\u00e0. Nel 1883 divorzia dalla moglie, divenuta nel frattempo alcolista, ma la mantiene per cinque anni fino alla morte di lei. Nettamente migliore per stile e caratterizzazione, nel 1884 il suo secondo romanzo, \"The Unclassed\", incontra un moderato successo di critica. Dopo questo Gissing continua a pubblicare all'incirca un romanzo all'anno, ma per gli scarsi guadagni deve continuare a lavorare anche come precettore. Sebbene molto sfruttato dai suoi editori, nel 1889 riesce a recarsi in Italia per cedere i diritti di \"The Nether World\".\nTra il 1891 ed il 1897 produce quelle che sono stimate come le sue opere migliori, tra cui \"New Grub Street\", \"Nato in esilio\" e \"The Odd Woman\". Contemporaneamente scrive una settantina di racconti brevi per la stampa, con i cui proventi pu\u00f2 permettersi di abbandonare il secondo lavoro di insegnante. Nel 1891 sposa Edith Underwood e si trasferisce ad Exeter. Nonostante le difficolt\u00e0 matrimoniali (la donna tendeva ad avere attacchi di violenza e soffriva di instabilit\u00e0 mentale), la coppia mette al mondo due figli. Nel 1897 tuttavia i due si separano: Gissing affida i suoi figli alle sorelle, poco dopo la donna viene dichiarata insana di mente. Sempre nel 1897 visita l'Italia meridionale e, in particolare, Crotone dove conosce Giulio Marino che descriver\u00e0 nelle pagine di By the Ionian Sea.\nLa reputazione di Gissing pare crescere sempre pi\u00f9: con George Meredith e Thomas Hardy viene messo da alcuni critici tra i tre migliori romanzieri dell'epoca. Inoltre, diviene amico di colleghi come Henry James e Herbert George Wells. Torna in Italia e visita anche la Grecia, ma comincia ad accusare problemi di salute (alla fine gli viene diagnosticato un enfisema). Incontra Gabrielle Fleury, francese traduttrice delle sue opere, e si sposa per la terza volta (a Rouen, clandestinamente, non avendo ottenuto il divorzio da Edith), restando in Francia.\nNel 1901 pubblica \"Il giornale intimo di Henry Ryecroft\", la sua opera pi\u00f9 autobiografica. Gissing muore nel 1903 per gli effetti dell'enfisema, dopo aver contratto un raffreddore durante una passeggiata. Viene sepolto nel cimitero inglese a Saint Jean de Luz.\nL'opera di Gissing \u00e8 incentrata sull'esperienza della sua stessa vita ossia quella dell'intellettuale che la povert\u00e0 ha condannato alla degradazione e alla corruzione degli ideali. Ideatore di personaggi tormentati dall'orgoglio e dal rancore nei confronti della propria sorte, ha anche fornito descrizioni molto amare della Londra proletaria. Particolarmente interessante \u00e8 l'espressione \"Extracts from my reading\" , utilizzata da Gissing e recante la data 1\u00ba aprile 1880, la quale ci induce a ritenere che egli si appuntasse con grande passione e interesse i passaggi dei testi che lo colpivano particolarmente per la loro rilevanza. Motivo scatenante quest' abitudine era la piacevole soddisfazione che scaturiva nell'aver avuto per puro caso la fortuna di incappare in un pensiero elaborato e scritto anni prima in circostanze del tutto diverse da quelle nelle quali si trovava egli stesso. Tra le citazioni di autori antichi ritroviamo anche Omero. Gissing, infatti, durante la sua carriera artistica, ha colto in Omero l'esempio di eccellenza letteraria, ne \u00e8 venuto in contatto con entusiasmo fin da studente leggendolo di sua libera volont\u00e0 mentre soggiornava in America, e continuando fino alla morte."}
{"id": "661253", "revid": "1745361", "url": "https://it.wikipedia.org/wiki?curid=661253", "title": "Felicitas Woll", "text": "Biografia.\nCarriera.\nFelicitas Woll, quarta figlia di sei, nasce nel 1980 ad Homberg, nell'Assia. Dopo aver cercato di diventare un'infermiera, viene notata in discoteca da un agente, che le propone di fare l'attrice.\nDa allora, la sua carriera \u00e8 in continua ascesa, ma la notoriet\u00e0 al grande pubblico la raggiunge nel 2002 recitando nella serie televisiva \"Lolle\" interpretando l'omonima protagonista fino alla fine della serie nel 2005, che le fece conquistare tre premi nei primi tre anni di produzione. \nNel 2003 diventa una delle protagoniste di \"Ragazze pom pom al top\", un film di Dennis Gansel, mentre nel 2006 sar\u00e0 la protagonista di \"Dresda\". Reciter\u00e0, nel 2014, insieme a Luca Zingaretti, nella miniserie televisiva italiana \"Il giudice meschino\", nel ruolo di Elke Hadler.\nVita privata.\nIl 14 febbraio 2006 Felicitas \u00e8 diventata madre di una bambina, Taisha Valentina.\nL'attrice ha un fratello pi\u00f9 piccolo affetto dalla sindrome di Down (\"Trisomia 21\") e prende molto spesso parte a iniziative benefiche in favore di queste persone.\nDoppiatrici italiane.\nNelle versioni in italiano dei suoi film, Felicitas Woll \u00e8 stata doppiata da:"}
{"id": "661254", "revid": "287204", "url": "https://it.wikipedia.org/wiki?curid=661254", "title": "International Emmy Award", "text": ""}
{"id": "661256", "revid": "287204", "url": "https://it.wikipedia.org/wiki?curid=661256", "title": "Dolente immagine", "text": "Dolente immagine \u00e8 un'aria da concerto, poi trasformata in aria da camera, di Vincenzo Bellini.\nFonti e versioni.\nVoce e orchestra.\nL'aria fu composta durante gli anni di studio al conservatorio di Napoli in una versione in Do minore per voce solista e orchestra di cui restano oggi solo alcune parti orchestrali (secondo clarinetto, due corni, quintetto d'archi) nella ricca collezione di autografi belliniani della biblioteca dello stesso conservatorio, abbinate a quelle della giovanile \"Sinfonia in Do minore\".\nLa parte di primo flauto si trova invece presso l'archivio musicale della RAI di Torino, dono di Francesco Florimo, compagno di studi di Bellini e bibliotecario al conservatorio di Napoli.\nInoltre una parte di basso risulta venduta ad un'asta di Sotheby's a Londra in data 1\u00ba dicembre 1995.\nVoce e pianoforte.\nDelle tre versioni autografe da camera, quella in Mi minore, senza data e per voce di contralto, \u00e8 stata acquisita dalla biblioteca del Conservatorio Giuseppe Verdi di Milano.\nLa seconda, in Sol minore, fu donata da Bellini all'amica catanese Angelica Paola Giuffrida e si trova oggi presso la Biblioteca Nazionale di Firenze. Da questa versione, redatta in modo abbastanza sommario (mancano quasi del tutto, ad esempio, le prescrizioni dinamiche), si apprende che il personaggio che canta \u00e8 Fileno.\nBen pi\u00f9 rifinita \u00e8 la versione in Sol minore composta a Parigi e datata gennaio 1834, destinata all'editore francese Pacini e intitolata La tomba di Fille, oggi alla Biblioth\u00e8que Nationale de France.\nEdizioni a stampa.\nLa prima edizione a stampa, anch'essa in Sol minore, fu pubblicata da Girard a Napoli tra la fine del 1828 e l'inizio del 1829.\nRicordi ne pubblic\u00f2 una versione in Mi minore solo dopo la morte dell'autore, nel 1837, entro una piccola raccolta intitolata \u00ab3 ariette inedite di Vincenzo Bellini\u00bb (in realt\u00e0, come si \u00e8 detto, l'aria era edita) accanto a \"Vaga luna, che inargenti\" e \"Il fervido desiderio\" (titolo quasi certamente posticcio di \"Quando verr\u00e0 quel d\u00ec\").\n\u00c8 soprattutto a questa edizione, tra le moltissime che apparvero nel corso dell'Ottocento, e alla sua ristampa datata 1935, che \"Dolente immagine\" deve oggi la sua fama. Tuttavia alcuni elementi musicali, in particolare la condotta del basso e alcune banalizzazioni nell'armonia (oltre che nella linea di canto) che non figurano in alcuna delle fonti autografe, neppure nella lontana versione per orchestra, pongono seri dubbi sull'autenticit\u00e0 di questa versione.\nLe due versioni autografe in Sol minore sono state pubblicate nel 2002 da Suvini-Zerboni.\nAnalisi del testo.\nSecondo Francesco Florimo le due quartine di doppi quinari (\u00abDolente immagine - di Fille mia\u00bb) in stile arcadico, tutti con il primo emistichio sdrucciolo, furono composte da Maddalena Fumaroli, la ragazza che Bellini am\u00f2 negli anni di studio a Napoli. Gi\u00e0 nel 1883 il musicologo Michele Scherillo, nonostante l'amicizia che lo legava a Florimo, mise in dubbio tale notizia, ipotizzando invece che la Fumaroli avesse offerto a Bellini, affinch\u00e9 li musicasse, i versi del suo insegnante di lettere, Don Giulio Genoino.\n\"Dolente immagine - di Fille mia\"\n\"Perch\u00e9 s\u00ec squallida - mi siedi accanto?\"\n\"Che pi\u00f9 desideri? - Dirotto pianto\"\n\"Io sul tuo cenere - versai finor.\"\n\"Temi che immemore - de' sacri giuri\"\n\"Io possa accendermi - ad altra face?\"\n\"Ombra di Fillide - riposa in pace\"\n\"\u00c8 inestinguibile - l'antico ardor.\"\nAnalisi della musica.\n\"Dolente immagine\" \u00e8 un'aria funebre intonata in memoria dell'innamorata, probabilmente - come suggerisce il titolo della versione parigina - presso la sua tomba. Bellini attinse dunque alla sua vena pi\u00f9 languida e malinconica, abbandonando il modo minore solo per poche battute nella sezione centrale in Mi bemolle maggiore (\u00abCredi che immemore - de' sacri giuri\u00bb).\nLa figura oscillante dell'accompagnamento tradisce l'originaria destinazione orchestrale agli archi. Il basso \u00e8 condotto per lunghi tratti per grado congiunto, in modo da lasciare alla melodia il ruolo-guida della composizione. Il canto, senza fioriture e in stile quasi sillabico, si espande nella seconda frase (\u00abDirotto pianto / Io sul tuo cenere - versai finor\u00bb), la cui ripresa alla sezione conclusiva \u00e8 arricchita nella versione francese da effetti di eco ottenuti ripetendo le parole \u00abriposa in pace\u00bb in \"pianissimo\" (\"pp\").\nLa versione per orchestra \u00e8 l'unica a presentare un'introduzione (tre battute di accordi in fortissimo), se si eccettuano i due accordi che aprono l'edizione Girard.\nLa versione parigina presenta alcune varianti di rilievo, tra cui un drammatico accordo dissonante alla sillaba \u00ab[ac]cen[di]\u00bb ed un'elegante cadenza pianistica cromatica, a conclusione del brano.\nIncisioni.\nTra le incisioni si segnalano quelle di Renata Tebaldi accompagnata da Giorgio Favaretto e di Cecilia Bartoli, accompagnata da James Levine, che tuttavia si serve ancora dell'edizione Ricordi.\nL'aria \u00e8 stata incisa anche in una versione per voce e orchestra la cui strumentazione, del tutto fuori stile, non tiene conto delle parti sopravvissute della versione napoletana."}
{"id": "661260", "revid": "2519", "url": "https://it.wikipedia.org/wiki?curid=661260", "title": "Fahd bin Abdul Aziz", "text": ""}
{"id": "661262", "revid": "11266", "url": "https://it.wikipedia.org/wiki?curid=661262", "title": "Accademia Cosentina", "text": "L'Accademia Cosentina con la sua sede nel centro storico di Cosenza, \u00e8 una delle primissime accademie fondate in Europa, la seconda del Regno di Napoli (1511). L'accademia ha lo scopo di diffondere con ogni mezzo e verso ogni direzione, la cultura; valorizzare artisti e scienziati; difendere i grandi valori umani, artistici, scientifici, culturali della societ\u00e0 nazionale; essere presente nei dibattiti culturali della citt\u00e0; incoraggiare i giovani sulla via dello sviluppo e della riforma culturale. L'Accademia organizza, una o due volte al mese, conferenze, dibattiti e tavole rotonde. L'edificio che oggi la ospita, risalente alla prima met\u00e0 del '900 sorge nella Piazza XV Marzo (popolarmente nota come Piazza Prefettura) sulla destra del Teatro di tradizione Alfonso Rendano.\nStoria.\nQuesta prestigiosa accademia viene fondata a Cosenza nel 1511 da Aulo Giano Parrasio, da cui prende il primo nome: \"Accademia Parrasiana\", e viene dedicata agli studi filosofici e letterari. Dopo la morte di Parrasio (1534), Bernardino Telesio la riorganizza ribattezzandola \"Accademia Telesiana\". Alcuni anni prima della morte di Telesio (che avvenne nel 1588), l'Accademia Telesiana passa sotto il controllo di Sertorio Quattromani, che le d\u00e0 il nome di \"Accademia Cosentina\".\nIntorno al 1593, per conseguenza della cospirazione di Tommaso Campanella, l'accademia Cosentina viene chiusa per decreto del vicario Pedro di Toledo. Nel 1608 tuttavia, la chiesa apre una nuova accademia con il nome di \"Accademia dei Costanti\" sotto il patronato dell'arcivescovo di Cosenza Giovanni Battista Costanzo. Questa nuova accademia \u00e8, in effetti, un ripristino dell'Accademia Cosentina e continua a esercitare sotto la guida di Mons. Costanzo fino alla sua morte nel 1617. Nel 1649 L'accademia passa nelle mani dell'arcivescovo Giuseppe Sanfelice, che cambia nuovamente il nome dell'accademia in Accademia dei Negligenti, e rester\u00e0 tale fino alla sua morte nel 1660. Dal 1668 al 1678, sotto la guida del poeta Pirro Schettini, l'accademia torna a chiamarsi dei Costanti. Nel 1756, Gaetano Greco fa rivivere la vecchia accademia dandole il nome di Accademia dei Pescatori Cratilidi, ma questo tentativo di rinascita dura solo fino al 1794. In questo periodo spicca la figura del letterato Vincenzo Fasanella. Nel 1811, l'accademia viene ridata alla vita, grazie al lavoro di Matteo Angelo Galdi che le d\u00e0 il nome di \"Istituto Cosentino\". Fu nominato presidente Vincenzo Maria Mollo - futuro sindaco di Cosenza - che ne mantenne l'incarico, come presidente onorario sino al 1849, anno della sua morte. Verso la fine del 1817 \u00e8 il re in persona che dar\u00e0 l'approvazione affinch\u00e9 l'accademia torni a chiamarsi \"Accademia Cosentina\". L'11 giugno 1871, l'Accademia Cosentina istituisce la Biblioteca civica di Cosenza, che rimane inattiva fino al 4 marzo 1898, data in cui viene definitivamente inaugurata. Il Presidente dell'accademia, ancora oggi, ricopre anche il ruolo di Presidente del Consiglio di amministrazione della biblioteca."}
{"id": "661281", "revid": "838137", "url": "https://it.wikipedia.org/wiki?curid=661281", "title": "Distribuzione di Birnbaum-Saunders", "text": "In teoria delle probabilit\u00e0 la distribuzione di Birnbaum-Saunders \u00e8 una distribuzione di probabilit\u00e0\ncontinua, dipendente da due parametri, definita sui numeri reali positivi e utilizzata per descrivere probabilit\u00e0 di rottura di un sistema.\nVenne descritta nel 1969 da\nZ.W. Birnbaum e Sam C. Saunders\ncon due articoli nel Journal of Applied Probability\n(\"A new family of life distributions\" e \n\"Estimation for a family of life distributions with applications to fatigue\").\nLa funzione di densit\u00e0 di probabilit\u00e0 \u00e8\n\u00c8 legata alla variabile casuale normale standardizzata dalle seguenti relazioni:\nSe Z~N(0;1) e\nallora T \u00e8 una variabile casuale di Birnbaum-Saunders con parametri formula_3 e formula_4.\nSe T~BS(\u03b1 , \u03b2) allora\n\u00e8 distribuita come una normale standardizzata.\nI momenti di ordine \"n\" sono dati da\nper cui valore atteso, e la mediana sono\nla varianza e il coefficiente di variazione sono\nmentre gli indici di simmetria e curtosi sono\ndall'assenza di \u03b2 da questi ultimi 3 indici si capisce perch\u00e9 il coefficiente \u03b2 venga chiamato\ncoefficiente di scala, infatti vale che se T~BS(\u03b1,\u03b2) allora\nLa funzione cumulata F(x) \u00e8 data da\ndove formula_13 \u00e8 la funzione cumulata di una Normale standardizzata N(0,1)\nL'inversa della funzione cumulata formula_14, utile per calcolare i quantili o generare numeri casuali, \u00e8 data da"}
{"id": "661306", "revid": "1805885", "url": "https://it.wikipedia.org/wiki?curid=661306", "title": "Cordenons", "text": "Corden\u00f2ns (\"Corden\u00f2ns\" in friulano) \u00e8 un comune italiano di abitanti del Friuli-Venezia Giulia.\nGeografia fisica.\nIl territorio del comune di Cordenons confina a nord con i comuni di San Quirino e Vivaro, a est con il comune di San Giorgio della Richinvelda, a sud con il comune di Zoppola e a sud-ovest con il comune di Pordenone.\nDal punto di vista ambientale, Cordenons \u00e8 un punto di incontro; infatti nel territorio comunale si fondono due grandi ecosistemi diversi e al contempo strettamente collegati: Magredi e Risorgive.\nLe acque che i torrenti Cellina e Meduna portano a valle \"scompaiono\" a nord nella zona dei Magredi (dove i greti dei due torrenti appaiono come un'enorme distesa di rocce e sassi), che \u00e8 permeabile e lascia quindi scendere l'acqua nella falda acquifera, mentre riaffiorano a sud nella bassa pianura delle Risorgive del Vinchiaruzzo, zona invece argillosa e impermeabile che frena le acque e crea le cosiddette \"olle\" (o \"polle\"), acquitrini di acqua pura.\nTali ecosistemi ospitano grandi variet\u00e0 di specie animali e vegetali, anche rare o in via d'estinzione anche a livello italiano.\nNe \u00e8 esempio l'occhione, che rischia di essere \"sfrattato\" dai Magredi per l'utilizzo (in calo) dell'area come \"pista da moto cross\", divenuto abusivo da quando la zona \u00e8 stata annoverata fra i Siti di Importanza Comunitaria (S.I.C.), riconosciuti a livello europeo, che ne minaccia la riproduzione. Ad aggravare la situazione dell'occhione c'\u00e8 anche l'agricoltura intensiva.\nStoria.\nDalle origini all'800.\nIl territorio dell'attuale comune di Cordenons cominci\u00f2 ad essere abitato intorno al 1000 a.C. dalla popolazione dei Veneti, che si stabilizz\u00f2 in tutta la Pianura Padana nord-orientale. Dall'800-700 a.C., scesero nella zona i Celti, provenienti forse dal nord della Germania, che erano per lo pi\u00f9 dediti alla caccia e alla pesca ma soprattutto alla guerra, e cominciarono a dare del filo da torcere ai Veneti che riuscirono comunque con parecchie difficolt\u00e0 ad arginarla. Si cre\u00f2 cos\u00ec, con l'unione di queste comunit\u00e0 il primo nucleo abitante nella zona che tali popolazioni trovarono un luogo fertile grazie ai numerosi fiumi che ne permettevano la coltivazione.\nSuccessivamente, con l'avvento di Roma, l'intera zona divenne provincia romana e cominci\u00f2 cos\u00ec, intorno al II secolo a.C., il processo di centuriazione da parte dei Romani. Quando poi fu costruita la via Postumia, che conduceva, oltre il greto dei torrenti Cellina e Meduna, verso Aquileia da un lato ed il Norico dall'altro, per difenderla e prevenire quindi i saccheggi nel suo corso, lungo la via vennero creati dei \"posti di blocco\", nei quali venivano messe di presidio delle coorti; da uno di questi presid\u00ee si svilupp\u00f2 poi Cordenons, che era la sede di un distaccamento sul \"Naon\", attuale Noncello.\nNei secoli successivi, il luogo sub\u00ec le invasioni dei popoli barbarici, come tutto il Friuli, per prima: nel 401 e nel 408 arrivano i Visigoti, nel 452 gli Unni e, dopo altre innumerevoli popolazioni, nel 568 arrivarono i Longobardi. Sotto il governo del re longobardo Agilulfo e della moglie Teodolinda, si afferm\u00f2 in modo permanente il Cattolicesimo e proprio sotto i Longobardi si ha la prima citazione storica di una \"Cortina sul Noncello\", in latino \"Cortis Naonis\", da cui Cordenons.\nLe invasioni degli Ungari, pur disastrose, non ne segnarono la fine poich\u00e9 nel 1029 la Cortis divenne contea retta dal casato degli Ozi di Baviera e poi pass\u00f2 ad altre casate austriache, ultima quella degli Asburgo che ne tennero il possesso fino alla conquista veneziana intorno agli inizi del Cinquecento.\nFurono quelli i secoli in cui gli abitanti di \"Portus Naonis\" (poi Pordenone) si imposero sugli abitanti della Cortis, per cui il paese di Cordenons rimase emarginato fra il Noncello e la brughiera dei Magredi, cos\u00ec da conservare ed alimentare il noto carattere di austero attaccamento alla terra, geloso delle proprie tradizioni, della propria parlata, valori non intaccati neppure in seguito all'avvento dell'industria prima della carta e della seta poi del cotone, e infine dell'immigrazione stagionale e transoceanica.\nGli eventi napoleonici, ai quali si deve l'erezione di Cordenons a comune indipendente a partire dal 1\u00ba gennaio del 1814, segnando la fine della Serenissima, ne decretarono il passaggio all'impero austriaco, sudditanza che si concluse nel luglio/ottobre del 1866 con la Terza Guerra di Indipendenza cui fecero seguito il referendum e l'annessione al Regno d'Italia.\nOnorificenze.\nNegli anni della Seconda guerra mondiale, Cordenons forn\u00ec notevoli appoggi ai partigiani nel periodo della Resistenza, e tale operato le ha permesso di essere annoverata tra le citt\u00e0 decorate al valor militare per la guerra di liberazione, insignita della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nArchitetture religiose.\nDuomo di Santa Maria Maggiore.\nIl Duomo di Santa Maria Maggiore, situato nella piazza principale, risale al 1778 e presenta un fastoso stile neoclassico, una sola navata e una piet\u00e0 del Bernardi-Torretti. Il campanile, alto 71 metri, \u00e8 stato ultimato ed inaugurato nel 1908, dopo 27 anni di lavori .\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono , ovvero il 6,03% della popolazione. Di seguito sono riportati i gruppi pi\u00f9 consistenti:\nLingue e dialetti.\nA Cordenons, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Codenons rientra fra le varianti appartenenti al friulano occidentale.\nLa parlata tipica del paese \u00e8 il \"folpo\", affine al casarsese. Termine veneto che significa \"polpo\", era il soprannome con il quale i venetofoni di Pordenone indicavano il friulano parlato a Cordenons: nacque evidentemente con fini spregiativi (\u00e8 un'allusione alla goffaggine), ma \u00e8 oggi comunemente usato anche dagli stessi cordenonesi.\nPresenza rilevante anche del dialetto veneto pordenonese.\nSport.\nATP Challenger Tour.\nA Cordenons si disputa annualmente, presso l'Eurosporting club, l'Acqua Dolomia Tennis Cup - Internazionali di Tennis del Friuli Venezia Giulia, un torneo di tennis su terra rossa facente parte del circuito ATP Challenger Tour."}
{"id": "661312", "revid": "14691", "url": "https://it.wikipedia.org/wiki?curid=661312", "title": "Coordinate Chilometriche", "text": ""}
{"id": "661317", "revid": "834", "url": "https://it.wikipedia.org/wiki?curid=661317", "title": "Metilcloroformio", "text": ""}
{"id": "661326", "revid": "1926649", "url": "https://it.wikipedia.org/wiki?curid=661326", "title": "Marco Onorati", "text": "Carriera.\nHa esordito in Serie A nel 1983-1984 con il . Ha iniziato nel Bettini Quadraro di Roma e giocato molti anni anche con il , l'A.S. Messina, l'Atletico Catania e l', squadra con cui ha chiuso la carriera e ha iniziato ad allenare i portieri.\nDal 2005 \u00e8 stato il preparatore dei portieri del Catania.\nIl 5 giugno 2012 lascia il Catania e diventa il nuovo preparatore dei Portieri del , dove rimane per una stagione."}
{"id": "661331", "revid": "729019", "url": "https://it.wikipedia.org/wiki?curid=661331", "title": "Via Tuscolana", "text": "Via Tuscolana \u00e8 una strada medievale che collegava Roma a Tuscolo (odierne Frascati e Grottaferrata).\nIl suo tracciato originale partiva da porta San Giovanni e si affiancava al percorso della romana via Appia, la quale raggiungeva le localit\u00e0 dei Castelli pi\u00f9 a sud (Ariccia e Albano).\nPercorso.\nL'acquedotto dell'Acqua Felice (1586) scavalca la strada con un arco dedicato al papa che aveva fatto realizzare l'opera, Sisto V, conosciuto come Porta Furba. Presso l'arco il papa fece anche costruire una fontana per i viaggiatori, ricostruita nel 1723 da papa Clemente XII.\nLa strada moderna, che parte da piazza Sulmona e arriva ancora fino a Contrada Macere di Artena, passando per Frascati, d\u00e0 il nome al quartiere Tuscolano, nel quadrante sud-orientale della citt\u00e0, tra l'Alberone ed il Quadraro (la restante parte della via Tuscolana all'interno di Roma rientra nel quartiere di Don Bosco).\nFino al 2001 veniva classificata come SS215 Via Tuscolana mentre oggi \u00e8 gestita dalla Provincia di Roma mantenendo per\u00f2 la vecchia numerazione SP215.\nTrasporti.\nLa linea A della metropolitana segue, da Arco di Travertino fino ad Anagnina, il percorso della via Tuscolana.\nFra il 1906 e il 1963 la sezione fino a Grottaferrata integr\u00f2 il binario delle tranvie dei Castelli Romani."}
{"id": "661339", "revid": "8489", "url": "https://it.wikipedia.org/wiki?curid=661339", "title": "Liveaction", "text": ""}
{"id": "661341", "revid": "547992", "url": "https://it.wikipedia.org/wiki?curid=661341", "title": "Antonino Drago", "text": "Biografia.\nEsponente della Democrazia Cristiana, \u00e8 stato due volte presidente della provincia di Catania (dal 9 aprile al 5 dicembre 1958 e dal 16 ottobre 1961 al 22 ottobre 1964), quindi Sindaco di Catania (dal dicembre 1964 al novembre 1967), pi\u00f9 volte deputato e sottosegretario.\nDurante le indagini per l'omicidio di Giuseppe Fava, Drago rilasci\u00f2 delle dichiarazioni che suscitarono molte polemiche. Insieme con il sindaco Angelo Munzone, dichiar\u00f2 che Catania era \u00ab\"lontana dalla contaminazione mafiosa\"\u00bb. Successivamente, fu tra quelli che criticarono gli attacchi ai cosiddetti cavalieri dell'apocalisse mafiosa, accusati di essere tra i mandanti dell'omicidio del giornalista. Drago dichiar\u00f2: \u00ab\"Cerchiamo di non fare in modo, criticando a vanvera, che i nostri operatori emigrino, investendo i loro danari in Piemonte o in Liguria\"\u00bb.\nFu arrestato nel 1993 insieme con l'ex senatore Luigi Mazzei con l'accusa di concussione per una vicenda riguardante il mercato agroalimentare di Catania. \u00c8 padre di Filippo Maria Drago, deputato dell'UDC nella XIV Legislatura.\nMor\u00ec a Savona su una nave della Costa Crociere, a causa di un malore, mentre rientrava da un viaggio in Egitto."}
{"id": "661343", "revid": "1543377", "url": "https://it.wikipedia.org/wiki?curid=661343", "title": "MetOp", "text": "Metop, (ovvero \"Meteorological Operational Satellites\") \u00e8 un programma europeo per l'utilizzo di satelliti polari a scopi meteorologici, gestito da EUMETSAT. Il principale obiettivo del sistema di satelliti \"EUMETSAT Polar System\" (EPS) \u00e8 di fornire dati in maniera continua e a lungo termine in supporto alle previsioni meteorologiche e dell'ambiente e all'osservazione del clima globale. Il programma EPS consiste di una serie di tre satelliti \"Metop\" a orbita polare che saranno lanciati e operati in sequenza per un totale di oltre 14 anni a partire dal 2006 e alle loro relative strutture di controllo a terra.\nMetop.\nIl primo satellite polare europeo \u00e8 Metop A.\nPer molti anni, l'Europa ha utilizzato i famosi satelliti meteorologici della serie Meteosat, che erano in orbita geostazionaria. Essi cio\u00e8 venivano posti in orbita a 36.000 chilometri di distanza dalla Terra e la loro posizione risultava fissa nel cielo rispetto ad una stazione ricevente sulla Terra.\nQuesti satelliti meteorologici sono stati affiancati il 19 ottobre 2006 dal primo membro di una nuovissima generazione: Metop A.\nMetop A \u00e8 il primo satellite meteorologico europeo che sonda l'atmosfera in un'orbita polare cosiddetta \"bassa\" a circa 800 chilometri di altezza. L'orbita \u00e8 polare perch\u00e9 prevede il passaggio sopra i poli e il tempo impiegato per ogni orbita \u00e8 di circa 1 ora e 40 minuti. \nQuesto significa che Metop A gira intorno alla Terra circa 14 volte al giorno.\n\u00c8 equipaggiato con i pi\u00f9 moderni sensori oggi disponibili, sia di costruzione europea che americana, in grado di fornire sia immagini che dati meteorologici precisi e completi per migliorare le previsioni meteo e comprendere i cambiamenti climatici. \nLe immagini della Terra \"viste\" da un'altezza minore, rispetto ai satelliti geostazionari, offrono maggiori dettagli. Anche la precisione degli altri strumenti \u00e8 favorita dall'orbita polare.\nIl secondo satellite della stessa serie, Metop B, \u00e8 stato lanciato il 17 settembre 2012 su un razzo Soyuz 2.1a da Baikonur. Metop B deve assicurare continuit\u00e0 alle osservazioni da orbita polare dopo che Metop A avr\u00e0 finito il suo ciclo operativo. \nIl terzo e ultimo satellite della serie, Metop C, \u00e8 stato lanciato il 7 Novembre 2018 alle 01:47 CET (6 Novembre alle 21:47 orario di Kourou), su un razzo Soyuz ST-B dal European Space Port in Kourou, French Guiana.\nLa seconda generazione dei satelliti Metop (Metop-SG) sar\u00e0 lanciata a partire dal 2021.\nMetop - costruzione.\nI satelliti Metop hanno una costruzione modulare, che comprende un modulo di servizio un modulo payload e una serie di strumenti.\nStrumenti.\nA bordo dei satelliti Metop si trovano molti strumenti.\nI seguenti strumenti sono comuni ai satelliti NPOES che formano il contributo degli Stati Uniti al Initial Joint Polar System (IJPS):\nI seguenti strumenti sono esclusivamente a bordo dei satelliti Metop:"}
{"id": "661344", "revid": "49022", "url": "https://it.wikipedia.org/wiki?curid=661344", "title": "Harald I di Danimarca", "text": ""}
{"id": "661345", "revid": "124285226", "url": "https://it.wikipedia.org/wiki?curid=661345", "title": "Giuseppe Firrarello", "text": "Senatore della Repubblica del Popolo della Libert\u00e0. Dal 2005 al 2015 \u00e8 stato sindaco di Bronte, carica che riprende nel 2020. \u00c8 il suocero di Giuseppe Castiglione.\nBiografia.\nRagioniere, giornalista pubblicista, pensionato del Ministero delle finanze, dal 1963 vive a Bronte, dove ha ricoperto le cariche di consigliere comunale, assessore, vice sindaco e sindaco. Vice segretario provinciale della Democrazia Cristiana negli anni ottanta, \u00e8 stato eletto deputato nella X legislatura dell'Assemblea Regionale Siciliana, nella lista della DC, collegio di Catania, con 42.903 voti di preferenza, alla Regione \u00e8 stato componente della Prima Commissione Legislativa Permanente, vice presidente della Terza Commissione Legislativa Permanente, Componente della Commissione CEE. Rieletto nella XI legislatura all'ARS con 59.633 voti di preferenza, \u00e8 stato presidente della Sesta Commissione Legislativa Permanente, Sanit\u00e0 e Solidariet\u00e0 Civile.\n\u00c8 stato assessore alla Sanit\u00e0 (1992-93) e assessore alla Presidenza (1994-1996). Nel 1996 viene eletto al Senato della Repubblica, nel collegio di Acireale con 64.693 voti (50,3%) e ha ricoperto i seguenti incarichi: membro del gruppo Federazione Cristiano Democratica \u2013 CDU da 9 maggio 1996 al 16 gennaio 2000; membro della VIII Commissione Permanente (Lavori Pubblici, Comunicazioni) dal 30 maggio 1996 al 20 gennaio 2000; membro della Commissione d'inchiesta sul fenomeno della mafia dal 21 novembre 1996 al 13 aprile 1999; membro della Commissione d'inchiesta sul ciclo dei rifiuti dal 26 maggio 1997. Il 3 dicembre 1999 ha aderito a Forza Italia ed \u00e8 stato membro del gruppo Forza Italia dal 17 gennaio 2000.\nIl 13 maggio 2001 viene rieletto con 76.509 voti di preferenza, membro della IV Commissione Permanente (Difesa) dal 21 gennaio 2000 e della XIII Commissione Permanente (Territorio, Ambiente, Beni Ambientali), Segretario della Presidenza del Senato dal 6 giugno 2001. Nel 2004 pubblica il libro Un paese del Sud. Realt\u00e0 e fantasia, edizioni Greco; che rappresenta \u00abuna ricerca di origini, un saggio sul paese natio, S. Cono, costruito attraverso la memoria dei vecchi del paese \u2013 una memoria \u201cFra realt\u00e0 e fantasia\u201d\u00bb (cos\u00ec lo presenta G. Giarrizzo nella \u201cPremessa\u201d del libro).\nNelle elezioni comunali di Bronte del 2005 si candida e viene eletto sindaco al primo turno con il 58,95% delle preferenze. Nelle elezioni politiche nazionali viene rieletto al Senato nell'aprile 2006 per la terza volta e nell'aprile del 2008 per il quarto mandato, nella lista del Popolo delle Libert\u00e0. Nella XVI legislatura viene eletto presidente del Comitato per le questioni degli italiani all'estero (9 dicembre 2008) e membro della VII Commissione Permanente (Istruzione Pubblica, Beni Culturali, Ricerca Scientifica, Spettacolo e Sport). Nel maggio 2010, nelle elezioni comunali di Bronte, il Senatore Firrarello viene riconfermato Sindaco con 6.740 voti di preferenza (52,9%).\nNel 2013, dopo la sospensione delle attivit\u00e0 del Popolo della Libert\u00e0, aderisce alNuovo Centrodestra guidato da Angelino Alfano. Nel 2017 confluisce in Alternativa Popolare.\nNel 2018 lascia Alternativa Popolare e torna in Forza Italia.\nNell'ottobre 2020, a 81 anni, torna a sedere sullo scranno di primo cittadino di Bronte appoggiato dalle liste Forza Italia, Uniti per Bronte - Lista Leanza, Bronte riparte - Firrarello Sindaco, Progetto Bronte - Firrarello Sindaco, Amo Bronte, Giovani per Bronte - Firrarello Sindaco, Tutti Noi.\nControversie.\nLe intercettazioni del mafioso Enzo Mangion riportano che l'organizzazione Santapaola avrebbe avuto un ruolo nelle elezioni, e Giuseppe Firrarello era definito un \"cavallo vincente\", tanto che Mangion avrebbe manifestato l'intenzione di chiedergli l'impegno per la scarcerazione del padre. Nel 1999 la giunta per le autorizzazioni a procedere del Senato ha negato la richiesta di autorizzazione all'arresto per concorso esterno in associazione mafiosa.\n\u00c8 stato coinvolto nelle tangenti per la costruzione dell'ospedale Garibaldi a Catania, alla fine degli anni novanta. Nell'aprile 2007 la prima sezione del tribunale di Catania ha condannato Firrarello a due anni di reclusione per corruzione e turbativa d'asta.\nNel 2012 la Corte d'appello di Catania dichiara prescritti i reati di cui Firrarello \u00e8 accusato. La prescrizione \u00e8 confermata nel 2014 dalla Corte di Cassazione."}
{"id": "661346", "revid": "1543377", "url": "https://it.wikipedia.org/wiki?curid=661346", "title": "Mauro Covacich", "text": "Biografia.\nStudia filosofia a Trieste, dove si laurea nel 1990 con una tesi su Gilles Deleuze. Giunge a Pordenone nel 1990 per svolgere il servizio civile presso il locale Dipartimento di Salute Mentale, dove si trova a collaborare con Francesco Stoppa: da questa esperienza nasce il primo libro, \"Storia di pazzi e di normali\" (Theoria, 1993). \nTrasferitosi a Pordenone, comincia a insegnare nei licei pubblici della provincia.\nAl primo libro seguono \"Colpo di Lama\" (Neri Pozza, 1995), \"Mal d'autobus\" (Tropea, 1997), \"Anomalie\" (Arnoldo Mondadori Editore, 1998, 2001), e \"La poetica dell'Unabomber\" (Theoria, 1999) che \u00e8 una raccolta di reportage. Da \"Anomalie\" il regista Igor Pison ricaver\u00e0 uno spettacolo teatrale, andato in scena al Teatro Rossetti di Trieste nel 2018.\nNel 1999, in seguito a questi suoi primi lavori di narratore, l'Universit\u00e0 di Vienna gli conferisce l'Abraham Woursell Prize, una borsa di studio triennale che gli consente di effettuare periodi di \u201cwriter in residence\u201d in numerose universit\u00e0 europee e statunitensi. Grazie a questo riconoscimento, nel 2000 abbandona l'insegnamento per dedicarsi interamente alla scrittura.\nL'anno successivo esce il suo romanzo \"L'amore contro\" (Arnoldo Mondadori Editore, 2001), poi ripubblicato da Einaudi.\nCon \"A perdifiato\" (Mondadori, 2003; La nave di Teseo, 2018), inizia il cosiddetto \"ciclo delle stelle\". Si tratta di una pentalogia composta da altri tre romanzi: \"Fiona\" (Einaudi, 2005), \"Prima di sparire\" (Einaudi, 2008), e \"A nome tuo\" (Einaudi, 2011), intercalati dalla videoinstallazione \"L'umiliazione delle stelle\", realizzata da Covacich nel 2010 e prodotta da Buziol-Einaudi-Magazzino d'Arte Moderna Roma 2010. Da \"Fiona\" viene ricavato nel 2013 uno spettacolo teatrale, prodotto dal Teatro Rossetti di Trieste per la regia di Andrea Liberovici.\nHa scritto alcuni saggi narrativi, tutti pubblicati da Laterza: \"Storia di pazzi e di normali\" (1993, 2007), \"Trieste sottosopra. Quindici passeggiate nella citt\u00e0 del vento\" 2006) e \"L'arte contemporanea spiegata a tuo marito\" (2011), le cui lezioni erano prima apparse in forma di post sul sito italiano di Vanity Fair.\nCovacich collabora dal 1998 col \"Corriere della Sera\" e con altre testate giornalistiche. Ha inoltre realizzato per la Rai alcuni radio documentari e il radiodramma \"Safari\".\nNel 2005 ha lasciato Pordenone per trasferirsi a Roma. Dal 2002 al 2012 ha insegnato, insieme a Roberto Ferrucci, scrittura creativa presso l'Universit\u00e0 di Padova.\nNel 2013, dal romanzo \"A nome tuo\" sono stati ricavati un'omonima pi\u00e8ce teatrale di Cinzia Span\u00f2, andata in scena al Teatro PimOff di Milano, e il film di Valeria Golino \"Miele\", presentato con successo al festival di Cannes.\nNel 2015 la raccolta di racconti \"La sposa\" entra in cinquina finalista al Premio Strega e in terna al Premio Chiara, piazzandosi in ambedue i casi al secondo posto.\nNel 2017 \"La citt\u00e0 interiore\" (La nave di Teseo) vince il Premio Selezione Campiello e il Premio Brancati.\nNel 2018 gli viene conferito il Premio Tomizza.\nNel 2019 pubblica \"Di chi \u00e8 questo cuore\" ( La nave di Teseo )\nNel 2021 pubblica \"Sulla Corsa\" ( La nave di Teseo )"}
{"id": "661347", "revid": "400694", "url": "https://it.wikipedia.org/wiki?curid=661347", "title": "Nuccio Cusumano", "text": "Biografia.\n\u00c8 laureato in giurisprudenza ed \u00e8 un imprenditore commerciale.\nCresciuto politicamente nella Democrazia Cristiana in cui si \u00e8 iscritto nel 1965.\nNel 1990 \u00e8 stato Presidente della Provincia di Agrigento e segretario provinciale della Democrazia Cristiana.\nAlle elezioni politiche del 5 aprile 1992 viene candidato ed eletto al Senato della Repubblica per la DC nel collegio di Sciacca, raccogliendo 34.899 preferenze.\nNel 1994, in seguito allo scioglimento della DC, aderisce al rinato Partito Popolare Italiano di Mino Martinazzoli, e alle elezioni politiche del 27 marzo viene rieletto al Senato per la coalizione del Patto per l'Italia nel collegio uninominale di Sciacca con 23.182 voti. Il 18 maggio consent\u00ec all'allora Presidente del Consiglio Silvio Berlusconi di ottenere la fiducia. Insieme ad altri tre senatori del Partito Popolare Italiano, Cusumano lasci\u00f2 l'aula di Palazzo Madama, contravvenendo alle indicazioni del partito e consentendo di abbassare il quorum.\nIl 26 luglio 1995 aderisce ai Cristiani Democratici Uniti di Rocco Buttiglione, con quest'ultimo che lo nomin\u00f2 segretario regionale in Sicilia. In occasione delle elezioni politiche del 1996 si candid\u00f2 alla Camera per il Polo per le Libert\u00e0, presentandosi nel collegio uninominale di Sciacca, ma non fu eletto.\nNel 1998 ader\u00ec all'UDEUR di Clemente Mastella ed entr\u00f2, il 27 ottobre, nel primo governo D'Alema come Sottosegretario di Stato al Ministero del tesoro, del bilancio e della programmazione economica, seppur non parlamentare.\nAlle elezioni politiche del 2001 viene eletto alla Camera dei deputati nella lista de La Margherita (in cui era collocato l'UDEUR) con il sistema proporzionale nella circoscrizione Lazio 1.\nAlle elezioni politiche del 2006 \u00e8 stato eletto senatore nei Popolari UDEUR e per la XV Legislatura \u00e8 stato presidente della IX Commissione Agricoltura e Produzione Agroalimentare del Senato della Repubblica.\nDurante la seduta del Senato del 24 gennaio 2008, chiamato ad esporre la propria dichiarazione di voto circa l'assegnazione della fiducia al Governo Prodi, ha affermato, bench\u00e9 l'UDEUR avesse scelto collegialmente di negare la fiducia, di decidere di votare a favore A seguito di un violento attacco verbale e fisico giunto in risposta alle sue parole e che ha visto coinvolti numerosi senatori nonch\u00e9 il compagno di partito Tommaso Barbato (che gli sput\u00f2 in faccia), Cusumano ha accusato un malore che lo ha costretto ad abbandonare l'aula in barella. Come conseguenza della sua presa di posizione in contrasto con le linee dell'UDEUR, nel corso della stessa seduta Cusumano \u00e8 stato espulso dal partito \"per indegnit\u00e0\".\nIl 7 febbraio 2008, Cusumano aderisce al Partito Democratico e viene candidato alle elezioni politiche di aprile, risultando per\u00f2 non eletto.\nAd ottobre 2019 lascia il PD e aderisce a Italia Viva, partito fondato da Matteo Renzi di stampo liberale e centrista.\nProcedimenti giudiziari.\nNel 1999 venne coinvolto nell'indagine giudiziaria avviata dalla Procura della Repubblica di Catania in merito alla gestione degli appalti per la costruzione dell'ospedale Garibaldi. Fu arrestato, ma in seguito fu assolto con formula piena dal Tribunale di Catania il 13 aprile 2007."}
{"id": "661352", "revid": "1594855", "url": "https://it.wikipedia.org/wiki?curid=661352", "title": "Aldo Ercolano", "text": "Figlio del boss catanese Giuseppe (detto \"Pippo\") e di Maria Grazia Santapaola (sorella di Benedetto), insieme al padre, allo zio paterno Salvatore (detto \"Turi\") e allo zio materno Benedetto Santapaola \u00e8 considerato un personaggio di certo spessore nella Cosa Nostra catanese, che da loro prende il nome di clan Santapaola-Ercolano. Spos\u00f2 Francesca Mangion, figlia di Francesco (detto \"Cicciu u' firraru\"), altro braccio destro di Santapaola. \u00c8 stato tra gli esecutori del delitto Fava e di decine di altri omicidi. Nel 1994 venne arrestato a Desenzano del Garda, dove si trovava in vacanza con la moglie e i figli, dopo due anni di latitanza, durante i quali assuse la reggenza della Famiglia di Catania a seguito dell'arresto dello zio Nitto. \u00c8 stato condannato all'ergastolo negli anni 1990, condanna confermata in appello il 10 luglio 2001, ed in cassazione il 15 novembre 2003 ed \u00e8 tuttora recluso."}
{"id": "661359", "revid": "1699816", "url": "https://it.wikipedia.org/wiki?curid=661359", "title": "Martin Solveig", "text": " \nGli esordi.\nA 13 anni riceve i suoi primi dischi, e comincia cos\u00ec ad interessarsi alla dance music piuttosto che alla musica classica, che stava in quel momento studiando. Effettua i suoi primi residence al club parigino Le Palace con il supporto di Claude Monnet.\nMartin Solveig si spost\u00f2 successivamente al club Les Bains Douches dove lavor\u00f2 con DJ come Todd Terry, Roger Sanchez e Bob Sinclar. La sua popolarit\u00e0 crebbe con numerosi passaggi al Queen Club sia come DJ che come art director.\nL'inizio della produzione musicale.\nMartin Solveig cominci\u00f2 presto la sua produzione musicale. Attraverso la sua personale etichetta, realizz\u00f2 due singoli, \"Heart of Africa\" e \"Come With Me\". Questi singoli combinano tonalit\u00e0 dance all'utilizzo di strumenti tradizionali. Bob Sinclar gli chiese quindi di partecipare al progetto \"Africanism\" che combinava musica tribale a musica elettronica. Successivamente cre\u00f2 il singolo \"Edony\" che gli diede il consenso mondiale.\nLa maturit\u00e0.\nNel 2002 cre\u00f2 l'album \"Sur La Terre\", che contiene sia \"Heart of Africa\" che \"Edony\". L'album fu pubblicato inizialmente dalla Universal Music. Un altro singolo degno di nota dell'album \u00e8 \"Linda\" dove Martin Solveig effettua un tributo a Fela Kuti e Serge Gainsbourg. L'album usc\u00ec nel 2004 negli Stati Uniti d'America. Nel 2003, collabor\u00f2 con Salif Ke\u00efta per \"Madan\" che scal\u00f2 vertiginosamente le classifiche del settore, specialmente in Francia, Italia e Grecia. \"Rocking Music\", dove si sentono chiaramente tonalit\u00e0 punk ed utilizzo di chitarre, raggiunse la Top 40 in Australia nel febbraio 2004. \"Madan\" e \"Rocking Music\" sono state entrambe inserite nel secondo album, \"Suite\". Importanti singoli successivi sono: \"I'm A Good Man\", \"Everybody\" e \"Jealousy\".\nNel 2008 remixa la traccia \"D\u00e9g\u00e9n\u00e9ration\" dell'icona pop francese Myl\u00e8ne Farmer. Nel 2011 partecipa alla produzione del dodicesimo album della cantante statunitense Madonna intitolato \"MDNA\", uscito nel marzo 2012, aprendo anche molti concerti del \"MDNA World Tour\"."}
{"id": "661362", "revid": "834", "url": "https://it.wikipedia.org/wiki?curid=661362", "title": "Monti della Calvana", "text": ""}
{"id": "661364", "revid": "73125", "url": "https://it.wikipedia.org/wiki?curid=661364", "title": "MetOp A", "text": ""}
{"id": "661367", "revid": "14691", "url": "https://it.wikipedia.org/wiki?curid=661367", "title": "Bucorvo", "text": ""}
{"id": "661375", "revid": "125997119", "url": "https://it.wikipedia.org/wiki?curid=661375", "title": "Jelgava", "text": "Jelgava (nota anche con il nome tedesco di Mitau) \u00e8 una citt\u00e0 della Lettonia, sita circa 40 km a sudovest di Riga, sulle rive del fiume Lielupe. Fu capitale del Ducato di Curlandia e Semigallia tra il XVI e il XVIII secolo.\nEconomia.\nSede di un noto mercato agricolo (cereali e lino) e del legname, all'incrocio di importanti vie di comunicazione, conta notevoli industrie tessili, alimentari, conciarie e meccaniche.\nSport.\nCalcio.\nLa squadra principale della citt\u00e0 \u00e8 il Jelgava."}
{"id": "661377", "revid": "1343317", "url": "https://it.wikipedia.org/wiki?curid=661377", "title": "Abate F\u00e9tel", "text": "L'abate F\u00e9tel \u00e8 una variet\u00e0 di pero ottenuta dall'Abate F\u00e9tel nel 1866 in Francia.\nIn Italia esso \u00e8 coltivato prevalentemente nella zona dell'Emilia-Romagna (che nel 1998 ha ottenuto il riconoscimento di zona IGP per questa variet\u00e0) e nella parte meridionale della provincia di Mantova.\nStoria.\nAbate F\u00e9tel (o Abb\u00e9 F\u00e9tel) \u00e8 una cultivar di pero descritta in Francia nel 1866 e dedicata al prelato, curato di Chessy-les-Mines (Rh\u00f4ne) che, secondo la tradizione, l\u2019avrebbe selezionata ancora nel XV secolo; sull\u2019effettiva origine esiste ancora, tuttavia, molta confusione. I frutti furono presentati per la prima volta al Congresso di Lione nel 1876 dal sig. Jacquier, pepinierista a Montplaisir-Lyon (Carri\u00e8re, Rev. hort., 1886, cit. in Molon, 1901). Sulle prime, pass\u00f2 praticamente inosservata ai pomologi dell\u2019epoca, tanto che nemmeno Leroy (1879) ne fece menzione.\nFu il vivaista Liabaud a mettere in commercio questa variet\u00e0, che per\u00f2 non fu ammessa dal Congresso Francese fra i frutti raccomandabili. Solo Bied e Charreton suggerirono comunque di diffonderla (Molon, 1901).\nSecondo l\u2019opinione di Molon (1901), stranamente poco lungimirante, \u201cla pianta \u00e8 debole e il frutto, allungato e grosso, \u00e8 niente pi\u00f9 che un frutto da amateur, che matura in fine d\u2019ottobre\u201d. Nel 1926 lo stesso Molon la considerava ancora \u201callo studio\u201d, limitandosi a descrivere il frutto come \u201cpera molto allungata, rugginosa, irregolare\u201d.\nVerso la met\u00e0 del secolo scorso la fortuna dell\u2019Abate doveva essere gi\u00e0 radicalmente mutata, se Breviglieri e Solaroli (1949) ne parlavano come di una variet\u00e0 gi\u00e0 affermata, \u201cricercata per la caratteristica conformazione e la bont\u00e0 dei frutti\u201d. Ammonivano, per\u00f2, che questa cultivar \u201crichiede una tecnica razionale di coltura e nei terreni fertili va innestata sul cotogno\u201d. In effetti, si tratta di una variet\u00e0 che non pu\u00f2 essere coltivata ovunque e le cui particolari esigenze ne hanno fortemente limitato la diffusione. In Italia la sua definitiva affermazione risale agli anni \u201950, particolarmente in provincia di Ferrara, quando per le nuove piantagioni da reddito si preferirono Williams, Abate F\u00e9tel, Passacrassana e Kaiser Alexander in sostituzione delle numerose cultivar pi\u00f9 o meno locali diffuse in passato. Solo le prime due sono tuttora tra le pi\u00f9 coltivate.\nTassinari (1976) indicava l\u2019Abate F\u00e9tel come la pera autunnale pi\u00f9 importante d\u2019Italia per produzione e la terza nella classifica varietale generale, nonch\u00e9 una delle pi\u00f9 esportate. Nel 1977 la coltura di questa cultivar interessava 7613 ha, che equivalevano al 100% dell\u2019ambito CEE. I frutti rappresentavano il 12% della produzione italiana di pere (Alvisi, 1980); il 70% era concentrato nella sola Emilia-Romagna e il 17% nel Veneto (Baldini, Scaramuzzi, 1982).\nAnche attualmente, in Europa la Abate F\u00e9tel \u00e8 coltivata quasi esclusivamente in Italia (quasi il 100% della produzione complessiva) e soprattutto in Emilia-Romagna, dove trova condizioni ottimali sul piano climatico e pedologico tanto da ottenere il riconoscimento Igp nel 1998. Quote minori provengono dal Veneto meridionale. La maturazione avviene tra settembre e ottobre e la conservazione la pu\u00f2 portare fino a marzo. Di ottimo sapore, \u00e8 utilizzata non solo nel commercio diretto, ma anche nelle industrie di trasformazione per la produzione di succhi e conserve.\nAltre importanti aree di coltivazione sono rappresentata da Cile, Australia e Nuova Zelanda, che garantiscono produzioni tra maggio e giugno.\nPresso le strutture di Veneto Agricoltura \u00e8 in prova un clone, denominato Abate Light o selez. 2-2-76, originatasi per mutagenesi indotta al CNR ISTEA di Bologna. \u00c8 considerato interessante per l\u2019habitus molto compatto e adatto perci\u00f2 alla costituzione di impianti fitti.\nI frutti.\nLe pere abate maturano in Italia nei mesi di settembre e ottobre; sono di forma allungata e buccia liscia e sottile, di colore dorato e rugginoso. La polpa ha sapore dolce-acidulo, ed \u00e8 molto profumata."}
{"id": "661379", "revid": "1305772", "url": "https://it.wikipedia.org/wiki?curid=661379", "title": "J\u016brmala", "text": "J\u016brmala \u00e8 una citt\u00e0 della Lettonia situata sul Mar Baltico.\nGeografia fisica.\nCitt\u00e0 turistica a circa 20 km dalla capitale Riga, \u00e8 famosa per le sue ville caratteristiche e per una spiaggia amplissima. Si affaccia direttamente sul Mar Baltico. \u00c8 stata una stazione balneare dell'ex Unione Sovietica e ancora oggi vanta un discreto afflusso turistico, anche grazie ai numerosi stabilimenti termali. Risulta essere la stazione balneare pi\u00f9 frequentata del paese.\nFondata soltanto nel 1920, la citt\u00e0 si estende per 32\u00a0km in direzione E-O lungo il golfo di Riga ed \u00e8 composta di fatto da un agglomerato filiforme di centri balneari (da ovest a est: \u0136emeri, Jaun\u0137emeri, Sloka, Kauguri, Vaivari, Asari, Mellu\u017ei, Pumpuri, Jaundubulti, Dubulti, Majori, Dzintari, Bulduri e Lielupe). Il toponimo lettone significa \"spiaggia\" o \"costa\".\n\u00c8 nota anche per le sue industrie alimentari, chimiche, del legno e del cemento.\nCultura.\nMusei.\nIl Parco Nazionale del Kemeri accoglie una grande diversit\u00e0 biologica intorno alla palude di Kemeri, con muschi, torbiere e fanghi terapeutici. Il parco \u00e8 meta in particolare di escursionisti e birdwatcher. Al suo interno vi sono il \"lago Sloka\", il \"lago Kanieris\" e la \"Duna Verde,\" una collina di sabbia lunga parecchi chilometri e completamente ricoperta di pini.\nIl Museo a cielo aperto di Jurmala \u00e8 locato appena fuori dal centro abitato e permette un'immersione a trecentosessanta gradi nello stile di vita tradizionale della Lettonia. All'interno del museo \u00e8 possibile degustare pesce fresco all'aperto, tra le vecchie case dei pescatori risalenti al XIX secolo, le loro imbarcazioni e i loro strumenti nautici e per la pesca.\nNella citt\u00e0 ha inoltre sede l\"'Art Rezidence Inner Light\", una galleria d'arte allestita all'interno dell'abitazione privata di un artista russo. In questa galleria sono esposti dipinti realizzando pigmenti artigianali dall'effetto fluorescente.\nEventi.\nLa citt\u00e0 di J\u016brmala ospita ogni anno numerosi festival e concerti. Il pi\u00f9 popolare per i turisti \u00e8 la New Wave che si tiene ogni anno dal 2002. Di solito, questo festival si svolge dalla fine di luglio all'inizio di agosto e dura circa sei giorni.\nAmministrazione.\nLa citt\u00e0 \u00e8 gemellata con:\nSport.\nCalcio.\nLe squadre principali della citt\u00e0 sono: il Futbola Centrs J\u016brmala, lo Spartaks J\u016brmala e il J\u016brmala-VV."}
{"id": "661388", "revid": "404338", "url": "https://it.wikipedia.org/wiki?curid=661388", "title": "Berkshire (maiale)", "text": "Il Berkshire \u00e8 una razza suina britannica pregiata e diffusa nel territorio di appartenenza.\nIl colore del manto \u00e8 nero con macchie bianche sul grugno, sulla punta della coda e all'estremit\u00e0 degli arti.\nDi dimensioni medie, possiede testa con profilo concavo e grugno breve, fornendo carni dal gusto estremamente delicato.\nLa caratteristica saliente della razza \u00e8 la precocit\u00e0 riproduttiva, adatta al miglioramento di altre razze suine."}
{"id": "661397", "revid": "311148", "url": "https://it.wikipedia.org/wiki?curid=661397", "title": "Liep\u0101ja", "text": "Liep\u0101ja (in tedesco: \"Libau\") \u00e8 una citt\u00e0 della Lettonia di 82.413 abitanti.\n\u00c8 un importante porto sul cordone litorale che separa il Mar Baltico dalla laguna omonima, 180\u00a0km a ovest-sud-ovest della capitale Riga.\nStoria.\nLa citt\u00e0 venne fondata dai Cavalieri Teutonici nel 1263 col nome di \"Libau\", pass\u00f2 poi nel XV secolo alla Lituania, nel 1560 alla Prussia, poi successivamente alla Svezia (1701), alla Russia (1795), alla Germania (1915) ed infine alla Lettonia dal 1918. Durante la seconda guerra mondiale la citt\u00e0 fu occupata dapprima dall'Unione Sovietica (nell'agosto 1940) e quindi dalla Germania nazista (nel giugno 1941). Tra il giugno e il dicembre 1941, l'intera popolazione ebraica della citt\u00e0 fu sterminata con l'Olocausto in pubbliche esecuzioni ad opera di reparti speciale SS e della polizia locale (Massacro di Liep\u0101ja). Nel 1945 la citt\u00e0 torn\u00f2 sotto il controllo sovietico fino al 1990-91, quando la Lettonia riconquisto' la propria indipendenza, aderendo quindi all'Unione europea il 1\u00ba maggio 2004.\nEconomia.\nLiep\u0101ja \u00e8 nota per le industrie siderurgiche, cantieristiche, alimentari e del legno.\nSport.\nCalcio.\nLa principale societ\u00e0 di calcio della citt\u00e0 \u00e8 il Metalurgs Liep\u0101ja, del quale esiste anche la sezione femminile."}
{"id": "661399", "revid": "438678", "url": "https://it.wikipedia.org/wiki?curid=661399", "title": "L'ispettore generale (film)", "text": "L'ispettore generale \u00e8 un film del 1949 diretto da Henry Koster.\n\u00c8 una trasposizione cinematografica del racconto di Gogol' \"L'ispettore generale\"."}
{"id": "661401", "revid": "1718925", "url": "https://it.wikipedia.org/wiki?curid=661401", "title": "R\u0113zekne", "text": "R\u0113zekne (in tedesco: \"Rositten\") \u00e8 una citt\u00e0 della Lettonia orientale, di abitanti, nella regione della Letgallia. Situata sul fiume omonimo, 242 km ad est di Riga, \u00e8 un importante nodo stradale e ferroviario, con importanti industrie alimentari e tessili.\nLa citt\u00e0 sorge su sette colline. La piazza centrale ospita la statua di M\u0101ra, che per due volte fu distrutta dalle autorit\u00e0 dell'Unione Sovietica, e che fu ricostruita nel 1992; sulla statua campeggia l'iscrizione \"Vienoti Latvijai\" (\"Lettonia unita\", in lettone).\nLa popolazione della citt\u00e0 \u00e8 in maggioranza russa (54% secondo il referendum del 1998).\nToponimi.\nAltri nomi storici con cui la citt\u00e0 \u00e8 nota sono:"}
{"id": "661402", "revid": "5695", "url": "https://it.wikipedia.org/wiki?curid=661402", "title": "Psicogeografia", "text": "La psicogeografia \u00e8 una metodologia d'indagine dello spazio urbano creata nei primi anni cinquanta dal movimento di avanguardia artistica dei lettristi.\nTra psiche e ambiente.\nNel primo numero del bollettino dell'Internazionale Situazionista, pubblicato nel 1958, la psicogeografia viene definita \"Studio degli effetti precisi dell'ambiente geografico, disposto coscientemente o meno, che agisce direttamente sul comportamento affettivo degli individui\". In questo senso la psicogeografia si inserisce nel filone del determinismo ambientale, che era nato gi\u00e0 con Friedrich Ratzel a met\u00e0 Ottocento, per cui le relazioni tra ambiente e natura sono considerate e analizzate in maniera univoca, ovvero dalla natura/architettura all'uomo e non viceversa.\nTale metodologia conduce ad una visione aspramente critica dell'utilizzo e dello sviluppo degli ambienti urbani, che vengono considerati una forma di coercizione da parte della classe dominante nei confronti dei cittadini. L'idea promossa da questa teoria \u00e8 dunque la decostruzione degli spazi urbani e la costruzione di nuovi, le cui caratteristiche principali siano breve durata, mutazione permanente e mobilit\u00e0. La psicogeografia studia dunque le correlazioni tra psiche e ambiente, assumendo caratteri sovversivi nei confronti della geografia classica e ponendo al centro dei suoi scopi la ri-definizione creativa degli spazi urbani.\nLa psicogeografia \u00e8 un gioco e allo stesso tempo un metodo efficace per determinare le forme pi\u00f9 adatte di decostruzione di una particolare zona metropolitana. La tecnica dell'esplorazione psicogeografica \u00e8 la deriva, che indica un passaggio improvviso attraverso ambienti diversi.\nGuy Debord ha suggerito alcune indicazioni per mettere in pratica una deriva psicogeografica:"}
{"id": "661411", "revid": "712828", "url": "https://it.wikipedia.org/wiki?curid=661411", "title": "IG-72", "text": ""}
{"id": "661413", "revid": "712828", "url": "https://it.wikipedia.org/wiki?curid=661413", "title": "JC-BZ1", "text": ""}
{"id": "661414", "revid": "712828", "url": "https://it.wikipedia.org/wiki?curid=661414", "title": "M-3PO", "text": ""}
{"id": "661415", "revid": "1833487", "url": "https://it.wikipedia.org/wiki?curid=661415", "title": "Antoine Laumet de La Mothe, Signore di Cadillac", "text": "Biografia.\nOrigini ed emigrazione.\nIl suo vero nome era Antoine Lumet ed era figlio di Jean Laumet e di Jeanne P\u00e9chagut. Il padre era avvocato presso il Parlamento di Tolosa, nel 1652 fu nominato dal cardinale Mazarino aiuto-giudice a Saint-Nicolas-de-la-Grave e poi giudice nel 1664, mentre la madre era figlia di un proprietario terriero.\nNon vi sono documenti che attestino i fatti della sua giovent\u00f9, certo egli ebbe occasione di studiare, probabilmente in un collegio di gesuiti, teologia, diritto, agricoltura e botanica. All'et\u00e0 di 25 anni dovette lasciare la Francia per motivi che non sono noti, presumibilmente a seguito di gravi difficolt\u00e0 finanziarie nelle quali era incorso il padre o, forse, per aver commesso qualche atto illegale che lo costrinse a lasciare il suo paese per sfuggire alla giustizia.\nPrime attivit\u00e0 in Nordamerica.\nGiunse a Port Royal nella nuova Scozia nel 1683 e nei quattro anni seguenti comp\u00ec numerosi viaggi di esplorazione nel continente nordamericano, dalla Nuova Inghilterra ai Nuovi Paesi Bassi, alla Carolina, apprendendo costumi e lingue dei nativi americani. Entr\u00f2 in relazioni con un mercante, Denis Guyon, e ne spos\u00f2 la figlia Maria Teresa. Nell'atto di matrimonio fu registrato come \"Antoine de Lamothe, \u00e9cuyer, sieur de Cadillac\", ed appose in calce la sua firma come \"De Lamothe Launay\". Come lui stesso ammise, si trattava di altra identit\u00e0, come succedeva a molti immigrati che cambiavano le loro generalit\u00e0 una volta giunti sul continente nordamericano, ove cambiavano, oltre alla loro vita, anche nome e cognome. Egli ricordava indubbiamente i nomi di Sylvestre d'Esparbes de Lusan de Gout, barone di Lamothe-Bardigues, signore di Cadillac, di Launay e del Moutet, consigliere presso il Parlamento di Tolosa, e che Bardigues, Cadillac, Launay e Le Moutet sono localit\u00e0 vicine a Saint-Nicolas-de-la-Grave (Tarn-et-Garonne) e che Jean Laumet, come suo padre, era avvocato al Parlamento di Tolosa. Egli si costru\u00ec cos\u00ec un'identit\u00e0 di nobile, ponendosi altres\u00ec al riparo, con questa mescolanza di nomi, da sorprese dovute ad eventuali incontri con qualcuno che l'avesse conosciuto in Francia.\nEsplorazioni e comando sui Grandi Laghi.\nNel 1688 ottenne dal governatore la concessione della signoria di Douacques (che diverr\u00e0 la citt\u00e0 statunitense di Bar Harbor, nello stato del Maine, centro rinomato per la pesca dell'astice e dominata dal \"Mont D\u00e9sert\", che diverr\u00e0 \"Mont Cadillac\").\nPer sfruttare la concessione si associ\u00f2 con alcuni ufficiali di Port Royal dandosi anche al commercio, attivit\u00e0 facilitata dall possibilit\u00e0 di usare le imbarcazioni dei figli del suocero. Nel 1689 fu inviato in una spedizione presso Boston. Al ritorno si rec\u00f2 a Qu\u00e9bec ove ottenne dal governatore Louis de Buade de Frontenac una missione lungo le coste della Nuova Inghilterra a bordo della fregata \"L'Embuscade\", ma i venti contrari lo costrinsero a rientrare in Francia e nel 1690 si ritrov\u00f2 a Parigi. Qui riusc\u00ec ad ottenere dal Ministro della Marina francese Louis II Ph\u00e9lypeaux de Pontchartrain il titolo di ufficiale della Fanteria di Marina. Di ritorno a Port Royal, venne a sapere che l'ammiraglio inglese sir William Phips aveva occupato la citt\u00e0 e fatti prigionieri anche sua moglie ed i suoi figli, che egli riscatt\u00f2 in cambio di prigionieri inglesi.\nNel 1691 riport\u00f2 la famiglia a Qu\u00e9bec, perdendo per\u00f2 tutti i suoi beni a causa dell'attacco di una nave corsara di Boston. Nel 1692 fu promosso tenente. Inviato con il cartografo Jean Baptiste Franquelin lungo le coste della Nuova Inghilterra per migliorare le carte in vista di un attacco contro gl'inglesi, rientr\u00f2 in Francia per presentarle con un pro-memoria al ministro Pontchartrain. Nel 1693 ricevette una gratifica di 1500 lire per il suo lavoro fu rimandato in missione per completarla. Nel 1694 fu promosso capitano. Nominato comandante dei vasti territori della zona dei Grandi Laghi, prese il comando di Fort de Buade (o Michillimakinac), che controllava tutti i commerci di pellicce fra il Missouri, il Mississippi, i Grandi Laghi e la valle dell'Ohio.\nNel 1695 part\u00ec per esplorare la regione dei Grandi Laghi e correggere le carte geografiche. E scopr\u00ec gli stretti che collegano il lago Huron e il lago Erie, pensando quindi di erigervi un forte per contrastare gl'inglesi. Tornato a Michillimakinac, entr\u00f2 in conflitto con i gesuiti, che lo accusavano di fornire alcool agli indiani, cosa proibita da un decreto del re. Nel 1697 ricevette l'autorizzazione a rientrare in Francia per presentare il progetto per la realizzazione di un forte sugli stretti, incontrando l'opposizione dei notabili franco-canadesi, che temevano che questa realizzazione avrebbe rovinato Qu\u00e9bec e Montr\u00e9al. Egli ottenne l'autorizzazione solo nel 1699 e nel 1700 gliene fu affidata la missione.\nSignore dei Grandi Laghi e governatore della Louisiana.\nIl 26 luglio 1701, nell'erroneo convincimento che il luogo prescelto fosse uno \"stretto\" (in lingua francese \"d\u00e9troit\") tra il Lago St. Clair e il Lago Erie, fond\u00f2, con il suo subalterno Alphonse de Tonti, Fort Pontchartrain du D\u00e9troit (\"Forte Pontchartrain dello Stretto\"), embrione della citt\u00e0 (oggi statunitense) di Detroit (nello Stato del Michigan), e la parrocchia di Sant'Anna, sulla riva settentrionale del fiume Detroit.\nIn ottobre fu raggiunto dalla famiglia. Nel 1702 torn\u00f2 a Qu\u00e9bec per sollecitare il monopolio del commercio di pellicce ed il trasferimento delle trib\u00f9 indiane verso gli stretti. Divenuto azionista della Compagnia della Colonia, torn\u00f2 agli stretti per assistere all'arrivo delle trib\u00f9 anticamente installate a Michillimakinac.\nNel 1703 un grosso incendio devast\u00f2 Forte Pontchartrain, distruggendo tutti i registri.\nNel 1704 Laumet fu accusato a Qu\u00e9bec di traffico di alcool e di pellicce e fu imprigionato per qualche mese, ma nel 1705 fu assolto ed il re gli conferm\u00f2 la sua fiducia, accordandogli il monopolio sui commerci di pellicce. Due anni dopo tuttavia le accuse nei suoi confronti per abuso di potere si moltiplicarono e fu nominato un commissario per indagare sulla conduzione dei suoi affari. Il commissario impost\u00f2 una requisitoria contro di lui nel 1708. L'anno successivo le truppe di stanza sugli Stretti ricevettero l'ordine di tornare a Montr\u00e9al.\nNel 1710 il re lo nomin\u00f2 governatore della Louisiana, ingiungendogli di raggiungere immediatamente il suo posto attraverso la valle del fiume Mississippi, ma egli non obbed\u00ec. Egli procedette all'inventario generale negli Stretti poi, nel 1711, s'imbarc\u00f2 con la famiglia per la Francia. A Parigi, nel 1712, convinse il finanziere tolosano Antoine Crozat ad investire in Luisiana. Nel giugno del 1713 la famiglia Cadillac giunse a Fort Louis, in Luisiana, e nel 1714 Crozat propose la costruzione di postazioni lungo il Mississippi, mentre Cadillac voleva rafforzare l'estuario del fiume per sviluppare i commerci con le vicine colonie spagnole.\nNel 1715 Cadillac ed suo figlio Giuseppe esplorarono l'Illinois, scoprendovi anche una miniera di rame.\nDopo numerose discussioni Crozat gli tolse il comando della Compagnia, ma l'anno dopo Cadillac ne ottenne la revoca.\nRientro in patria e decesso.\nLa famiglia Cadillac rientr\u00f2 in Francia nel 1717, stabilendosi a La Rochelle. Recatosi con il figlio Giuseppe a Parigi, Cadillac, a causa delle sue accuse nei confronti di John Law, rappresentante di una cordata di investitori francesi, fu arrestato ed imprigionato alla Bastiglia per cinque mesi. Liberati entrambi nel 1718, Cadillac ricevette la Croce di San Luigi per i servigi resi alla corona in trent'anni di leale servizio. Si trasfer\u00ec quindi con la famiglia nella casa paterna, recandosi spesso a Parigi per farsi riconoscere i suoi diritti sugli stretti. Vinse le numerose vertenze nel 1722, dopo di che vendette la sua signoria sugli stretti al canadese Jacques Baudry de La marche ed acquis\u00ec l'incarico di governatore e sindaco della citt\u00e0 francese di Castelsarrasin, nei pressi della sua citt\u00e0 natale. Qui mor\u00ec all'et\u00e0 di 72 anni, mentre la moglie gli sopravvisse per altri sedici anni. La sua salma fu inumata in una cappella della chiesa dei carmelitani.\nDiscendenza.\nDa Maria-Teresa, sposata quando questa era solo diciassettenne, ebbe cinque figlie e otto figli:\nRiconoscimenti postumi.\nIl suo nome, molto popolare a Detroit, fu dato ad un celebre marchio statunitense di autovetture nel 1902, dopo la celebrazione del bicentenario della fondazione della citt\u00e0. In occasione della celebrazione del terzo centenario, nel 2001, a Detroit fu eretta in suo onore una statua."}
{"id": "661416", "revid": "712828", "url": "https://it.wikipedia.org/wiki?curid=661416", "title": "M-TD", "text": ""}
{"id": "661420", "revid": "712828", "url": "https://it.wikipedia.org/wiki?curid=661420", "title": "R4-P17", "text": ""}
{"id": "661421", "revid": "1543377", "url": "https://it.wikipedia.org/wiki?curid=661421", "title": "John Jackson Miller", "text": "Collezionista di fumetti sin da quando era bambino, inizi\u00f2 la carriera di editore con il \"Comics Retailer\" nel 1993. Dall'introduzione di \"\", ha aggiunto dei giochi alla sua copertina, cambiando il titolo in \"Comics &amp; Games Retailer\" nel 2001. Ha servito come primo editore di \"Scrye: The Guide to Collectible Card Games\" in seguito alla sua vendita alla \"Krause Publications\" nel 1999.\nIl suo primo lavoro professionale nei fumetti \u00e8 apparso nel 2003 con Crimson Dynamo per la Marvel Comics, incentrato su Iron Man. Nel 2006, Miller ha aiutato la Dark Horse Comics a creare una serie a fumetti ambientata nell'universo espanso di Guerre stellari, \"Knights of the Old Republic\". La serie \u00e8 ambientata nel periodo del gioco \"\". \nJohn scrive una colonna regolarmente per il \"Comics Buyer's Guide\", chiamata \"Longbox Manifesto\"."}
{"id": "661423", "revid": "712828", "url": "https://it.wikipedia.org/wiki?curid=661423", "title": "R7-T1", "text": ""}
{"id": "661426", "revid": "712828", "url": "https://it.wikipedia.org/wiki?curid=661426", "title": "T1-N1", "text": ""}
{"id": "661429", "revid": "453768", "url": "https://it.wikipedia.org/wiki?curid=661429", "title": "Data dell'eruzione del Vesuvio del 79", "text": "La data dell'eruzione del Vesuvio del 79 viene comunemente riferita a quella indicata da una lettera di Plinio il giovane a Tacito, in cui si legge \"nonum kal. septembres\" cio\u00e8 nove giorni prima delle Calende di settembre, data che corrisponde al 24 agosto. Tale data era la variante tradizionalmente ritenuta la pi\u00f9 attendibile, tuttavia alcune recenti evidenze archeologiche lasciano supporre che l'evento si sia verificato in autunno, probabilmente il 24 ottobre di quell'anno. Tali evidenze sono: i segni della conclusione della vendemmia, una moneta ritrovata nella Casa del Bracciale d'Oro (che riferisce della quindicesima acclamazione di Tito a imperatore, avvenuta dopo l'8 settembre 79), nonch\u00e9 un'iscrizione a carboncino rinvenuta nella cosiddetta Casa con Giardino che riporta il sedicesimo giorno prima delle calende di novembre, corrispondente al 17 ottobre (verosimilmente dell'anno dell'eruzione, perch\u00e9 la scritta non avrebbe potuto conservarsi pi\u00f9 a lungo).\nStoria.\nReperti organici.\nNello scavo dell'area vesuviana, sigillati dai lapilli, sono stati ritrovati (carbonizzati o tramite indagini archeobotaniche) resti di frutta secca (come fichi secchi, datteri, susine), frutta tipicamente autunnale (come ad esempio melograni rinvenuti a \"Oplontis\", castagne, uva, noci), si era completata la raccolta della canapa da semina (raccolta che si effettuava solitamente a settembre), la vendemmia (effettuata solitamente nel periodo di settembre e ottobre) era da tempo terminata e il mosto era stato sigillato nelle anfore (i \"dolea\", dogli o vasi a forma tondeggiante nei quale i romani conservavano derrate liquide, come olio e vino, o secche, come grano e legumi) e interrato, come riscontrato a Villa Regina (Boscoreale).\nTali anfore venivano chiuse soltanto dopo un periodo di fermentazione all'aria aperta della durata di una decina di giorni: dunque l'eruzione avvenne, se si considera attendibile questo elemento d'indagine, in un periodo successivo. Anche nel caso di una vendemmia anticipata, i giorni intercorsi tra la raccolta, la pigiatura e la prima fermentazione consentono di spostare la data avanti con una certa sicurezza.\nInoltre erano gi\u00e0 posti in uso nelle case oggetti tipicamente autunnali come i bracieri nella \"Casa di Menandro\". \nManoscritti.\nQuesti motivi portarono Carlo Maria Rosini, appassionato napoletano, gi\u00e0 nel Settecento, ad avanzare l'ipotesi che il testo pliniano fosse sbagliato. Esso recita:\nRosini propendeva, diversamente, per la data riportata da Cassio Dione Cocceiano: \"non. kal. dec.\", cio\u00e8 nove giorni dalle calende di dicembre, ovvero il 23 novembre, che meglio si accordava con i dati archeologici. Tale ipotesi fu per\u00f2 respinta, all'epoca, e si continu\u00f2 a considerare come esatta la data del 24 agosto.\nAnalizzando i diversi manoscritti del testo pliniano che si sono conservati, si pu\u00f2 vedere che oltre alla versione maggiormente attestata, esistono altre varianti del passo in questione riportate in altrettante versioni manoscritte:\nLa presenza di diverse varianti in un manoscritto \u00e8 dovuta ad errori di trascrizione che il testo ha subito ad opera dei copisti nei secoli, ma non necessariamente la variante numericamente pi\u00f9 attestata \u00e8 quella corretta. Neanche la variante pi\u00f9 antica pu\u00f2 essere considerata immune da errori che possono essere stati commessi in trascrizioni precedenti. Quindi la data del 24 agosto, ricavata da una delle varianti del testo di Plinio, \u00e8 tutt'altro che certa.\nNumismatica.\nUn ultimo rinvenimento numismatico ha permesso di accertare l'effettiva infondatezza della datazione estiva. Un denario d'argento trovato il 7 giugno 1974 nello scavo a Pompei, sotto la Casa del bracciale d'oro (\"Insula Occidentalis\") porta sul recto impressa l'iscrizione:\nDi seguito una moneta praticamente identica a quella rinvenuta a Pompei (tranne per l'indicazione della XIIII acclamazione invece della XV):\nIl ritrovamento del denario pompeiano (con l'indicazione della XV acclamazione) permette di affermare che l'eruzione avvenne, ovviamente, dopo l'emissione di questa moneta, quindi nell'anno in cui l'imperatore Tito ricopr\u00ec il settimo consolato (il 79), dopo l'assunzione per la nona volta della potest\u00e0 tribunicia, cio\u00e8 dopo il 1\u00ba luglio e dopo la quindicesima acclamazione a imperatore, consentendo di spostare ancora oltre luglio il \"terminus post quem\". Due iscrizioni (conservate a Siviglia, Spagna, e al British Museum) datate al 7 settembre e all'8 settembre hanno consentito di accertare che l'eruzione avvenne certamente dopo queste date. Nelle due iscrizioni infatti, una lettera scolpita in un'epigrafe bronzea di Tito ai decurioni della citt\u00e0 di Munigua (in epoca moderna diventata Villanueva del Rio), e l'altro un diploma di congedo ritrovato a Fayyum, \u00e8 riportata la quattordicesima acclamazione assieme alle date del 7 (per la lettera di Tito) e dell'8 settembre (per il diploma), consentendo di affermare che la quindicesima acclamazione imperiale si \u00e8 svolta certamente dopo queste due date. Il diploma di congedo \u00e8 il seguente (sono evidenziate l'acclamazione imperiale e la data di conferimento del diploma):\nDi seguito invece l\"epistula imperatoris\" di Tito ai decurioni di Munigua, datata al 7 settembre 79 (in neretto l'indicazione della nona acclamazione imperatoria e la data del 7 settembre):\nIl \"terminus post quem\" del 7-8 settembre ha permesso di accertare che l'eruzione del Vesuvio avvenne sicuramente dopo l'8 settembre e considerando gli altri dati archeologici, in particolare la conclusione della vendemmia (testimoniata dal ritrovamento di anfore contenenti succo di uva appena avviato alla fase di fermentazione) e il rinvenimento di noci, fichi secchi, prugne e melagrane perfettamente conservate, \u00e8 plausibile ipotizzare una data ancora successiva e pienamente autunnale, forse quella del 24 ottobre, data peraltro tra quelle indicate in una delle versioni manoscritte dell'epistola di Plinio a Tacito, compatibile anche con l'indicazione autunnale di Dione Cassio.\nIscrizioni.\nUn'ulteriore prova a supporto della tesi secondo la quale l'eruzione avvenne in autunno \u00e8 costituita da un'iscrizione rinvenuta nel 2018 in una casa che al momento dell'eruzione era probabilmente in ristrutturazione: l'iscrizione, a carboncino, reca la data del 17 ottobre, e si riferisce con tutta probabilit\u00e0 allo stesso 79, poich\u00e9 le scritte a carboncino si cancellano con estrema facilit\u00e0, quindi sembrerebbe da escludersi che possa risalire a un periodo molto precedente all'eruzione. Il testo che segue la data \u00e8 di lettura ambigua, e pu\u00f2 essere interpretato come\no come (pi\u00f9 probabilmente)"}
{"id": "661430", "revid": "712828", "url": "https://it.wikipedia.org/wiki?curid=661430", "title": "Vuffi Raa", "text": ""}
{"id": "661432", "revid": "198277", "url": "https://it.wikipedia.org/wiki?curid=661432", "title": "Coppa Italia 2000-2001", "text": "La Coppa Italia 2000-2001 \u00e8 stata la 54\u00aa edizione della manifestazione calcistica. \u00c8 iniziata il 13 agosto 2000 e si \u00e8 conclusa il 13 giugno 2001. \n\u00c8 stata vinta dalla che la aggiunge alle altre 5 vinte nel 1939-1940, nel 1960-1961, nel 1965-1966, nel 1974-1975 e nel 1995-1996.\nFormula del torneo.\nAlla 54\u00aa edizione della Coppa Italia partecipano 48 squadre: tutte quelle di A e B, le quattro retrocesse dall'ultimo campionato cadetto, le quattro sconfitte ai play-off di C1 e le due finaliste della precedente Coppa Italia di C.\nLe prime otto dell'ultimo campionato di A partono dagli ottavi di finale, le sei migliori seconde e le neopromosse dalla B dal secondo turno. Le 32 societ\u00e0 restanti sono divise in 8 gironi da 4 squadre l'uno, con la formula del turno unico: le prime classificate superano questa fase.\nA partire dal secondo turno, le gare sono strutturate in un doppio confronto: sono pertanto validi la regola dei gol fuori casa, i tempi supplementari e i tiri di rigore.\nSecondo turno.\n \n \n \n \nOttavi di finale.\n \n \n \n \nQuarti di finale.\n \n \nSemifinali.\n "}
{"id": "661434", "revid": "767487", "url": "https://it.wikipedia.org/wiki?curid=661434", "title": "Trionfo di Bacco", "text": "Trionfo di Bacco \u00e8 un fregio in terracotta di stile neo classico che si trova nella Villa Torlonia a Roma.\nSi pu\u00f2 vedere Bacco su un triclinio trasportato dai suoi seguaci, qualcuno ride, altri bevono e un uomo sul lato destro ubriaco.\nL'autore \u00e8 Rinaldo Rinaldi, un allievo di Antonio Canova.\nEsiste anche un dipinto noto come Trionfo di Bacco su tela risalente al 1624 e risiede nella Pinacoteca capitolina a Roma. Le dimensioni sono 144 x 207."}
{"id": "661437", "revid": "767487", "url": "https://it.wikipedia.org/wiki?curid=661437", "title": "Spurio Melio", "text": "Nel 439 a.C. l'ambiente sociale di Roma si deterior\u00f2. L'anno precedente i popoli circostanti, con i quali Roma era in continua guerra da secoli, si mantennero tranquilli e la popolazione ne approfitt\u00f2 per dedicarsi alle beghe politiche. Continuarono i tentativi della plebe di raggiungere le pi\u00f9 alte magistrature e quelli del patriziato di evitare questa promozione sociale.\nSituazione.\nIl Tribuno della plebe Poetelio non riusc\u00ec a far discutere una legge sulla spartizione dell'agro pubblico alla plebe perch\u00e9 - proprio a causa della pace - le usuali minacce di non acconsentire alla leva militare non avevano alcuna forza ricattatoria nei confronti del patriziato. Ciononostante la carestia colp\u00ec la citt\u00e0. Tito Livio ci informa che alcuni storici assegnavano la colpa alle discussioni politiche che avevano tenuto i coltivatori lontano dalle loro terre e altri storici davano la colpa a pure difficolt\u00e0 atmosferiche, molto probabilmente si trattava delle avvisaglie di quello che diventer\u00e0 un problema ricorrente per Roma: assicurare l'approvvigionamento del grano.\nLucio Minucio venne eletto Prefetto all'Annona e incaricato di procurare grano alla popolazione. Minucio invi\u00f2 emissari letteralmente per terra e per mare ma i risultati furono scarsi; solo qualche piccolo quantitativo di derrate arriv\u00f2 dall'Etruria. L'azione di Minucio si concentr\u00f2 allora sulla riduzione dei consumi; rese obbligatoria la denuncia della quantit\u00e0 di derrate possedute, obbligatoria la vendita delle eccedenze, ridusse la razione degli schiavi e denunci\u00f2 pubblicamente, lasciandoli alla folla, gli speculatori. \nQueste misure, sempre secondo Livio, rivelarono la gravit\u00e0 della situazione. La plebe cominci\u00f2 a rumoreggiare e molti\nLa situazione, quindi era davvero seria quando Melio si mise in luce.\nL'azione di Melio.\nSpurio Melio approfitt\u00f2 delle difficolt\u00e0 dei concittadini. Tito Livio lo definisce \"di rango equestre\" (cavaliere); un leggero errore dello storico padovano perch\u00e9 all'epoca non era ancora stata definita la differenza di rango fra \"senatorio\" ed \"equestre\". La divisione delle classi sociali di Roma era ufficialmente limitata al patriziato e alla plebe. Molto probabilmente Spurio Melio era un plebeo molto ricco che cerc\u00f2 di utilizzare il denaro per cambiare, usando la politica, il suo \"status\" sociale. E poich\u00e9 il consolato era ancora proibito ai plebei, tent\u00f2, a quanto suppongono Livio e i romani coevi di Melio, di farsi nominare \"re\". E questo, nella Roma ferocemente repubblicana, uscita da sotto il tallone dei Tarquini da pochi decenni, era considerato -e lo sar\u00e0 per secoli- un peccato sociale e politico imperdonabile.\nMelio, pur essendo un privato cittadino e non rivestendo alcuna carica pubblica, grazie alle conoscenze e ai buoni uffici dei propri \"clientes\" riusc\u00ec a comperare, con fondi propri, una certa quantit\u00e0 di frumento e inizi\u00f2 a distribuirlo. Ovviamente la cosa lo rese molto popolare e, come si usava nella Roma dell'epoca, Melio cominci\u00f2 ad essere accompagnato nel Foro da una scorta di cittadini ammirati e -certo- decisi ad approfittare delle sue elargizioni. La speranza di Melio era evidentemente quella di diventare console, di primeggiare sui concittadini, di reggere e decidere le sorti dello Stato.\nIl ruolo dei Quinzi.\nSfortunatamente per Melio i comizi erano troppo vicini e fu eletto console, per la sesta volta, Tito Quinzio Capitolino Barbato che fu affiancato dal collega Agrippa Menenio Lanato. Lucio Minucio era ancora prefetto dell'annona e, per doveri d'ufficio, frequentava gli stessi ambienti economici di Melio.\nIn breve tempo Minucio venne a sapere che Melio stava ammassando armi e teneva delle riunioni in cui si progettava una restaurazione della monarchia. Minucio rifer\u00ec al Senato che i tribuni della plebe erano stati comprati, i vari incarichi erano stati assegnati, i dettagli dell'azione erano pronti. Si doveva solo fissare il momento. La prima reazione del Senato fu di lamentarsi dei consoli precedenti, rimproverati per aver permesso le elargizioni di un privato, ma vennero rimproverati anche i consoli appena eletti per essersi fatti precedere nella denuncia dal prefetto dell'annona.\nQuinzio ribatt\u00e9 che il consolato non aveva pi\u00f9, come magistratura, quel carisma che le sarebbe stato confacente, che le mani del console erano legate dalle leggi sul diritto di appello, e che sarebbe stato pi\u00f9 opportuno creare un dittatore, carica che concedeva ad un uomo i pieni poteri. Era necessario un uomo energico, con le mani libere e di provata fedelt\u00e0 allo Stato. In quanto console aveva il potere di creare questo dittatore e lo fece. Nomin\u00f2 il fratello Lucio Quinzio Cincinnato, che certo possedeva quella grandezza interiore necessaria ad una simile carica. Il Senato era favorevole alla nomina, ma Cincinnato, ormai ultraottantenne, si schermiva accampando la scusa dell'et\u00e0.\nSi pu\u00f2 ravvisare il tentativo di Cincinnato di non farsi coinvolgere in un'azione politicamente pericolosa. Parallelamente si pu\u00f2 ravvisare la volont\u00e0 di Quinzio Capitolino di scaricare sulle ormai anziane e quindi \"sacrificabili\" spalle di Cincinnato la responsabilit\u00e0 di attaccare pubblicamente una personalit\u00e0 in vista e benvoluta dalla plebe. Il Senato, prima accusando Quinzio Capitolino e i suoi predecessori e poi elevando Cincinnato alla dittatura aveva gi\u00e0 declinato la sua responsabilit\u00e0; le eventuali azioni contro la plebe non sarebbero state ordinate dai senatori ma da un dittatore.\nAlla fine Cincinnato cedette, assunse la carica e nomin\u00f2 \"magister equitum\" Gaio Servilio Ahala.\nMorte di Melio.\nLa popolazione di Roma, in questo caso, si divideva fra coloro che, ignorando il tentativo di colpo di Stato, si chiedevano quale improvvisa guerra fosse scoppiata (i popoli vicini erano tranquilli) e quale pericolo corresse lo Stato perch\u00e9 si fosse resa necessaria la nomina del dittatore, e i partigiani di Melio, che invece compresero subito quale fosse l'obiettivo del dittatore, del Senato e del patriziato tutto.\nGaio Servilio Strutto Ahala, maestro dei cavalieri, venne inviato da Melio e lo inform\u00f2 che il dittatore lo convocava. Melio chiese che cosa si volesse da lui e Servilio rispose che doveva difendersi dalle accuse di Minucio. Mentre un littore cercava di operare l'arresto, Melio cerc\u00f2 di farsi difendere dai suoi partigiani, fuggire e farsi aiutare dal popolo, gridando che si stava sollevando un polverone e\nServilio raggiunse Melio e lo trafisse e poi, \"circondato da un manipolo di giovani patrizi\", ritorn\u00f2 dal dittatore annunciando che Melio aveva respinto la convocazione e che era stato ucciso per aver respinto il littore incaricato dell'arresto e per aver sobillato la folla. Livio ci dice che Cincinnato esclam\u00f2:\nReazioni.\nIl popolo romano, ancora all'oscuro della faccenda, si stava chiedendo il significato dei sanguinosi fatti avvenuti in pieno Foro. Melio era un benefattore, un filantropo che con il suo denaro aveva aiutato molte persone in condizioni di estremo pericolo. Perch\u00e9 il Senato aveva nominato un dittatore? Perch\u00e9 l'anziano Cincinnato? Perch\u00e9 Melio era stato accusato e ucciso?\nCincinnato, rendendosi conto delle perplessit\u00e0, fece convocare il popolo e asser\u00ec che Melio era stato ucciso legittimamente. Il dittatore era stato nominato per condurre un'inchiesta sull'ipotesi di restaurazione monarchica di Melio. E poich\u00e9 Melio aveva cercato di sottrarsi all'inchiesta e aveva disobbedito al dittatore era stato punito. Anche se fosse stato innocente non aveva risposto alla convocazione del dittatore portata dal \"magister equitum\" e dal littore. Cincinnato si gett\u00f2, poi in una appassionata difesa del suo operato e di denigrazione di Melio, paragonando il suo tentativo alle prese di potere di Spurio Cassio e di Appio Claudio il Decemviro.\nPer decreto del dittatore i beni di Melio furono confiscati e il ricavato and\u00f2 all'erario, la sua casa fu distrutta e il terreno libero che ne deriv\u00f2 -in ricordo dell'atroce progetto- fu chiamato \"Esquimelio\" (spianata di Melio) e adibito a mercato degli animali destinati ai sacrifici. A Minucio fu donato \"un bove d'oro\" (forse un bove da sacrificio con le corna dorate o forse una statuetta collocata alla porta Trigemina).\nLivio afferma che non vi fu opposizione della plebe a questo dono, perch\u00e9 Minucio fece vendere il frumento di Melio a un asse al moggio. Livio si dichiara perplesso perch\u00e9 altre fonti davano informazioni diverse. In ogni caso, nonostante la difesa di Cincinnato, l'uccisione di Melio non venne passivamente accettata. E sempre Livio ricorda che proprio uno dei figli di Cincinnato, anch'egli chiamato Lucio Quinzio, riusc\u00ec a stento a essere nominato tribuno con poteri consolari proprio per l'odio che il padre si era attirato presso la plebe, odio che aveva scatenato dei tumulti. Ancora Livio, poco pi\u00f9 oltre, ricorda che i Tribuni Quinto Cecilio, Quinto Giunio e Sesto Titinio non smisero mai di accusare Minucio e Servilio per l'azione secondo loro delittuosa. Queste accuse, chiaramente strumentali, servirono ad evitare la nomina, l'anno successivo, di nuovi consoli, sostituiti da tribuni con potere consolare, magistratura cui poteva accedere anche la plebe."}
{"id": "661438", "revid": "98077", "url": "https://it.wikipedia.org/wiki?curid=661438", "title": "Scelta TV", "text": ""}
{"id": "661439", "revid": "57342", "url": "https://it.wikipedia.org/wiki?curid=661439", "title": "Antoine Laumet", "text": ""}
{"id": "661440", "revid": "1573940", "url": "https://it.wikipedia.org/wiki?curid=661440", "title": "Chiesa di San Romolo", "text": "L'antica chiesa di San Romolo si trovava in Piazza della Signoria a Firenze e fu distrutta nel Settecento.\nStoria.\nIl culto del santo si diffuse con la traslazione delle reliquie dalla vecchia cattedrale di Fiesole a quella nuova, nel 1028, e la prima menzione della chiesa risale a poco dopo, nel 1060, e poi viene citata di nuovo nel 1075 e nel 1089. Detta anche \"degli Uberti\", che ne avevano il patronato, fu privata di alcune dotazioni (case, un cimitero e una bottega) all'epoca di Gualtieri di Brienne, duca d'Atene, per ingrandire piazza della Signoria. Nel 1349 fu demolita l'antica chiesa e ricostruita nel 1356 a lato della piazza, su progetto, secondo Vasari, di Agnolo Gaddi.\nLa chiesa venne soppressa nel 1769 e ridotta a civili abitazioni.\nNel 1786 venne distrutta per la costruzione dell'odierno palazzo Bombicci ed \u00e8 ricordata da una targa che si trova quasi in angolo con via dei Calzaiuoli:\nDescrizione.\nUn dipinto della met\u00e0 del Settecento di Bernardo Bellotto con una veduta di piazza della Signoria ci mostra come doveva apparire all'epoca, con un portale in stile tardo rinascimentale al culmine di una scalinata e tre finestroni con timpano sulla facciata.\nEra divisa in tre navata e ricca di opere d'arte e memorie sepolcrali. L'altare maggiore era decorato da una tavola di Neri di Bicci, mentre il portale era opera di Bernardo del Tasso.\nLa torre campanaria aveva una campana benedetta da sant'Andrea Corsini, come ricordava l'iscrizione sulla campana stessa, e il campanile era decorato dalle armi della Repubblica e del Popolo, con una meridiana marmorea che oggi si vede sul lato nord della piazza."}
{"id": "661441", "revid": "1381789", "url": "https://it.wikipedia.org/wiki?curid=661441", "title": "Universit\u00e0 degli Studi di scienze gastronomiche", "text": "L'Universit\u00e0 degli Studi di Scienze Gastronomiche (abbreviato \"UNISG\") \u00e8 un'universit\u00e0 non statale italiana fondata nel 2004 e riconosciuta dal Ministero dell'universit\u00e0 e della ricerca. La sede \u00e8 a Pollenzo, frazione del comune di Bra.\nStoria.\nIl 27 gennaio 2003, sotto l'egida di Carlo Petrini, fondatore di Slow Food, venne costituito il Comitato per l'universit\u00e0, primo passo verso l'apertura dell'ateneo, che attiv\u00f2 i corsi a partire dal 4 ottobre 2004. Lo scopo dell'iniziativa era la creazione di un polo internazionale che si occupasse di formazione e ricerca nell'ambito dell'agricoltura sostenibile, dello studio e mantenimento delle diversit\u00e0 bio-culturali e atto alla creazione di un approccio inter-disciplinare che coniugasse le scienze e tecnologie alimentari con le scienze sociali, umane, biologiche e agrarie.\nA seguito dell'insediamento degli organi di governo universitari, il comitato si \u00e8 evoluto in un'associazione di supporto all'ente, denominata Associazione amici dell'universit\u00e0 di scienze gastronomiche.\nStruttura.\nL'universit\u00e0 \u00e8 organizzata in una singola facolt\u00e0 e propone percorsi formativi inerenti esclusivamente all'ambito enogastronomico, a livelli diversi.\nFinanziamenti.\nL'universit\u00e0 \u00e8 sostenuta da partner e sovvenzionatori pubblici e privati, sia sotto il profilo finanziario che organizzativo."}
{"id": "661442", "revid": "226458", "url": "https://it.wikipedia.org/wiki?curid=661442", "title": "Minimo deflusso vitale", "text": "Per minimo deflusso vitale o MDV si intende quel quantitativo di acqua rilasciata da una qualsiasi opera di captazione sull'asta di un lago, fiume, torrente, o qualsiasi corso d'acqua, in grado di garantirne la naturale integrit\u00e0 ecologica, seppure con popolazione ridotta, con particolare riferimento alla tutela della vita acquatica. Quindi il minimo deflusso vitale deve essere considerato come portata residua, in grado di permettere a breve e a lungo termine, la salvaguardia della normale struttura naturale dell'alveo e, di conseguenza, la presenza di una biocenosi che corrisponda alle condizioni naturali.\nNormativa italiana.\nIn Italia per la prima volta ne parla la legge 18 maggio 1989 n. 183 che reca norme per il riassetto organizzativo e funzionale della difesa del suolo, ove all'art. 3 comma 1 dispone che \nLa norma \u00e8 stata abrogata dal decreto legislativo 3 aprile 2006 n. 152 recante norme in materia ambientale, che ha ripreso la disposizione all'art. 56.\nIl decreto legislativo 12 luglio 1993, n. 275 recante norme per il riordino in materia di concessione di acque pubbliche aggiunge l'art. 12 bis al regio decreto 11 dicembre 1933 n. 1775, testo unico delle disposizioni di legge sulle acque e impianti elettrici, imponendo l'obbligo di garantire il minimo deflusso vitale e l'equilibrio del bilancio idrico."}
{"id": "661443", "revid": "1305772", "url": "https://it.wikipedia.org/wiki?curid=661443", "title": "Membro comunicante", "text": "Secondo la \"Disciplina generale delle chiese\" dell'Ordinamento valdese, sono membri comunicanti della Chiesa evangelica valdese e metodista, similmente ad altre chiese riformate, coloro che, \u00abavendo confessata la propria fede in Ges\u00f9 Cristo Signore e Salvatore, sono stati ammessi alla santa cena in una chiesa locale e danno segni della loro obbedienza al Signore nella loro vita quotidiana; essi compongono l'assemblea\u00bb locale. (L'assemblea locale \u00e8 l'insieme dei membri di una chiesa locale, elegge il \"Consiglio di Chiesa\", di cui fanno parte i pastori, che ha funzioni esecutive e risponde del suo operato all'Assemblea).\nNon hanno parte nella chiesa locale solo i membri comunicanti, ma \u00abanche coloro che, pur non essendo comunicanti, vivono nel suo ambito\u00bb.\nI membri comunicanti che aggiungono alla partecipazione attiva, cio\u00e8 l'avere \u00abuna parte da svolgere nella chiesa locale\", anche l'assunzione volontaria della responsabilit\u00e0 diretta della contribuzione nella vita ecclesiastica (\u00abcontribuire regolarmente ed in rapporto alla propria disponibilit\u00e0 alle necessit\u00e0 della Chiesa\u00bb) divengono \"membri elettori.\""}
{"id": "661446", "revid": "125044359", "url": "https://it.wikipedia.org/wiki?curid=661446", "title": "Knights of the Old Republic", "text": "Knights of the Old Republic \u00e8 una serie a fumetti appartenente all'Universo espanso di \"Guerre stellari\", uscita nel 2006, pubblicata dalla Dark Horse Comics e scritta da John Jackson Miller. La serie ha preso il posto di ', ambientata nel periodo di \"La minaccia fantasma\" e in seguito divisa in due libri, includendo \"Star Wars: Empire\" ambientato nel periodo di \"Una nuova speranza\". \"Knights of the Old Republic\" costituisce il prequel dei due videogiochi, ' e \"\", dai quali ha preso il nome. \n\u00c8 composta da 56 numeri mensili pi\u00f9 uno speciale manuale. In Italia sono stati pubblicati da Panini Comics solamente i volumi raccoglitori dal 2014. La serie \u00e8 ambientata nel periodo della Vecchia Repubblica, precisamente negli anni 3964-3962 prima della battaglia di Yavin ed \u00e8 successiva quindi agli archi narrativi del ciclo \"Le cronache dei Jedi\".\nSviluppo.\nLa serie \u00e8 stata ideata nel 2005 per festeggiare il ventesimo anniversario dell'acquisizione dei diritti da parte della Dark Horse Comics. Vennero contattati John Jackson Miller ed il disegnatore Brian Ching (impegnati in quel momento in un arco narrativo della serie allora in corso \"Star Wars: Empire\"). Dopo un attento studio sui caratteri che pi\u00f9 vengono amati dal pubblico nella saga di Star Wars, come il dramma, il cameratismo e l'umanit\u00e0, Miller si lasci\u00f2 ispirare da una frase pronunciata dalla Principessa Leila Organa nella versione romanzo di Episodio IV: Una nuova speranza: \"Erano nel posto sbagliato, nel momento sbagliato, naturalmente sono diventati eroi\". Il team creativo si trov\u00f2 inoltre a prendere in considerazione l'impatto emotivo scaturito nella trilogia prequel dal tradimento di un Padawan nei confronti del proprio maestro Jedi e a valutare l'efficacia di una trama invertita in cui \u00e8 addirittura un maestro Jedi a tradire i propri allievi.\nTrama.\n\"Inizio\".\nSono trascorsi 30 anni dalla fine della guerra contro i Sith, ora la minaccia per la Repubblica viene dalle Guerre mandaloriane. I Jedi sono impegnati in prima linea sia combattendo sul fronte della battaglia e sia mantenendo l'ordine nei pianeti, tra cui la citt\u00e0-pianeta di Taris.\nCrocevia.\nMarn Hierogryph, uno snivvian soprannominato semplicemente Gryph, \u00e8 un contrabbandiere di armi e tecnologia impegnato in una illecita transazione quando viene interrotto dal padawan Zayne Carrick. L'apprendista Jedi \u00e8 per\u00f2 talmente maldestro da incastrare il mantello nei comandi del suo speeder ed essere trascinato via. Viene salvato da Squint, un cavaliere Jedi in procinto di partire per recarsi al fronte della guerra. Squint non condivide la filosofia del consiglio degli Jedi di continuare a vigilare su di un possibile ritorno dei Sith e preferirebbe una partecipazione pi\u00f9 massiccia alla guerra in corso. Nel frattempo, il Jedi consolare Q'anilia percepisce l'arrivo di una misteriosa minaccia.\nInizio parte 1.\nZayne interrompe un altro affare di Gryph ma ancora una volta non riesce ad arrestarlo precipitando direttamente nella sala del banchetto che il Maestro Lucien Draay ed i Jedi consolari stanno preparando per la promozione dei giovani allievi. Mentre \u00e8 impegnato a ripagare i danni alla sala, il giovane padawan rivede in azione Gryph e stavolta riesce ad arrestarlo. Dopo averlo immobilizzato nel suo speeder, Zayne si reca al banchetto ma al suo arrivo trova tutti i compagni a terra, uccisi dai loro maestri Jedi, in piedi davanti a loro. Temendo di subire lo stesso destino, il giovane padawan fugge via.\nInizio parte 2.\nCalandosi da un tunnel, Zayne raggiunge lo speeder in cui \u00e8 ancora imprigionato Gryph ed insieme fuggono via per poi nascondersi in un compattatore di rifiuti che li trasporta nella citt\u00e0 bassa di Taris. Apprendono da un ologramma pubblicitario che il padawan \u00e8 ricercato dalla polizia locale perch\u00e9 accusato di aver ucciso i suoi compagni e che Gryph \u00e8 considerato suo complice. Dopo aver trovato riparo in un pub kedorzhano, i due fuggitivi decidono di lasciare il pianeta e questo comporta viaggiare nel sottocitt\u00e0 di Taris. \nInizio parte 3.\nZayne ricorda il momento dell'addestramento in cui, assieme ai suoi compagni, era stato mandato sulla luna vagabonda di Taris a sconfiggere la paura degli asteroidi. Gryph lo sveglia quando vengono fermati da una gang di cacciatori di taglie Vulkar che per\u00f2 li lasciano andare per evitare le complicazioni legali necessarie a riscuotere l'eventuale taglia. Al crocevia di Machineville vengono attaccati da Jarael, amica e protettrice dell'anziano inventore arkaniano Camper, perch\u00e9 i fatti di cui \u00e8 accusato Zayne hanno sfiduciato potenziali clienti della tecnologia che ricicla l'arkaniano. L'arrivo della polizia e successivamente dei Jedi costringono per\u00f2 Jarael e Camper a fuggire assieme a Zayne e Gryph a bordo della \"Ultimo Rifugio\", l'astronave per trasporto rottami della loro attivit\u00e0.\nInizio parte 4.\nRifugiatosi all'interno di un anello di asteroidi, Zayne si mette in contatto radio col suo vecchio maestro Vandar Tokare, gestore dell'accademia Jedi sul pianeta Dantooine, che per\u00f2 non crede al racconto del giovane padawan. A questo punto, Zayne trova strano che su Taris ci fossero ben 4 Jedi consolari contemporaneamente e decide di cercare le risposte sull'ultimo posto in cui \u00e8 stato assieme ai suoi ex-compagni e i maestri: la luna vagabonda di Taris. Sceso sulla superficie assieme a Jarael, Zayne trova i resti del droide TI-LB, anche lui presente quel giorno e misteriosamente precipitato in un crepaccio. Forse la memoria olografica del droide ha registrato qualcosa ma proprio in quel momento sopraggiungono Lucien Draay e gli altri maestri Jedi.\nInizio parte 5.\nSfuggiti nuovamente alla cattura grazie all'arrivo di Gryph e della \"Ultimo rifugio\", Zayne e Jarael consegnano i resti del droide a Camper che riesce a rimetterlo in funzione. La memoria olografica di LB mostra cosa \u00e8 accaduto sulla luna vagabonda di Taris mentre i padawan stavano eseguendo la loro ultima prova: i Jedi consolari hanno avuto tutti la stessa visione di un imminente attacco alla Repubblica da parte dei Sith guidati da un signore del Lato oscuro che indossa l'armatura usata in quel momento dai padawan. Lucien e alcuni maestri Jedi volevano uccidere sin da subito i padawan per scongiurare con certezza il pericolo, altri invece si opposero rimandando la decisione al consiglio Jedi su Coruscant. A quel punto si accorgono di LB e lo fanno precipitare nel crepaccio. Zayne ora conosce la verit\u00e0 ma proprio in quel momento vengono agganciati e catturati dall'astronave del cacciatore di taglie Valus. Gryph ottiene la liberazione per se, Jarael e Camper ma non pu\u00f2 nulla contro la ormai enorme taglia sul giovane padawan che accetta di consegnarsi.\nInizio parte 6.\nZayne viene consegnato dal capitano Ying a Lucien Draay. Mentre il cacciatore di taglie attende di essere pagato assiste al chiarimento tra maestro e padawan: \u00e8 lo stesso Lucien ha spiegare a Zayne l'esistenza di una segreta associazione di Jedi consolari che usa la preveggenza allo scopo di vigilare su di un possibile ritorno dei Sith. Inoltre viene spiegato al giovane allievo che non era lui la vittima prestabilita ma il suo ex-compagno Shad, insospettito dallo strano comportamento dei Jedi e dall'indossare le spade laser alla cerimonia nonostante fosse proibito. Costretti dalle richieste di spiegazioni di Shad, i maestri Jedi commettono l'efferato delitto proprio al momento dell'arrivo di Zayne che, fuggendo, diventa il nuovo capro espiatorio. A questo punto i maestri Jedi si impossessano dell'astronave di Ying per raggiungere gli amici di Zayne ma vengono interrotti da un individuo misterioso in tuta rossa che simula la visione Sith dei veggenti per disorientarli e liberare Zayne. Si tratta di Jarael, tornata a liberarlo assieme a Gryph e Camper, perch\u00e9 impressionata dal sacrificio che il giovane padawan era disposto a fare per loro.\nZayne Carrick riesce cos\u00ec a sfuggire per la seconda volta ai Jedi e questo fatto mette in cattiva luce i maestri che non riescono pi\u00f9 a sedare i tanti disordini scoppiati sul pianeta Taris e dopo alcune settimane vengono richiamati su Coruscant. Prima di partire ricevono un messaggio di Zayne: il giovane padawan avverte i 5 Jedi che cercher\u00e0 di riabilitare il suo nome e che verr\u00e0 a cercarli uno per uno.\n\"Flashpoint\".\nZayne ed i suoi amici si dirigono verso il fronte della guerra tra Jedi e Mandaloriani per continuare la latitanza e trovare contemporaneamente anche i rifornimenti necessari.\nFlashpoint parte 1.\nSul pianeta Vanquo, una colonia mineraria ai confini dello spazio controllato dalla Repubblica, Zayne si finge un profugo in cerca di cibo per penetrare nell'avamposto dei soldati. Sfruttando i poteri mentali della Forza e un falso messaggio d'allarme jedi impersonato invece da Jarael, il giovane padawan convince tutti i soldati di un imminente attacco mandaloriano e li mette in fuga per poter cos\u00ec saccheggiare i rifornimenti della struttura. Mentre Jarael continua a destreggiarsi divertita con la spada laser di Zayne, Gryph e Camper caricano tutto il possibile sulla \"Ultimo Rifugio\", ma all'improvviso atterrano veramente sul pianeta i soldati mandaloriani. Jarael viene catturata e portata via mentre un soldato blocca Zayne ma, invece di ucciderlo, salta a bordo della \"Ultimo Rifugio\".\nFlashpoint parte 2.\nL'esercito della Repubblica non \u00e8 in rotta come sembra. L'avanzata mandaloriana su Vanquo era stata architettata e prevista dal capitano della Repubblica Karath per rafforzare il fronte su Taris. Il soldato mandaloriano Rohlan viene folgorato ed \u00e8 immobilizzato da Camper, furioso per il rapimento di Jarael. Il vecchio meccanico imposta la rotta della \"Ultimo Rifugio\" seguendo il tracciatore della ragazza e l'astronave salta nell'iperspazio. A questa notizia, Rohlan racconta a tutti la sua storia di glorioso soldato mandaloriano caduto per\u00f2 in disgrazia perch\u00e9 desideroso di conoscere la verit\u00e0 e anticipa ai compagni di viaggio la destinazione: Flashpoint, una stazione di ricerca guidata da Demagol, biologo mandaloriano studioso dei poteri degli Jedi. Jarael si risveglia prigioniera ed in compagnia di altri Jedi catturati prima di lei. Uno dei prigionieri, Squint, intuisce che lei non \u00e8 una Jedi.\nFlashpoint parte 3.\nRohlan inganna le sentinelle di guardia su Flashpoint comunicando via radio di avere con se un prigioniero jedi e atterra sulla stazione spaziale. Zayne viene condotto prigioniero da Demagol che viene stordito alle spalle dal soldato mandaloriano. Indossata la tuta di Demagol, Zayne e Rohlan passeggiano per la stazione spaziale seminando bombe in tutte le strutture di schermatura dai raggi del sole. Un video messaggio di Gryph, che si spaccia per ammiraglio dell'incrociatore Glomkettle della Repubblica, getta nello sconforto i soldati mandaloriani che assistono impotenti all'esplosione di tutte le strutture e decidono di fuggire da Flashpoint con le loro astronavi. Rohlan (con Demagol prigioniero), Squint e tutti gli altri Jedi liberati partono per Coruscant mentre Zayne, Jarael e gli altri ritornano alla loro latitanza.\nRitorno a casa.\nLucien Dray e gli altri componenti dell'Associazione vengono richiamati su Coruscant dal Consiglio degli Jedi e giudicati in maniera negativa per i loro fallimenti come insegnanti. Il Consiglio decide di separare i cinque jedi e di riassegnarli ciascuno ad un incarico in zone lontane tra loro della Repubblica. Questa decisione non scoraggia per\u00f2 i progetti dei cinque componenti di continuare a dare la caccia a Zayne. Lucien Dray si reca poi a casa della madre, una veggente jedi da tempo estraniatasi dal mondo: alcuni flashback del passato mostrano il dolore della madre per la perdita del marito durante la Guerra dei Sith e la continua sfiducia nelle doti jedi del figlio, a cui preferisce l'addestramento della giovane veggente Q'Anilia. L'insegnante di Lucien, un ex padawan chiamato Haazen, convince la madre del jedi a creare l'Associazione con lo scopo di prevenire una futura minaccia da parte dei Sith e fa del giovane jedi il suo aiutante pratico ed organizzatore.\nRiunione parte 1.\nCamper e Jarael, travestiti da barone Margryph e dalla sua assistente Chantique, si recano a Telerath, una banca interstellare con tanto di villaggio turistico per i clienti, nel tentativo di sbloccare con uno stratagemma il conto bancario di Gryph. Come loro mediatore, la banca manda il consulente Arvan. Durante la trattativa irrompono sulla scena i fratelli Moomo, due ithoriani ingenui che rapiscono il consulente. Zayne e Gryph, rimasti in ascolto per tutta la durata della trattativa, decidono di intervenire ma a questo punto Zayne scopre che il consulente \u00e8 suo padre.\nRiunione parte 2.\nI fratelli ithoriani vengono severamente rimproverati dalla loro mandante, la maestra jedi Raana, per non aver rispettato gli ordini di limitarsi ad osservare il consulente Arvan. In perenne disaccordo tra di loro, uno dei fratelli si lascia ingannare da Gryph che gli promette di consegnarli Zayne. Si tratta in realt\u00e0 di un espediente per permettere al giovane padawan di liberare il padre e scoprire che il suo inspiegabile trasferimento a Telerath era stato architettato dalla fondazione Dray, gestita dalla famiglia del maestro Lucien, per poter attirare Zayne in una trappola. Per non mettere nuovamente in pericolo la sua famiglia, il giovane padawan ha la brillante idea di far trasferire il padre alla gestione finanziaria dell'Accademia Jedi del suo ex maestro Vandar Tokare sul pianeta Dantooine."}
{"id": "661452", "revid": "712828", "url": "https://it.wikipedia.org/wiki?curid=661452", "title": "Droide assassino", "text": ""}
{"id": "661453", "revid": "228587", "url": "https://it.wikipedia.org/wiki?curid=661453", "title": "Giuseppe Salerno (pittore)", "text": "Biografia.\nDella sua vita si hanno notizie frammentarie: nato a Gangi, sui monti delle Madonie nei pressi di Palermo, studi\u00f2 a Roma con Guido Reni.\nDopo il 1603 dovette rifugiarsi a Carini, ospite del locale convento dei Cappuccini per sfuggire alla vendetta di alcuni pericolosi nemici. Pag\u00f2 l'ospitalit\u00e0 con la propria opera.\nTele dello Zoppo di Gangi si trovano oggi a Palermo, Burgio, Capizzi, Tusa, Gangi, Lercara Friddi, Petralia Sottana, Petralia Soprana, Polizzi Generosa, nella basilica abbaziale di San Martino delle Scale, nella cattedrale di Maria Santissima delle Vittorie di Piazza Armerina provenienti dalla chiesa di Sant'Agata della stessa citt\u00e0, in molte chiese della provincia di Palermo.\nOpere.\nProvincia di Palermo.\nLercara Friddi.\nNella cittadina erano censite otto tele firmate \"Zoppo di Gangi\", due altre commissionate dal defunto barone Baldassare Gomez de Amezcua (1561 - 1604), e non erano state ancora consegnate. I dipinti per lungo tempo sono rimasti anonimi per via del ridimensionamento e riadattamento che in passato ha fatto saltare la parte autografa."}
{"id": "661455", "revid": "110157", "url": "https://it.wikipedia.org/wiki?curid=661455", "title": "Esabromobenzene", "text": "L'esabromobenzene \u00e8 generalmente usato come ritardante di fiamma. Viene prodotto dalla sostituzione degli atomi di idrogeno del benzene con atomi di bromo (alogenazione) in presenza di ferro."}
{"id": "661456", "revid": "287204", "url": "https://it.wikipedia.org/wiki?curid=661456", "title": "Euskal Bizikleta 2005", "text": "La Euskal Bizikleta 2005, trentaseiesima edizione della corsa, si svolse in cinque tappe dal 1\u00ba giugno al 5 giugno 2005, per un percorso totale di 758,8\u00a0km. Fu vinta dallo spagnolo Eladio Jim\u00e9nez che termin\u00f2 in 18h33'48\". La gara faceva parte del calendario dell'UCI Europe Tour 2005 ed era classificata di categoria 2.HC\nSquadre e corridori partecipanti.\nLe 13 squadre partecipanti alla gara furono:"}
{"id": "661458", "revid": "32658", "url": "https://it.wikipedia.org/wiki?curid=661458", "title": "Teatro Politeama Siracusa", "text": ""}
{"id": "661460", "revid": "1888375", "url": "https://it.wikipedia.org/wiki?curid=661460", "title": "La diottrica", "text": "La diottrica (\"La dioptrique\") \u00e8 un'opera scientifica scritta dal filosofo e matematico francese Ren\u00e9 Descartes, conosciuto come \"Cartesio\".\nFu pubblicata nel 1637 con \"Il discorso sul metodo\" (\"Le Discours de la m\u00e9thode\"), \"Le Meteore\" (\"Les M\u00e9t\u00e9ores\") e \"La Geometria\" (\"La G\u00e9om\u00e9trie\"), come esemplificazione del metodo illustrato nella prima opera. \u00c8 composta da dieci capitoli, in forma di trattato, incentrati sullo studio dei fenomeni dell'ottica, quali la rifrazione e la diffrazione. In questo compendio l'autore sviluppa inoltre l'idea originale di Leonardo da Vinci sulla possibile creazione di lenti a diretto contatto della cornea, le odierne lenti a contatto. Gli sviluppi futuri delle conoscenze sulla natura della luce renderanno le teorie affrontate da Cartesio in questo libro superate."}
{"id": "661461", "revid": "57342", "url": "https://it.wikipedia.org/wiki?curid=661461", "title": "Il discorso sul metodo", "text": ""}
{"id": "661462", "revid": "57342", "url": "https://it.wikipedia.org/wiki?curid=661462", "title": "La Diottrica", "text": ""}
{"id": "661465", "revid": "121972923", "url": "https://it.wikipedia.org/wiki?curid=661465", "title": "Madoqua", "text": "Il nome dik-dik o dik dik indica le piccole antilopi del genere Madoqua. Si trovano nelle regioni meridionali e orientali dell'Africa. Il nome \"dik-dik\" \u00e8 onomatopeico e richiama il verso che questi animali fanno quando vengono spaventati. In swahili si chiama \"digidigi\".\nCaratteristiche fisiche.\nI dik-dik adulti hanno un'altezza al garrese compresa fra 30 e , e pesano fra i 3 e i . Hanno il muso allungato e un pelo morbido di colore grigio o marrone sul dorso e bianco-rosato sul resto del corpo. Molte specie hanno un anello di pelo chiaro intorno agli occhi. Il pelo sulla parte superiore del capo a volte forma un ciuffo verticale che pu\u00f2 nascondere le corna del maschio, che sono corte (circa ), anellate e incurvate all'indietro. Le femmine sono un po' pi\u00f9 grandi dei maschi. I neonati pesano circa . I piccoli raggiungono la maturit\u00e0 sessuale dopo .\nRiproduzione.\nLa femmina d\u00e0 alla luce un solo piccolo per volta, dopo una gestazione di circa 6 mesi.\nHabitat.\nI dik-dik prediligono le regioni erbose e i cespugli, ma evitano la vegetazione in cui il fogliame arriva all'altezza della loro linea visiva. Si trovano soprattutto nelle pianure aperte, in genere nelle stesse aree dove pascolano giraffe e antilopi e gazzelle di altre specie.\nComportamento.\nI dik-dik sono monogami e territoriali. Ogni coppia controlla un territorio di circa cinque ettari. Si nutrono soprattutto la sera dopo il tramonto o prima dell'alba. Quando uno dei componenti della coppia muore, l'altro si lascia morire di stenti.\nAlimentazione.\nI dik-dik sono erbivori, e si nutrono di foglie, erba, frutta e bacche. Non hanno bisogno di bere. La forma del capo dei dik-dik consente loro di raggiungere le foglie dell'acacia in mezzo alle spine, e di nutrirsi tenendo il collo ritto in modo da mantenere un buon angolo di visuale dell'ambiente circostante.\nPredatori.\nI dik-dik sono predati sia dai grandi carnivori africani (leoni, ghepardi, e cos\u00ec via) che da quelli di piccola taglia come caracal o gatti selvatici. Anche le aquile, i varani e i pitoni attaccano frequentemente i dik-dik.\nClassificazione.\nCi sono quattro specie di dik-dik:\nCuriosit\u00e0.\nIl gruppo storico italiano dei Dik Dik prende il nome proprio da questo genere di antilopi."}
{"id": "661466", "revid": "1048993", "url": "https://it.wikipedia.org/wiki?curid=661466", "title": "Arcangelo Pezzella", "text": "Biografia.\nArcangelo Pezzella frattese da parte paterna, \u00e8 senza dubbio il maggiore esponente della sezione AIA di Frattamaggiore. Comincia la sua carriera diventando arbitro effettivo nel 1965 e quattro anni dopo \u00e8 gi\u00e0 nei ruoli della \u201cvecchia\u201d C.A.D. (Commissione arbitri dilettanti). Vi rimane fino al 1973 quando poi viene promosso alla C.A.S.P. (Commissione arbitri semi-professionisti).\nNel 1974 \u00e8 tra i maggiori fondatori della sezione di Frattamaggiore. Nella stagione 1977-1978 viene promosso in C.A.N. C dove resta per tre stagioni prima di raggiungere, nella stagione 1981-1982, la C.A.N. A e B. Esordisce in Serie A nel 1983 dirigendo la partita \u2013 . Viene insignito della qualifica di internazionale nel 1990 e due stagioni dopo viene onorato con il premio Nazionale \"Generoso Dattilo\" quale miglior arbitro italiano iscritto nell'elenco FIFA.\nNel 1993 termina, con un anno di anticipo su richiesta personale, la carriera sui campi con un bilancio di 114 presenze in Serie A (tra cui alcune \"classiche\" del campionato, come 2 -, 2 Derby di Milano, 1 Juventus-Roma e lo spareggio del 1989 per l'accesso in Coppa UEFA tra e ).\nNel 1991 dirige la finale di ritorno di Coppa Italia tra e Roma.\nNel 1990 viene nominato per due stagioni Presidente della sezione di Frattamaggiore. Dopo aver appeso il fischietto al chiodo per limiti d'et\u00e0 ha continuato la sua attivit\u00e0 all'interno dell'associazione intraprendendo prestigiosi incarichi a livello nazionale. Dapprima vicecommissario alla C.A.N. D, poi vicecommissario in C.A.N. C e poi l'oneroso compito di Presidente della Commissione della C.A.N. D. Come dirigente sono da segnalare anche il ruolo di responsabile del calcio a 5 nazionale e presidente della commissione di Ispettorato Tecnico del Settore Tecnico Arbitrale.\nNel giugno del 2004 Arcangelo Pezzella \u00e8 stato eletto, dagli arbitri di Frattamaggiore, Presidente della sezione per il quadriennio 2004-2008.\nNel novembre 2006 si candida alla Presidenza dell'Associazione Italiana Arbitri, per\u00f2 ad una settimana dalle elezioni ritira la propria candidatura, congiuntamente ad altri 3 candidati, per appoggiare quella del dirigente benemerito dell'A.I.A. Cesare Gussoni durante l'assemblea generale elettiva del 25 novembre 2006.\nNei giorni successivi al ritiro della sua candidatura rinuncia a candidarsi e quindi ad un posto nel Comitato Nazionale per poter accettare a giugno l'incarico di Commissario di una delle Commissioni Arbitri Nazionale. Infatti il 9 luglio 2007 viene nominato dal Presidente dell'AIA Cesare Gussoni Vicecommissario della Commissione Arbitri Nazionali Serie C.\nPer tale motivo \u00e8 costretto, a causa incompatibilit\u00e0 delle cariche, a lasciare la Presidenza della Sezione di Frattamaggiore che elegger\u00e0 quale suo successore il suo vice, l'arbitro benemerito Salvatore Bagnarola.\nPer la stagione 2008-2009 viene confermato dal Comitato Nazionale nel ruolo di Vicecommissario CAN PRO (ex CAN C) con l'incarico di designare gli arbitri impiegati in Prima e Seconda Divisione (ex Serie C1 e C2). Nel luglio 2009 termina il suo incarico a livello nazionale.\nPer la stagione 2009-2010 viene coinvolto a livello regionale in Campania nell'ambito del progetto \"Talent &amp; Mentor\", finalizzato alla formazione accurata di giovani leve arbitrali.\nNella vita \u00e8 un impiegato di banca in pensione, dottore in economia, sposato, ha un figlio. Importante uomo politico a livello locale \u00e8 stato negli anni novanta anche Sindaco del comune di Frattamaggiore eletto nel 1993."}
{"id": "661472", "revid": "547034", "url": "https://it.wikipedia.org/wiki?curid=661472", "title": "Sistema di visione artificiale", "text": "Un sistema di visione artificiale \u00e8 un apparato elettronico che esegue funzioni di visione artificiale.\nUn sistema di visione artificiale integra una o pi\u00f9 telecamere dotate di sistema di acquisizione ed elaborazione immagini integrato o esterno, un software interno e/o esterno alla telecamera ed un sistema di illuminazione.\nI sistemi di visione vengono impiegati in diversi campi, dall'industria ai servizi.\nUn sistema di visione \u00e8 in grado di misurare, riconoscere, identificare, selezionare, leggere codici e caratteri, guidare robot (guida robot). A tal fine trova larga applicazione nel controllo qualit\u00e0 dei prodotti, nella tracciabilit\u00e0 e nella loro movimentazione.\nIl sistema di visione si integra facilmente con macchine ed impianti con i quali si interfaccia attraverso standard di comunicazione.\nImplementazione.\nL'organizzazione di un sistema di visione artificiale dipende fortemente dall'applicazione in cui viene utilizzato.\nAlcuni sistemi sono semplici applicazioni \"stand-alone\" (a s\u00e9 stanti) che risolvono specifici problemi di misurazione o individuazione, mentre altri costituiscono un sotto-sistema in un disegno pi\u00f9 grande, che per esempio contiene anche altri sottosistemi per il controllo di attuatori meccanici ecc.\nCi sono tuttavia delle funzioni tipiche presenti nella maggior parte dei sistemi. Si riporta un esempio di approccio tipico ad un problema di visione artificiale.\nAcquisizione immagine (\"image acquisition\").\nUn'immagine digitale \u00e8 prodotta da vari tipi di sensori come sensori sensibili alla luce, sensori tomografici, radar, sensori ad ultrasuoni.\nIn base al tipo di sensore l'immagine pu\u00f2 assumere la rappresentazione di un'ordinaria immagine 2D, un volume in 3D o una sequenza di immagini. Il valore tipico di un pixel pu\u00f2 corrispondere all'intensit\u00e0 di luce in una o pi\u00f9 bande spettrali ma pu\u00f2 essere anche dedotto dall'assorbimento sonico o delle onde elettromagnetiche.\nPreelaborazione (\"pre-processing\").\nPrima che una immagine venga trattata da un metodo della visione artificiale \u00e8 solitamente necessario elaborare i dati in modo da verificare che questi soddisfino specifiche regole necessarie al metodo.\nPer esempio:\nEstrazione propriet\u00e0 (\"feature extraction\").\nLe caratteristiche dell'immagine sono estratte dai dati dell'immagine ad esempio:\nCaratteristiche pi\u00f9 complesse possono essere il riconoscimento di movimento, forme e texture.\nIndividuazione/segmentazione (\"detection/segmentation\").\nIn qualche punto del processo viene presa la decisione di quali aree saranno rilevanti per l'ulteriore elaborazione. Es:\nElaborazione di alto livello (\"high-level processing\").\nA questo punto l'input \u00e8 tipicamente un piccolo insieme di punti o regione di immagine che si presuppone debba contenere un oggetto specifico.\nGli obiettivi del restante processo sono:\nDecisione finale (Decision Making).\nIn questo, ultimo, passaggio viene presa una decisione finale sul dato raccolto, per esempio:"}
{"id": "661475", "revid": "1718925", "url": "https://it.wikipedia.org/wiki?curid=661475", "title": "Giuseppe Cavalli", "text": "Biografia.\nFratello gemello di Emanuele Cavalli, pittore, Giuseppe Cavalli nasce a Lucera, in provincia di Foggia, in una famiglia della nobilt\u00e0 terriera sensibile all'arte, in cui si distingue per abilit\u00e0 pittoriche il fratello maggiore Pasquale. Frequenta gli studi liceali a Roma, presso il Collegio dei Gesuiti di Mondragone. Si laurea in giurisprudenza alla Sapienza nel 1929, tuttavia, ben presto capisce che i suoi interessi vanno in tutt'altre direzioni, iniziando a guardare al mondo dell'arte con sempre maggior interesse.\nLe sue prime prove fotografiche risalgono alla seconda met\u00e0 degli anni Trenta.\nDal 1939 si trasferisce nel paese di Senigallia, in provincia di Ancona, dove abiter\u00e0 fino alla sua morte.\nCavalli \u00e8 un uomo di intensa attivit\u00e0 intellettuale, coltiva gli studi per i classici greci e latini, ama la letteratura dell'Ottocento straniera (americana, inglese, francese, russa), oltre allo \"Zibaldone\" di Leopardi e i \"Pensieri sulla religione\" di Pascal; tra i numerosi interessi, \u00e8 affascinato dal cinema e suona il pianoforte. Da spirito libero e antifascista qual \u00e8, rifiuta collaborazioni offerte dal regime. Accetta, invece, a Firenze, in occasione dei lavori di ripulitura del Battistero, l'incarico della riproduzione fotografica della Porta del Paradiso affidatogli dal Direttore Generale delle Antichit\u00e0 e delle Belle Arti Ranuccio Bianchi Bandinelli. \nNel 1942 pubblica, insieme ad amici fotografi, dei quali condivide il pensiero e lo stile, il libro \"Otto fotografi italiani d'oggi\".\nQuesta pubblicazione diviene il manifesto programmatico di un gruppo di fotografi che \nsi oppone sia allo pseudoromanticismo pittorico, sia alle retoriche della fotografia fascista, per esprimere piuttosto un concetto di fotografia \"pura\", semplice nella forma, essenziale, rigorosa, dal \"tono alto\" (quello che gli americani chiamavano \"high-key\"). Nell'aprile del 1947 nasce ufficialmente a Milano il gruppo fotografico La Bussola. Il manifesto del gruppo viene scritto da Cavalli stesso.\nCavalli continua nella sua attivit\u00e0 promozionale per una \"fotografia artistica\" \nimprontata alle sue idee (high-key: luminosit\u00e0, essenzialit\u00e0 della composizione) \ne nel 1954 fonda e dirige un altro gruppo, l'Associazione Fotografica Misa, a cui aderiscono giovani fotografi di talento come Mario Giacomelli, Ferruccio Ferroni, Piergiorgio Branzi e Alfredo Camisa."}
{"id": "661480", "revid": "767487", "url": "https://it.wikipedia.org/wiki?curid=661480", "title": "M.I.A.", "text": "Il suo stile fonde elementi di hip hop, reggae, dancehall, elettronica e funk. Il suo nome d'arte, \"M.I.A.\", \u00e8 l'acronimo di \"Missing in Acton\", un gioco di parole tra \"Missing in action\" (\"disperso in missione\", nel gergo militare di lingua inglese) e Acton, sobborgo di Londra.\nNel 2009 ha ottenuto una candidatura agli Oscar per la migliore canzone con il brano \"O... Saya\" dalla colonna sonora del film \"The Millionaire\", e nel medesimo anno \u00e8 stata inserita nella lista delle 100 persone pi\u00f9 influenti al mondo secondo il magazine americano \"TIME\", nella categoria \"Artists &amp; Entertainers\".\nBiografia.\nMathangi \"Maya\" Arulpragasam, figlia dell'attivista tamil Arul Pragasam, \u00e8 nata a Hounslow, nell'area metropolitana di Londra, il 18 luglio 1975. A soli sei mesi torna insieme alla famiglia nello Sri Lanka. Con l'inasprirsi della guerra civile lo Sri Lanka diviene sempre pi\u00f9 pericoloso, tanto che Maya e una parte della sua famiglia si spostano a Madras, in India. La sua famiglia versa per\u00f2 in ristrettezze economiche e, vista la situazione politica dello Sri lanka, le viene permesso di tornare a Londra con lo status internazionalmente riconosciuto di rifugiata.\nAlla fine degli anni ottanta, Maya incomincia a imparare l'inglese e ad interessarsi alla cultura occidentale, in particolare allo hip hop e al rap. Rimane affascinata dall'atteggiamento deciso dei Public Enemy, di Big Daddy Kane, di Roxanne Shant\u00e9 e degli N.W.A.. Di quel periodo ricorda: \"Quelle incisioni erano basate sul ritmo: che capissi o meno la lingua, potevi comprendere la musica\".\nMaya, grazie al talento e alla creativit\u00e0 dimostrati, ottiene una borsa di studio al Central Saint Martins College of Art and Design di Londra, dove studia belle arti, cinema e video. Qui, per la prima volta, inizia a mettere insieme e a mescolare le esperienze della propria vita passata. La sua prima mostra \u00e8 del 2001, all'Euphoria Shop di Portobello, nel quale fonde l'utilizzo di spray color pastello e di adesivi delle Tigri Tamil. La mostra va bene e ottiene una nomination per l'Alternative Turner Prize.\nCarriera.\nGli Elastica le commissionano la copertina del loro secondo album \"The Menace\" ed un video documentario che racconti il loro imminente tour americano. Il tour fa conoscere a Maya il sequenziatore-sintetizzatore Roland MC-505 e le d\u00e0 il coraggio di entrare nel campo della musica. Tornata a Londra, Maya e Frischmann comprano un 505 e lavorano ad una demo. Ne vengono fuori sei tracce, fra cui alcuni dei suoi primi successi: \"M.I.A.\" e \"Galang\".\nLa demo viene notata da un'innovativa casa discografica, la Showbiz Records, che pubblica su vinile 500 copie del singolo \"Galang\". Numerose \"major\" si accorgono del grande successo del singolo a livello underground ma \u00e8 la XL Recordings (che ha gi\u00e0 gruppi e artisti come Peaches, Dizzee Rascal, Basement Jaxx e i White Stripes) che riesce a metterla sotto contratto, concedendole il totale controllo creativo.\n\"Galang\" viene ristampato. Il video accompagnatorio di \"Galang\", nel quale compaiono sullo sfondo innumerevoli lavori di M.I.A., viene diretto da Ruben Fleischer e vede come direttore artistico la stessa Maya. Il successivo singolo \"Sunshowers\", ottiene ancora maggior successo. Viene anche girato un video, nella giungla del sud dell'India, dall'acclamato regista Rajesh Touchriver. Ad oggi MTV si rifiuta di trasmettere il video finch\u00e9 i riferimenti all'OLP non saranno tolti. Maya si \u00e8 sempre rifiutata di accettare.\n\"Arular\".\nVisto il successo del suoi primi singoli e del suo tape, alla fine del 2004, M.I.A inizia a suonare in alcuni locali nordamericani, riuscendo a creare forti aspettative per l'album di debutto, che vede la luce nel marzo del 2005. Il successo, soprattutto a livello di critica, \u00e8 immediato: \"Rolling Stone\" nomina \"Arular\" uno dei migliori album del 2005, mentre \"TIME Magazine\" lo inserisce tra i migliori dieci.\n\"Kala\".\nM.I.A. termina nel 2005 il suo primo tour americano, accompagnando Gwen Stefani nel suo Harajuku Lovers Tour. Il 2006 vede M.I.A. suonare in Giappone e in diversi studi discografici in giro per il mondo per la realizzazione del suo secondo album.\nIl suo ritorno sulle scene avviene il 20 agosto 2006, quando viene pubblicato in tutto il mondo il suo secondo album, \"Kala\". L'album diventa velocemente uno dei dischi pi\u00f9 apprezzati dell'anno dalla critica: riviste come \"Rolling Stone\" e \"Spin\" lo definiscono addirittura migliore del precedente e sia \"Rolling Stone\" che \"Blender Magazine\" lo piazzano al primo posto tra i migliori album del 2007.\nAnche tra il pubblico l'album riceve grandi consensi, debuttando nella prima settimana d'uscita al 22\u00ba posto nella \"World Albums Chart\", al 3\u00ba nell\"I Tunes Store U.S.A.\", al 18\u00ba nella \"Billboard Top 200\", vendendo cos\u00ec, solo nella prima settimana, 29.000 copie. Dall'album vengono estratti singoli come \"Boyz\" (#7 nella \"Billboard Hot Singles Sales\" e nella \"Canadian Singles Chart\"), \"Birdflu\" (destinato al solo commercio digitale), \"Jimmy\" (#6 nella \"Tokio Hot 100\" e #26 nella \"Billboard Hot Dance Club Play\") e \"Paper Planes\" (#21 nella \"United World Singles Chart\", #5 nella \"Canadian Singles Chart\" e #18 nella \"Belgium Top 100\").\nNell'agosto del 2008, \"Paper Planes\" ha avuto un'enorme ed improvvisa risalita in termini di vendite, raggiungendo improvvisamente la Top 5 della \"Billboard Hot 100\", cio\u00e8 la classifica statunitense pi\u00f9 famosa in assoluto, a pi\u00f9 di 6 mesi dall'uscita, facendo tornare l'album \"Kala\" nella Top 50 del paese e facendogli raggiungere le 245.000 copie vendute solo negli Stati Uniti. Anche in Europa il singolo \"Paper Planes\" ha avuto una nuova ondata di successo durante la seconda met\u00e0 del 2008, tanto che il 5 ottobre di tale anno il singolo ha raggiunto la top 50 per la prima volta. \u00c8 stato realizzato anche un EP intitolato \"Paper Planes: Homeland Security Remixes\", contenente otto remix del singolo e collaborazioni con i rappers Bun B, Rich Boy ed African Boy, il quale ha gi\u00e0 lavorato alla track del suo secondo album intitolata \"Hussel\". Nell'album \"Kala\" \u00e8 presente anche un brano intitolato \"Come Around\", che vanta la collaborazione del celebre produttore R&amp;B Timbaland. Grazie a questo recente successo, M.I.A. \u00e8 stata nominata ai MOBO Awards 2008, cio\u00e8 i premi per la musica Soul, R&amp;B ed Hip-Hop, per la categoria miglior cantante donna dell'anno.\n\"Maya\".\nIl terzo album di M.I.A, \"Maya\", anche stilizzato in /\\/\\/\\Y/\\, \u00e8 uscito nel luglio 2010: il disco contiene in gran parte canzoni caratterizzate da sound elettronici ampiamente , particolarit\u00e0 non apprezzata dalla critica, che ha giudicato il disco in modo discordanti. Il primo singolo estratto da \"Maya\" \u00e8 \"Born Free\": il videoclip del brano \u00e8 stato oggetto di critiche per i suoi contenuti violenti, oltre che per il riferimento alla Guerra civile irlandese, tanto che \u00e8 stato rimosso sia da YouTube - attualmente \u00e8 visibile con notevoli ristrettezze a causa dei contenuti violenti, sia dalle maggiori piattaforme di condivisione di video musicali quale, per esempio, MTV, mentre \u00e8 sempre stato possibile visualizzarlo attraverso Vimeo. In seguito, oltre a \"Born Free\", \u00e8 stato pubblicato anche un altro singolo, \"XXXO\", la cui versione remix \u00e8 cantata in duetto con il noto rapper Jay-Z: il brano ha segnato il miglior piazzamento della cantante nella classifica del Regno Unito dopo \"Paper Planes\".\nAlla sua uscita l'album \u00e8 divenuto il miglior piazzamento d'esordio di M.I.A nella classifica dei dischi sia negli Stati Uniti d'America che nel Regno Unito, confermando l'attenzione dell'opinione pubblica, in particolare quella statunitense, verso la cantante, che recentemente si \u00e8 esibita anche allo storico programma televisivo David Letterman Show, cantando \"Born Free\" in un'eccentrica versione, con una presenza d'eccezione come Martin Rev dei Suicide, cui deve il sample \u2014 tratto da \u201cGhost Rider\u201d \u2014 utilizzato nel pezzo presentato durante lo show. In seguito all'uscita del disco la cantante ha pubblicato una serie di videoclip, spesso da lei prodotti, che hanno come sottofondo i suoi brani: la diffusione \u00e8 avvenuta tramite siti web appositamente creati, con che in alcuni casi sono critici riferimenti ai maggiori social network della rete.\nLa collaborazione con Madonna, \"Matangi, AIM\".\nI primi mesi del 2012 si sono rivelati particolarmente fortunati per la cantante. Ha infatti lavorato alla realizzazione del dodicesimo album di inediti di Madonna, insieme alla quale ha inciso il primo singolo estratto \"Give Me All Your Luvin\"' (in collaborazione con Nicki Minaj) e il brano \"B-Day Song\", inserito nella versione deluxe del disco, intitolato \"MDNA\". Ha inoltre partecipato alla scrittura delle due canzoni. L'artista si esibisce al fianco di Madonna e di Nicki Minaj durante l'halftime show del Super Bowl 2012, in cui Madonna fa da headliner: durante lo show, M.I.A. esegue il gesto del dito medio, scatenando cos\u00ec innumerevoli polemiche e venendo addirittura querelata dalla NFL, societ\u00e0 organizzatrice del grande evento sportivo.\nContemporaneamente (gennaio 2012) ha lanciato un nuovo singolo, \"Bad Girls\", che anticipa il quarto album di inediti dell'artista.\nPubblica il videoclip del brano, diretto da Romain Gavras, per il quale riceve una nomination agli MTV Video Music Awards 2012 ed alla 55\u00aa edizione del Grammy Award. Nel mese di maggio 2012 entra a far parte della Roc Nation di Jay-Z. Nel mese di ottobre, invece, pubblica un libro intitolato come il suo pseudonimo, ossia \"M.I.A.\" che documenta i suoi ultimi cinque anni di attivit\u00e0 ed il lavoro sui suoi primi tre album. Il successivo album, \"Matangi\", viene realizzato con l'ausilio di diversi musicisti e collaboratori. Dopo alcune posticipazioni (la pubblicazione del disco era prevista per met\u00e0 2013) e dopo il secondo singolo estratto, ossia \"Bring the Noize\" (giugno 2013), nel mese di novembre 2013 viene diffuso \"Matangi\". Nella prima settimana di commercializzazione, l'album esordisce alla posizione #23 della Billboard 200. M.I.A. trae ispirazione da \"Matangi\" per realizzare un mixtape di 8 minuti per la collezione autunno/inverno 2013 della fashion house Kenzo in occasione della settimana della moda a Parigi.\nNel 2016, dopo alcuni anni di inattivit\u00e0, l'artista ritorna con l'album \"AIM\", preceduto dal controverso singolo Borders: il video del brano diventa uno dei pi\u00f9 censurati della storia a causa delle scene riguardanti temi come emigrazione e guerra. Nel video in questione M.I.A. indossa una T-Shirt del Paris Sant-Germain, motivo per il quale la societ\u00e0 ha querelato l'artista. L'album include inoltre una collaborazione con il cantante Zayn nel brano \"Freedun\" e il brano \"Boom ADD,\" diss track contro la denuncia che aveva ricevuto in seguito alla performance al Super Bowl.\n\"M.I.A: La cattiva ragazza della musica\".\nNel 2018 M.I.A. ha pubblicato il documentario Matangi/Maya/MIA, distribuito anche nei cinema italiani con il titolo di \"M.I.A. - La cattiva ragazza della musica\". Diretto e prodotto da Steve Loveridge, il film si incentra sulle vicende personali di M.I.A. e sulla sua carriera musicale, soffermandosi anche sulla guerra civile in Sri Lanka e sull'attivismo di M.I.A. in merito. Il film include anche del materiale girato da M.I.A. stessa durante l'adolescenza, un tempo in cui il suo sogno nel cassetto era diventare una documentarista. Nei mesi successivi, appena dopo la pubblicazione del film nel mercato digitale, l'artista ha pubblicato il video di \"Reload\", brano a cui l'artista aveva lavorato nel 2004 ma che non era mai stato pubblicato.\nNel 2020 l'artista ha pubblicato il singolo \"OHMNI 202091\", il primo brano in tre anni, per poi lasciare intendere di avere un sesto album in uscita. Il 25 settembre 2020 collabora con Travis Scott e Young Thug nel brano \"Franchise\", che debutta direttamente alla numero 1 della Billboard Hot 100."}
{"id": "661481", "revid": "2519", "url": "https://it.wikipedia.org/wiki?curid=661481", "title": "Unical", "text": ""}
{"id": "661483", "revid": "19933", "url": "https://it.wikipedia.org/wiki?curid=661483", "title": "Droide da guerra Krath", "text": ""}
{"id": "661487", "revid": "29727", "url": "https://it.wikipedia.org/wiki?curid=661487", "title": "Orbettino", "text": ""}
{"id": "661494", "revid": "19933", "url": "https://it.wikipedia.org/wiki?curid=661494", "title": "Droide octuptarra", "text": ""}
{"id": "661507", "revid": "3115", "url": "https://it.wikipedia.org/wiki?curid=661507", "title": "Ganz (azienda)", "text": "La Ganz (in lingua ungherese: \"Ganz v\u00e1llalatok\", :\u201eGanz-Konzern\u201c, poi divenuta Ganz Holding Co. Ltd.) \u00e8 un'azienda ungherese di produzione meccanica, navale ed elettrotecnica, con sede principale a Budapest. Fondata nel 1844 da \u00c1brah\u00e1m Ganz a Budapest all'epoca sotto l'Impero austriaco, come \"Ganz &amp; Cie\". Venne fusa con la M\u00c1VAG nel secondo dopoguerra (1959) creando la societ\u00e0 \"Ganz-M\u00c1VAG\", fino al 1988 con marchio M\u00c1VAG, poi tolto dalla societ\u00e0. Dal 1990 GANZ diventa Holding con diverse societ\u00e0 controllate.\nStoria.\nLa societ\u00e0 Ganz venne fondata a Budapest nel 1844 dall'industriale \u00c1brah\u00e1m Ganz, nato in Svizzera, da cui prese nome, e da un certo numero di soci con lo scopo di produrre prodotti di fonderia e apparecchiature meccaniche; l'anno successivo venne impiantata la fonderia.\nLa sua importanza crebbe rapidamente fino ad abbracciare numerose attivit\u00e0 industriali e produttive quali le strutture in acciaio per ponti (Ganz Ac\u00e9lszerkezet) e tra quelle elettrotecniche divenendo una tra i pionieri dell'elettrificazione della rete ferroviaria con il sistema trifase a corrente alternata ad alta tensione.\nIl 22 dicembre del 1867 la societ\u00e0 prese il nome di Ganz &amp; Cie. Nella primavera del 1869 la famiglia vendette lo stabilimento e i soci le loro quote; gli acquirenti furono un gruppo di imprenditori che si spartirono le quote di propriet\u00e0, (M.P.Blau, I.Br\u00fcll e co. e per i 3/5 Wahrmann e figli, fratelli Baron, J.J.Koh\u00e9n). La sede sociale venne stabilita a Ratibor nello stesso anno; il 21 aprile il nome venne cambiato in Ganz G\u00e9pgy\u00e1r Rt..\nGli investimenti nella cantieristica.\nAlla fine del XIX secolo la societ\u00e0 ampli\u00f2 la sua attivit\u00e0 nel settore della cantieristica navale prima a Budapest, lungo il Danubio, poi rilevando, nel 1905, il cantiere navale di Fiume impiantato nella citt\u00e0 nel 1892 come filiale dei cantieri tedeschi Howaldtswerke di Kiel che nel 1902 aveva cessato l'attivit\u00e0; questo, rilevato dalla societ\u00e0 Ganz prese prima il nome \"Danubius\" per essere poi rinominato nel 1911 Ganz &amp; Co. Danubius.\nIl cantiere negli anni che precedettero la prima guerra mondiale ebbe un'intensa attivit\u00e0 di produzione di transatlantici, mercantili, navi militari per la marina imperiale austroungarica e perfino sommergibili.\nUna significativa realizzazione di quel periodo fu la corazzata \"Szent Istv\u00e1n\", varata il 17 gennaio 1914. Durante questo periodo il cantiere ebbe anche una succursale nella vicina Porto Re ma l'attivit\u00e0 cantieristica fu ridimensionata con la fine del conflitto a causa della perdita degli accessi al mare.\nPionieri dell'elettrotecnica.\nAttivit\u00e0 importante fu quella nel settore elettrotecnico; nel 1878 venne fondata una fabbrica per sviluppare e produrre apparecchiature elettromeccaniche (Ganz Transelektro). Gli uomini di punta del settore furono gli ingegneri K\u00e1lm\u00e1n Kand\u00f3 e Ott\u00f3 Bl\u00e1thy.\nLa Ganz promosse la diffusione dell'uso dell'energia elettrica ad uso urbano e domestico. Produsse generatori di corrente alternata e i primi trasformatori per l'uso nelle reti di distribuzione a corrente alternata a partire da 1885 in concorrenza diretta con le linee a corrente continua della Edison.\nLa produzione ferrotranviaria.\nNegli stessi anni la Ganz lanci\u00f2 la sua produzione di mezzi di trazione elettrici per tranvie e per ferrovie. In tale settore ebbe una parte preponderante nelle ferrovie italiane fu infatti protagonista del primo esperimento riuscito di trazione elettrica trifase a 3.000 volt e 15,6\u00a0Hz commissionato dalla compagnia ferroviaria italiana esercente la Rete Adriatica (RA) che nel 1902 elettrific\u00f2 la Ferrovia della Valtellina. Questa fu la prima ferrovia al mondo ad essere elettrificata a corrente alternata trifase ad alta tensione. Oltre alla linea e agli impianti la Ganz effettu\u00f2 anche la fornitura delle locomotive.\nGi\u00e0 dal 1870 la Ganz si era distinta nella costruzione di veicoli ferroviari e strutture metalliche per le ferrovie ungheresi. Intenzionata ad espandersi individu\u00f2 un settore produttivo che avrebbe dovuto, nelle intenzioni, risolvere il problema degli alti costi di esercizio dei treni a vapore sulle linee secondarie con scarso traffico; inizi\u00f2 quindi dal 1887 la produzione di una tra le prime automotrici a vapore d'Europa.\nNel 1901 ne avvi\u00f2 la produzione in serie e le esport\u00f2 anche in Austria, Russia, Stati Uniti e Italia. Negli anni successivi intraprese anche la produzione di automotrici con motori a benzina e in seguito anche di rotabili a trazione elettrica tra cui le locomotive elettrica M\u00c1V V40 per le ferrovie dello stato ungherese.\nIl settore ferroviario venne specializzato nella produzione di automotrici leggere e nel 1921 fu costituito l'ufficio studi della Ganz sotto la guida di Gy\u00f6rgy Jendrassic. Nel 1925 venne presentato il primo prototipo di \"autobus su rotaia\" e avviata la sua produzione. Le prime forniture riguardarono la GySEV e la DSA (erede della sezione ungherese della \"smembrata\" S\u00fcdbahn) ma in seguito e fino al 1929 venne prodotte circa un centinaio di automotrici con rimorchi per la ferrovia di stato ungherese M\u00c1V e per altre ferrovie estere. Dal 1927 ulteriori serie di autobus su rotaia adottarono il nuovo motore Diesel brevettato Ganz-Jendrassic che piano piano sostitu\u00ec del tutto quello precedente a benzina.\nFra i modelli di automotrici prodotte figurano alcuni esemplari consegnati in Italia, Paese che con l'Ungheria intratteneva stretti rapporti commerciali, alla Santerno Anonima Ferroviaria SAF), che eserciva le linee Massalombarda-Imola-Fontanelice, alla Societ\u00e0 Anonima della Ferrovia Massa Marittima-Follonica Porto (FMF) e alla Societ\u00e0 Anonima Ferrovia Poggibonsi-Colle val d'Elsa (FPC).\nAll'inizio degli anni trenta ebbe inizio la produzione di automotrici a carrelli per servizi veloci quali le \"\u00c1rp\u00e1d\" delle ferrovie statali ungheresi con motore a 6 cilindri e velocit\u00e0 di 120\u00a0km/h di cui in varie versioni ne vennero esportati per le ferrovie di Spagna, Egitto, Argentina e India. Nel 1944 in pieno svolgimento della seconda guerra mondiale venne prodotta un'automotrice pesante con motore a 12 cilindri da 330\u00a0kW in grado di trainare rimorchiate per treni rapidi; Costruiti in decine di esemplari vennero forniti alla M\u00c1V, nonch\u00e9 alle ferrovie dei paesi del \"Blocco orientale\".\nIl mercato automobilistico.\nLa Ganz fu anche protagonista nel settore automobilistico e del trasporto su strada; costru\u00ec la prima automobile ungherese e vari autoveicoli per trasporto di merci. Lo scoppio della prima guerra mondiale la impegn\u00f2 fortemente nelle produzioni belliche di motori per aviazione, veicoli da trasporto e naviglio d'ogni genere. L'azienda entr\u00f2 in crisi a causa della sconfitta austroungarica nella prima guerra mondiale; il territorio ungherese ridotto di 2/3, l'accesso al mare perduto e il passaggio della maggior parte delle fonti di materia prima ai nuovi stati concorsero alla necessit\u00e0 di una sua ristrutturazione produttiva.\nL'epoca della nazionalizzazione.\nL'impegno della Ganz durante il secondo conflitto mondiale abbracci\u00f2 tutti i settori interessanti le operazioni belliche. Alla fine della guerra, nel 1947 venne nazionalizzata e due anni dopo divisa in sei grandi settori produttivi indipendenti. Nel 1958 la Ganz Wagon (il costruttore ferroviario) venne fusa con la M\u00c1VAG: la produzione Ganz-Mavag abbracciava tutti i settori costruttivi del trasporto pubblico, treni, filobus (con i modelli Ikarus-Ganz 280T, 312T, 412T, 415T e 435T), tram e venne esportata in Sud America, in Egitto e in molti paesi a regime comunista. La rete tranviaria di Budapest fu fornita di rotabili di fabbricazione Ganz-Mavag.\nVerso il XXI secolo.\nDal 1988 la societ\u00e0 fu di nuovo divisa in varie societ\u00e0 di settore con la scomparsa definitiva del nome Mavag. Nel 1989 la britannica Telfos Holding acquis\u00ec il pacchetto di maggioranza della \"Ganz Railway Vehicle Factory\"; il nome della societ\u00e0 divenne cos\u00ec \"Ganz-Hunslet Co. Ltd\" con produzione di rotabili leggeri elettrici per ferrovie e metropolitane.\nDal 1990 altre cessioni di rami d'azienda e incorporazioni in varie societ\u00e0 controllate. Tra 1991 e 1992, l'austriaca Jenbacher Werke ha acquisito il 100% delle azioni incorporando la \"Ganz Wagon\" nel proprio gruppo, dal 1999 impegnata nella produzione di carrozze. La \"Ganz Electric\" divenne una controllata Ansaldo, Ganz-Danubius \u00e8 in attivit\u00e0. Ganz Electric Meter Factory di G\u00f6d\u00f6ll\u0151 \u00e8 parte del gruppo Schlumberger.\nLa pluriennale collaborazione di Ganz Transelektro con la Ikarus per la realizzazione di filobus costruiti in Ungheria, produsse in sodalizio con l'azienda polacca Solaris Bus &amp; Coach, il filobus Trollino, adottato da varie citt\u00e0 europee fra cui figura la fornitura, nel 2005 a Roma, di 30 filobus da 18 metri che hanno determinato il ritorno del filobus nella citt\u00e0 dopo 33 anni. Nel 2007 la Ganz Transelektro present\u00f2 tuttavia istanza di fallimento e venne acquisita dalla \u0160koda Holding cambiando nome in Ganz-Skoda.\nArticolazione societaria.\nNel 2013 la \"Ganz G\u00e9pgy\u00e1r Holding\", il cui percorso storico si allaccia alla societ\u00e0 fondata nel 1844 da \u00c1brah\u00e1m Ganz (e alla MAVAG fondata nel 1867) figurava come una Holding tra le pi\u00f9 grandi in Ungheria, i cui prodotti comprendono il trasporto ferroviario, la generazione di energia, la fornitura di acqua e la gestione delle risorse idriche, l'urbanizzazione e la tutela ambientale con una rilevante quota di esportazione.\nLa Ganz Holding Co. Ltd. comprende numerose attivit\u00e0 ed aziende di,"}
{"id": "661509", "revid": "2210536", "url": "https://it.wikipedia.org/wiki?curid=661509", "title": "Eurovisione", "text": "L'Eurovisione \u00e8 un organismo internazionale di coordinamento tra i paesi europei, fondato nel 1954, parte integrante dell'Unione europea di radiodiffusione. La sua funzione consiste nel regolare tutti gli scambi di emissioni radiofoniche e televisive del continente.\nStoria e diffusione.\nIl nome \"Eurovision\" \u00e8 stato originariamente coniato dal giornalista britannico George Campey quando scriveva per l'Evening Standard, ed \u00e8 stato adottato dall'EBU per la sua rete. La prima trasmissione ufficiale dell'Eurovisione ebbe luogo il 6 giugno 1954. Mostrava il Festival del Narciso a Montreux, in Svizzera, seguito da un programma serale da Roma, comprendente un tour del Vaticano, un discorso di Papa Pio XII e una benedizione apostolica. Eurovision \u00e8 gestita dal dipartimento operativo dell'Eurovision della Unione Europea Radiodiffusione e offre una copertura permanente dell'Europa, delle Americhe, del Medio Oriente, del Nord Africa e della regione Asia-Pacifico, nonch\u00e9 una copertura ad hoc del continente africano e del Pacifico. Non limitato solo all'Europa, Eurovision comprende attualmente 75 organizzazioni di trasmissione televisiva situate in 56 paesi dell'Europa, del Nord Africa e del Medio Oriente. Inoltre, ci sono 61 organizzazioni di trasmissione associate in Europa, Africa, America, Asia e Oceania e Papuasia\nSigla e programmi celebri.\nTutti i programmi televisivi trasmessi in Eurovisione (fra i pi\u00f9 celebri si ricordano \"Giochi senza frontiere\", oppure le partite dei Mondiali di calcio, i messaggi e le celebrazioni del Papa, l'Eurovision Song Contest e la versione junior, lo Zecchino d'Oro, il Palio di Siena, il Festival di Sanremo, il tradizionale Concerto di Capodanno di Vienna nonch\u00e9 vari eventi sportivi) sono preceduti e seguiti da una sigla che, bench\u00e9 abbia nel tempo cambiato diversi arrangiamenti e vesti grafiche (ultimo restyling della grafica nel 2013), ha come fanfara l'attacco del preludio del \"Te Deum H.146\" di Marc-Antoine Charpentier."}
{"id": "661512", "revid": "1305772", "url": "https://it.wikipedia.org/wiki?curid=661512", "title": "Minilab", "text": "Un minilab, nel settore della fotografia, \u00e8 un laboratorio fotografico completo (composto da sviluppo negativo, stampa e sviluppo carta fotografica) ridotto a dimensioni accettabili per il negozio del fotonegoziante.\nFino a qualche anno fa i minilab erano esclusivamente di tipo analogico ovvero basati sullo sviluppo e successiva stampa della pellicola fotografica, al giorno d'oggi queste soluzioni sono state ormai quasi completamente sostituite da quelle per la stampa da file digitale basate sulle pi\u00f9 diverse tecnologie (laser, LCD, LED, a specchi ecc.).\nNei Kodak e Agfa minilab, le pellicole sono processate con C41b e la carta con RA-4. \nIl tempo di realizzo \u00e8 di 20 minuti mediamente.\nTipicamente vi sono due macchine \"film processor\" e la stampante \"paper printer/processor\". In alcuni sistemi sono integrate in un'unica macchina.\nCostruttori.\nDal 2005, due costruttori, Agfa e Konica uscirono dal mercato. Minilab Factory GmbH rilev\u00f2 la branca minilab della Agfa nel 2006. Gretag Imaging, da non confondere con Gretag Macbeth, fall\u00ec nel dicembre 2002. Gli asset vennero ceduti alla San Marco Imaging. Nel 2006, Noritsu e Fuji annunciarono un'alleanza. Noritsu produsse i Fuji minilab fino alla cessazione della attivit\u00e0. Fujifilm continu\u00f2 la produzione del Frontier LP5700R. Fujifilm inkjet minilab o dry lab sono forniti dalla Noritsu e Epson.\nDigital minilab.\nUn \"digital minilab\" \u00e8 un computer printer che usa chimica fotografica tradizionale per stampare immagini digitali. \nDry minilab.\n\"Dry lab\" \u00e8 un termine che indica senza prodotti chimici (\"secco\") tradizionali come alogenuro d'argento (\"umido\")."}
{"id": "661518", "revid": "767487", "url": "https://it.wikipedia.org/wiki?curid=661518", "title": "\u00c9toile Filante de Lom\u00e9", "text": "Il \u00c9toile Filante de Lom\u00e9 \u00e8 una societ\u00e0 calcistica di Lom\u00e9, Togo. Milita nel Championnat National de Premi\u00e8re Division, la massima divisione del campionato nazionale.\nIl 26 novembre 2011, in un incidente stradale che ha visto coinvolto il pullman della squadra, perdono la vita 8 giocatori ed altre 13 persone, tra giocatori e dirigenti, restano gravemente feriti."}
{"id": "661525", "revid": "2028514", "url": "https://it.wikipedia.org/wiki?curid=661525", "title": "Santissima Annunziata", "text": ""}
{"id": "661527", "revid": "767487", "url": "https://it.wikipedia.org/wiki?curid=661527", "title": "Ricardo Lu\u00eds Pozzi Rodrigues", "text": "Carriera.\nGiocatore.\nClub.\nRicardinho ha giocato nel Paran\u00e1 prima di approdare, nel 1997, al Bordeaux, nel campionato francese. Un anno dopo torna in Brasile per giocare al Corinthians dove resta fino al 2002, e, successivamente, al S\u00e3o Paulo fino a gennaio 2004. Dopo una breve parentesi in Inghilterra, al (febbraio-aprile 2004), passa al Santos dove resta fino a dicembre 2005. Firma per il Corinthians per la seconda volta il 18 gennaio 2006.\nNella sessione estiva del calciomercato 2006 passa al Be\u015fikta\u015f.\nNel 2009 l'ex Middlesbrough, Be\u015fikta\u015f e Bordeaux fa il suo ritorno in patria firmando un contratto che lo legher\u00e0 al suo nuovo club fino al dicembre 2011.\nIl 28 maggio 2011 Ricardinho lascia l'Atl\u00e9tico Mineiro e si accasa al Bahia, con cui conclude la sua carriera agonistica.\nNazionale.\nHa collezionato 24 presenze e un gol con la nazionale verde-oro, esordendo il 28 marzo 2000 nel match di qualificazione al mondiale - 0-0.\nHa giocato 4 partite al mondiale 2002 e 3 alla Confederations Cup 2003.\n\u00c8 stato selezionato da Carlos Alberto Parreira tra i 23 convocati a partecipare ai mondiali 2006. Subentra due volte contro e e in quest'ultima partita fornisce l'assist a Z\u00e9 Roberto per il gol del 3-0.\nAllenatore.\nIl 18 gennaio 2012 intraprende la carriera di allenatore, guidando il Paran\u00e1 Clube."}
{"id": "661528", "revid": "1982", "url": "https://it.wikipedia.org/wiki?curid=661528", "title": "Passa-basso", "text": ""}
{"id": "661529", "revid": "110157", "url": "https://it.wikipedia.org/wiki?curid=661529", "title": "Casa museo Signorini Corsi", "text": "La Casa museo Signorini Corsi \u00e8 un palazzo storico dell'Aquila, sede della collezione di mobili d'arte, quadri e monete che l'avvocato Luigi Signorini Corsi diede in Legato nel 1967 all'amministrazione comunale.\nStoria.\nL'edificio, di stampo cinquecentesco e che rappresenta un esempio di casa patrizia aquilana, venne acquistato nel XVIII secolo dal ramo lombardo della famiglia Signorini Corsi, appena trapiantatasi in L'Aquila. Nel 1967 l'avvocato Luigi Signorini Corsi affid\u00f2 al Comune dell'Aquila tutti i mobili d'arte, i quadri e l'intera collezione di monete che si trovavano nelle sale di rappresentanza del suo palazzo di \"via Patini\". Egli pose come unica condizione che tutti gli oggetti restassero in loco per costituire \"un tipico esempio di appartamento di rappresentanza di famiglia aquilana\". \nDopo circa trent'anni l'amministrazione comunale affid\u00f2 all'Universit\u00e0 Internazionale dell'Arte di Firenze la progettazione dell'adattamento a museo. Lo storico Carlo Ludovico Ragghianti si rivolse inizialmente al professore Sandro Ranellucci, docente nella stessa universit\u00e0, per lo svolgimento dell'incarico. In virt\u00f9 dei rapporti di collaborazione tra questi e il professore Franco Minissi, coautore insieme a Ranellucci di ricerche e libri in tema di musealizzazione in edifici storici, apparve gratificante e produttivo il suo coinvolgimento nel gruppo di progettazione. Per il restauro delle opere pittoriche appartenenti alla collezione fu inoltre chiamato il professore Umberto Baldini.\nIn seguito al terremoto del 2009, l'edificio ha riportato gravi lesioni sulle strutture portanti ed \u00e8 stato dichiarato inagibile. L'operazione di consolidamento strutturale e restauro dell'edificio, approvato nel 2010, avr\u00e0 un costo di euro.\nCollezione.\nI pezzi pi\u00f9 importanti dell'arredo presenti nella collezione sono:\nTra le opere pittoriche:\nLungo il percorso sono conservate le icone, i gioielli, gli avori appartenuti alle donne della famiglia, oltre al monetiere progettato per proteggere ed esporre le monete storiche delle zecche abruzzesi.\nCriteri della progettazione museologica.\nIl progetto di musealizzazione tiene conto, pur nella ridistribuzione dei contenuti artistici della Casa, secondo la valutazione critica delle opere, del soddisfacimento di due obiettivi fondamentali della museografia moderna:\nLo strumento adottato \u00e8 stata la creazione di un itinerario di visita basato su una serie di episodi pi\u00f9 o meno sottolineati in base al loro valore; a tale scopo nel progetto originale di Ranellucci e Minissi era previsto uno specifico uso della luce artificiale. Il legame degli oggetti \u00e8 stato quindi controllatamente spersonalizzato rispetto all'antico proprietario, introducendo l'analisi critica sulle opere esposte.\nCome eccezione, invece, due opere pittoriche di valore eccezionale ed una campionatura della raccolta numismatica sono state collocate con un criterio esclusivamente \"espositivo\" ed estratte dal contesto \"arredativo\".\nI supporti espositivi sono ridotti al minimo nell'ingombro e nell'impatto visivo mediante l'impiego del cristallo e la riduzione al minimo delle invenzioni formali."}
{"id": "661534", "revid": "297059", "url": "https://it.wikipedia.org/wiki?curid=661534", "title": "Blood oxygenation level dependent", "text": "Il fenomeno blood oxygenation level dependent, abbreviato con l'acronimo BOLD, \u00e8 alla base delle variazioni di segnale di imaging a risonanza magnetica proveniente dai singoli voxel del volume encefalico studiato sulla base di attivazione neuronale.\n\u00c8 noto che in base all'attivazione di una certa funzione (motoria, cognitiva, sensoriale...) si verifica un aumento di flusso ematico nelle zone popolate da cellule nervose coinvolte nella funzione attivata.\nTale variazione di flusso causa una variazione di segnale misurato: l'emoglobina de-ossigenata possiede infatti propriet\u00e0 paramagnetiche, a differenza dell'emoglobina ossigenata. L'aumento di concentrazione di deossiemoglobina provoca quindi cadute di segnale RM, la sua diminuzione causa un aumento di segnale, permettendo cos\u00ec di utilizzare l'emoglobina come mezzo di contrasto endogeno nello studio delle regioni cerebrali coinvolte dalla funzione studiata.\nL'andamento del segnale BOLD \u00e8 tipico, ed \u00e8 strettamente correlato ai fenomeni metabolici coinvolti nella attivazione dei neuroni: all'iniziale caduta di segnale dovuta ad un iniziale aumento di concentrazione di Hb de-ossigenata, conseguenza dell'estrazione di ossigeno dai capillari arteriosi, fa seguito un aumento di segnale dovuto all'aumento del flusso locale di sangue ossigenato nella sede attivata, che diluisce l'emoglobina de-ossigenata facendone diminuire la concentrazione. Con il passare dei secondi il metabolismo cellulare fa estrarre ulteriore ossigeno dai capillari, provocando cos\u00ec un progressivo aumento di concentrazione di desossiemoglobina, con conseguente caduta del segnale, che dopo aver raggiunto un minimo riprende ad aumentare fino a stabilizzarsi sul livello precedente all'attivazione."}
{"id": "661535", "revid": "580", "url": "https://it.wikipedia.org/wiki?curid=661535", "title": "Hashim el-Atassi", "text": "Fu presidente della Siria nei periodi 1936-1939, 1950-1951 e nel 1954.\nOrigini e carriera politica.\nNato a \u1e24om\u1e63 da una famiglia molto numerosa di proprietari terrieri e molto attiva politicamente. Studi\u00f2 amministrazione pubblica alla Accademia M\u00fclkiye di Istanbul e si diplom\u00f2 nel 1895.\nInizi\u00f2 la sua carriera politica nel 1898 nella provincia ottomana di Beirut e fino al 1918 fu governatore di Homs, \u1e24am\u0101, Baalbek, dell'Anatolia e di Jaffa, quest'ultima comprendente l'allora piccolo insediamento urbano di Tel Aviv.\nNel 1920, dopo la sconfitta dell'Impero Ottomano nella Prima guerra mondiale, venne eletto deputato nel Congresso Nazionale Siriano, il parlamento del Regno di Siria. L'8 marzo 1920, il Congresso proclam\u00f2 l'indipendenza e l'istituzione di una monarchia costituzionale retta da re Fay\u1e63al I. Durante il breve periodo di reggenza di questo monarca al-At\u0101ss\u012b ricopr\u00ec la carica di Primo ministro.\nA seguito degli Accordi Sykes-Picot (tenuti segreti agli arabi) e di un Mandato della Lega delle Nazioni, le potenze europee stabilirono che la Siria dovesse essere amministrata dalle autorit\u00e0 francesi, cosa che si realizz\u00f2 fin dal 1920. \nDurante il suo breve mandato di Primo ministro, al-At\u0101ss\u012b nomin\u00f2 alla carica di ministro degli Esteri il leader nazionalista \u02bfAbd al-Ra\u1e25m\u0101n Sh\u0101hbandar che molto si era impegnato per ottenere l'indipendenza siriana dall'Impero ottomano. Fu tramite l'attivit\u00e0 diplomatica di quest'ultimo che al-At\u0101ss\u012b cerc\u00f2 di stringere una alleanza tra la Siria e l'Europa con lo scopo di vanificare il Mandato francese.\nTuttavia il tentativo venne vanificato dal rapido intervento francese in Siria, che si adoper\u00f2 immediatamente per rovesciare il governo indipendentista siriano. L'Alto Commissario francese Henri Gouraud present\u00f2 a Fay\u1e63al I un ultimatum, nel quale si chiedeva lo scioglimento del governo siriano, la resa della capitale Aleppo all'esercito francese, lo smantellamento delle forze armate siriane e l'adozione del franco francese come valuta corrente nel paese.\nVani furono i tentativi del ministro degli esteri siriano di trattare con l'Alto Commissario francese e, dopo la sconfitta dell'esercito siriano nella battaglia di Maysalun, il governo siriano dovette sciogliersi il 24 luglio 1920.\nIl Mandato francese.\nDopo lo scioglimento del governo siriano da parte dei francesi, al-At\u0101ss\u012b si riun\u00ec nel 1927 con alcuni potentati siriani per dare vita al \"Blocco Nazionale\" ( \"al-Kutla al-wa\u1e6daniyya\" ), un movimento politico indipendentista che guid\u00f2 la Siria nei successivi venti anni di lotte politiche.\nLa creazione del \"Blocco Nazionale\" fu il tentativo di ottenere l'indipendenza siriana tramite la lotta politica e diplomatica piuttosto che con la resistenza armata, grazie all'opera di una coalizione politica permanente.\nTra i suoi membri fondatori c'erano proprietari terrieri, giuristi, liberi professionisti e alti funzionari pubblici, provenienti da Damasco, Aleppo, \u1e24om\u1e63, \u1e24am\u0101 e Latakiya e al-At\u0101ss\u012b ne venne eletto Presidente permanente.\nNel 1928 al-At\u0101ss\u012b venne eletto anche Presidente dell'Assemblea Costituente con l'incarico di stilare la prima costituzione repubblicana della Siria. La Commissione venne sciolta con la forza dall'Alto Commissario francese nel maggio 1930 a causa della sua adesione ai proclami indipendentisti del precedente governo del 1920, e al-At\u0101ss\u012b venne imprigionato per diversi mesi nell'isola di Arw\u0101d.\nDopo la sua liberazione, si candid\u00f2 nuovamente alla presidenza della Costituente ma venne battuto, cedendo la carica all'indipendentista Mu\u1e25ammad \u02bfAl\u012b al-\u02bf\u0100bid, mentre divenne deputato per la citt\u00e0 di \u1e24om\u1e63 nel Parlamento nel 1932.\nPrimo Presidente della Repubblica.\nInizialmente al-At\u0101ss\u012b collabor\u00f2 con il regime di al-\u02bf\u0100bid, ma vi si oppose quando costui elesse alla carica di Primo Ministro e di Portavoce del Parlamento, due figure notoriamente legate alle autorit\u00e0 francesi. Nel 1934 al-\u02bf\u0100bid tratt\u00f2 con i francesi un negoziato grazie al quale la Francia avrebbe concesso un graduale processo di affrancamento della Siria dal mandato mantenendo per\u00f2 sotto il proprio controllo la regione montuosa siriana.\nal-At\u0101ss\u012b si oppose fermamente alla stipula del trattato sostenendo che nessuna indipendenza poteva considerarsi tale se non avesse riguardato l'intero territorio della Siria.\nA sostegno della propria opposizione, al-At\u0101ss\u012b mobilit\u00f2 una protesta che si prolung\u00f2 per circa due mesi, nella quale il \"Blocco Nazionale\" organizz\u00f2 movimenti di piazza e serrate di negozi ed attivit\u00e0 commerciali che ben presto misero in ginocchio l'economia nazionale mettendo in grande imbarazzo il regime di al-\u02bf\u0100bid di fronte all'opinione pubblica e politica internazionali.\nIl trattato franco-siriano per l'indipendenza.\nIn risposta ai movimenti di protesta, la Francia accett\u00f2 di riconoscere il \"Blocco Nazionale\" come unico rappresentante e portavoce delle volont\u00e0 del popolo siriano ed invit\u00f2 al-At\u0101ss\u012b a Parigi per un colloquio diplomatico.\nIl 22 marzo 1936 al-At\u0101ss\u012b fu a capo di una delegazione rappresentativa del Blocco Nazionale in Francia, e dopo sei mesi di colloqui e trattative, riusc\u00ec ad ottenere un trattato franco-siriano per l'indipendenza, che garantiva l'emancipazione della Siria in un arco di tempo di venticinque anni, e l'incorporamento dei precedenti territori indipendenti nella nuova nazione siriana. In cambio la Siria prometteva la concessione dello spazio aereo ai francesi, il diritto al mantenimento delle basi militari in territorio siriano e soprattutto l'appoggio alla Francia in tempo di guerra.\nTornato in Siria il 27 settembre 1936, al-At\u0101ss\u012b venne accolto in trionfo ed acclamato eroe nazionale. Nel novembre dello stesso anno venne eletto a maggioranza come Presidente della Repubblica di Siria e primo capo di Stato della Siria moderna.\nL'avvento della Seconda Guerra Mondiale.\nDopo i primi entusiasmi per la tanto sospirata indipendenza, divenne chiaro alla fine del 1938 che la Francia non avesse alcun interesse a ratificare i punti del trattato. Il motivo di questo rifiuto era parzialmente dato dal timore che dando l'indipendenza ai territori delle colonie in Vicino Oriente, questi avrebbero potuto allearsi o fiancheggiare il regime nazista in Germania.\nIl 7 luglio 1939 al-At\u0101ss\u012b rassegn\u00f2 le dimissioni in segno di protesta contro le dilazioni della Francia a ratificare la piena indipendenza della Siria e a ritirare le proprie truppe dal territorio siriano.\nBen presto la popolazione siriana cominci\u00f2 a manifestare il proprio malcontento che venne cavalcato dall'avversario politico di al-At\u0101ss\u012b, \u02bfAbd al-Ra\u1e25m\u0101n Sh\u0101hbandar, il quale torn\u00f2 in Siria per protestare contro l'incapacit\u00e0 del \"Blocco Nazionale\" ad ottenere l'indipendenza dal mandato francese.\nOltre alla ritardata ratificazione dei trattati, un secondo e non meno grave motivo che spinse al-At\u0101ss\u012b alle dimissioni fu la cessione da parte della Francia della provincia di Alessandretta (nell'attuale provincia di Hatay) alla Turchia.\nIl ritiro dalla vita politica.\nFu cos\u00ec che l'ex-presidente si ritir\u00f2 nella sua nativa \u1e24om\u1e63 e visse in totale isolamento per circa un anno, rifiutandosi categoricamente di prendere parte a qualsiasi attivit\u00e0 politica. Alle sue dimissioni segu\u00ec un periodo buio per l'indipendentismo siriano che vide il rafforzarsi incontrastato dell'autorit\u00e0 francese, soprattutto durante e dopo la Seconda Guerra Mondiale, quando la Siria venne occupata dalle forze britanniche e dall'esercito della Francia Libera del generale Charles de Gaulle che restarono nella regione fino al 1946.\nNel tentativo di ingraziarsi i favori del popolo siriano ed ottenere il loro appoggio contro la Germania nazista, Charles de Gaulle comp\u00ec un viaggio in Siria nel quale promise nuovamente l'indipendenza e fece formalmente visita all'ex leader siriano invitandolo a riprendere la carica di Presidente e promettendo la propria intenzione di scrivere una nuova pagina tra Siria e Francia. La richiesta ebbe un netto rifiuto motivato dal fatto che al-At\u0101ss\u012b dichiar\u00f2 di non credere alla effettiva volont\u00e0 della Francia di rendere la Siria una nazione indipendente.\nPiuttosto che accettare di riassumere la carica presidenziale, al-At\u0101ss\u012b fece eleggere un suo pupillo, Shukr\u012b al-Quwwatl\u012b, noto indipendentista di Damasco, che venne eletto Presidente della Repubblica nel 1943.\nIl governo di unit\u00e0 nazionale.\nAt\u0101ss\u012b non prese attivamente parte al regime di al-Quwwatl\u012b ma lo appoggi\u00f2 per tutta la sua durata, fino al 1949. \nNel 1947, mentre il governo siriano affrontava un grave periodo di crisi, il presidente al-Quwwatl\u012b chiam\u00f2 il vecchio leader a comporre un governo di unit\u00e0 nazionale. A causa della forte tensione politica nel paese, al-At\u0101ss\u012b non fu in grado di assolvere al suo compito, e nel 1949 il governo fu rovesciato da un colpo di Stato guidato da \u1e24u\u1e63n\u012b al-Za\u02bf\u012bm che detenne il potere in una dittatura militare per quattro mesi prima di essere rovesciato a sua volta.\nAl fine di scongiurare nuovi colpi di mano militari e ripristinare il potere civile, i leader politici siriani invitarono al-At\u0101ss\u012b a creare un nuovo governo provvisorio, che avrebbe presenziato alla creazione di una nuova legge elettorale. At\u0101ss\u012b accett\u00f2 l'incarico e compose un gabinetto nel quale erano incluse tutte le forze politiche siriane, compreso il partito Ba\u02bfth di Michel Aflaq che fu nominato ministro dell'Agricoltura del governo provvisorio.\nGrazie al suo operato, venne promulgata una nuova legge elettorale che contemplava per la prima volta il voto alle donne, e si and\u00f2 alle elezioni il 15 novembre 1949. At\u0101ss\u012b copr\u00ec la carica di Primo Ministro del nuovo governo fino alla sua seconda nomina a Presidente della Repubblica nel dicembre del 1949.\nSecondo mandato presidenziale.\nIl secondo mandato presidenziale di al-At\u0101ss\u012b fu ancora pi\u00f9 turbolento e tormentato del primo.\nEgli entr\u00f2 infatti subito in conflitto con i rappresentanti politici di Damasco, che si opponevano al suo appoggio al disegno politico di annessione all'Iraq promosso dai notabili di Aleppo. Per fare ci\u00f2 egli appoggi\u00f2 apertamente il Partito Popolare filo-iracheno ed elesse alla carica di Primo ministro il suo leader, Na\u1e93\u012bm al-Quds\u012b. \nLa politica filo-irachena.\nUna delle iniziative politiche pi\u00f9 memorabili di questo mandato fu la chiusura dei confini siriani con il Libano con lo scopo di limitare la rampante influenza degli affaristi libanesi nell'economia siriana. Tra il 1949 ed il 1951 al-\u0100t\u0101ss\u012b intavol\u00f2 colloqui bipolari con i leader politici iracheni per discutere l'annessione della Siria con l'Iraq, compreso il principe ereditario \u02bfAbd al-Il\u0101h e lo stesso sovrano Fay\u1e63al II d'Iraq.\nCi\u00f2 scaten\u00f2 la forte opposizione di un brillante ufficiale militare politicamente molto influente, Ad\u012bb al-Shishakl\u012b, il quale dichiar\u00f2 che mai un appartenente alla dinastia hascemita avrebbe governato su Damasco. Shishakl\u012b chiese ufficialmente ad al-\u0100t\u0101s\u012b un cambiamento di rotta nel suo corso politico filo-iracheno, ma ottenne un netto rifiuto. \nPer tutta risposta Shishakl\u012b fece arrestare il capo dello staff presidenziale, S\u0101m\u012b al-\u1e24inn\u0101w\u012b, simpatizzante del Partito Popolare e alcuni ufficiali filo-iracheni nell'esercito siriano. Come atto finale l'emergente leader militare pretese l'elezione del suo braccio destro, il Colonnello Fawz\u012b Sel\u016b, come nuovo Ministro della Difesa, per supervisionare e tenere sotto controllo l'influenza irachena sull'esercito siriano. Seppur riluttante, il presidente al-At\u0101ss\u012b, non volendo un confronto diretto con l'esercito, assecond\u00f2 le richieste di Shishakl\u012b, ma quando incaric\u00f2 un rappresentante del Partito Popolare, Ma\u02bfr\u016bf al-Daw\u0101l\u012bb\u012b, di formare un nuovo governo, costui ritir\u00f2 al colonnello Fawzi Sel\u016b l'incarico di Ministro della Difesa.\nCome reazione Shishakl\u012b lanci\u00f2 un colpo di Stato ed arrest\u00f2 il Primo Ministro e tutti i membri del Partito Popolare. Il parlamento venne sciolto e tutti i politici simpatizzanti del progetto politico filo-iracheno vennero arrestati. In segno di protesta al-At\u0101ss\u012b rassegn\u00f2 le sue dimissioni di fronte ad un parlamento ormai deserto il 24 dicembre 1951.\nL'opposizione al regime militare.\nDurante il regime di Shishakl\u012b (1951-1954), al-At\u0101ss\u012b fu a capo del movimento di opposizione, reclamando l'incostituzionalit\u00e0 del nuovo governo.\nEgli si appell\u00f2 al dissenso dei militari, ai politici filo-iracheni ed ai leader di tutti i partiti politici messi al bando, invitando la popolazione siriana alla ribellione.\nNel febbraio del 1954 Shishakl\u012b mise il vecchio leader politico agli arresti domiciliari, e imprigion\u00f2 suo figlio Adn\u0101n.\nLa levatura morale e politica di al-At\u0101ss\u012b era tale che non pass\u00f2 molto tempo prima che una rivolta militare, partita dalla regione montagnosa della Siria, infiammasse tutto il paese. Il 24 febbraio 1954 il regime di Shishakl\u012b venne alla fine rovesciato.\nSei giorni dopo il 1\u00ba marzo 1954 al-At\u0101ss\u012b torn\u00f2 a Damasco dal suo esilio di \u1e24om\u1e63 e riprese la sua carica di Presidente della Repubblica, reinsediando tutte le cariche del precedente governo del Primo Ministro Ma\u02bfr\u016bf al-Daw\u0101l\u012bb\u012b, e cercando di cancellare ogni traccia dei quattro anni di dittatura militare.\nGli ultimi anni.\nNegli ultimi anni della sua attivit\u00e0 politica, l'ormai ottantenne Presidente della Repubblica cerc\u00f2 di opporsi al crescente potere dei militari e delle correnti di sinistra, caratterizzate dall'ideologia socialista e da una ispirazione filo-sovietica, ma soprattutto dalla cieca adesione al corso politico del leader socialista egiziano Gam\u0101l \u02bfAbd al-N\u0101\u1e63ir, la cui figura in Siria venne promossa e sostenuta da membri importanti della stessa famiglia del Presidente, come Jam\u0101l al-At\u0101ss\u012b e N\u016br al-D\u012bn al-At\u0101ss\u012b.\nIl presidente siriano cerc\u00f2 sempre di osteggiare Gam\u0101l \u02bfAbd al-N\u0101\u1e63ir e di evitare che la Siria finisse sotto la sua sfera d'influenza. A differenza di molti altri leader arabi, al-At\u0101ss\u012b era convinto che Gam\u0101l \u02bfAbd al-N\u0101\u1e63ir fosse troppo giovane ed inesperto per poter guidare il mondo arabo.\nPresto il presidente siriano dovette scontrarsi con elementi filo-egiziani all'interno del proprio governo tra i quali spiccava il Primo Ministro \u1e62abr\u012b al-\u02bfAsal\u012b, che accus\u00f2 di voler trasformare la Siria in un satellite dell'Egitto di Gam\u0101l \u02bfAbd al-N\u0101\u1e63ir.\nPer fronteggiare il dilagante clima pro-Gam\u0101l \u02bfAbd al-N\u0101\u1e63ir nel suo paese, al-\u0100t\u0101s\u012b fu tentato di aderire al patto di Baghdad con il quale Stati Uniti e Regno Unito intendevano contenere con ogni mezzo il dilagare dell'influenza comunista nel mondo vicino-orientale, ma fu bloccato da potenti elementi filo-egiziani all'interno dell'esercito.\nCercando nuovi alleati contro il nemico comune, li trov\u00f2 in Iraq, nella persona del Primo ministro iracheno N\u016br\u012b al-Sa\u02bf\u012bd e della dinastia hashemita che contendeva a Gam\u0101l \u02bfAbd al-N\u0101\u1e63ir la leadership del mondo arabo.\nForte del sostegno iracheno, al-\u0100t\u0101ss\u012b sciolse il governo di A\u1e63\u0101l\u012b e nomin\u00f2 Primo Ministro il moderato F\u0101ris al-Kh\u016br\u012b, il cui primo compito fu partire come inviato del Presidente siriano in Egitto e manifestare a Gam\u0101l \u02bfAbd al-N\u0101\u1e63ir il disappunto della Siria sulla conduzione della politica araba da parte del \"ra\u02bf\u012bs\" egiziano.\nLe disavventure familiari e la morte.\nLa presidenza di al-At\u0101ss\u012b ebbe termine nel settembre del 1955 ed egli si ritir\u00f2 dalla vita politica, ormai vecchio ed infermo.\nNel 1956 la sua figura venne investita dallo scandalo che coinvolse suo figlio Adn\u0101n, accusato di un complotto filo-iracheno per rovesciare il governo del neo Presidente della Repubblica Shukr\u012b al-Quwwatl\u012b, favorevole a Gam\u0101l \u02bfAbd al-N\u0101\u1e63ir.\nAdn\u0101n fu processato e condannato a morte per alto tradimento, ma l'alta levatura morale di suo padre convinse i giudici a commutare la pena nell'ergastolo. Il vecchio presidente si rifiut\u00f2 sempre di fare visita a suo figlio in prigione, come segno simbolico di protesta contro il dilagare del potere militare in Siria.\nEgli mor\u00ec nella sua casa natia ad \u1e24om\u1e63 il 6 dicembre 1960, proprio nell'anno dell'unificazione tra Siria ed Egitto. Ai suoi funerali parteciparono molti leader politici arabi, compresa una delegazione della neonata Repubblica Araba Unita del presidente egiziano Gam\u0101l \u02bfAbd al-N\u0101\u1e63ir."}
{"id": "661540", "revid": "57342", "url": "https://it.wikipedia.org/wiki?curid=661540", "title": "Montenero Valcocchiara", "text": ""}
{"id": "661543", "revid": "1543377", "url": "https://it.wikipedia.org/wiki?curid=661543", "title": "Galagidae", "text": "I galagidi (Galagidae Gray, 1825) sono una famiglia di piccoli primati notturni africani. Vengono spesso indicati col nome comune galagoni, anche detto lemure topo, quando non si intenda distinguere con questo termine i soli membri del genere \"Galago\".\nDescrizione.\nI galagoni sono abili saltatori, e si muovono con agilit\u00e0 fra i rami. Sono di piccole dimensioni, e hanno occhi molto grandi, caratteristiche che li fanno assomigliare a molte specie di lemuri notturni. Nonostante i grandi occhi, tutti i galagidi vedono solo in bianco e nero.\nGrazie alle grandi orecchie mobili indipendentemente l'una dall'altra, i galagoni hanno un ottimo udito e una grande coda che li aiuta a tenersi in equilibrio. Si nutrono di insetti e altri piccoli animali e frutti.\nI piccoli nascono gi\u00e0 ben sviluppati e con gli occhi aperti, ma occorre qualche mese prima che siano completamente autonomi. La madre tiene il cucciolo con la bocca, e lo lascia solo per nutrirsi.\nBiologia.\nLe femmine adulte controllano il proprio territorio, ma lo condividono con la loro progenie. I maschi lasciano il territorio della madre appena raggiunta la pubert\u00e0, mentre le femmine rimangono, formando gruppi sociali composti solo da femmine adulte e piccoli. I maschi hanno un proprio territorio, che interseca in parte quelli delle femmine; in genere, un maschio si accoppia con tutte le femmine della zona. I maschi che non riescono a procurarsi un proprio territorio talvolta formano piccoli gruppi di scapoli.\nI galagoni comunicano lanciando grida, e marcando il territorio con l'urina. Verso l'alba, uno speciale grido comunica al gruppo che \u00e8 il momento di radunarsi, su un albero o in una buca nel terreno, per dormire.\nTassonomia.\nIn passato i galagidi erano classificati come sottofamiglia della famiglia \"Lorisidae\" ma attualmente gli \u00e8 stato riconosciuto il rango di famiglia a s\u00e9 stante.\nAlla famiglia sono ascritti cinque generi:\nNomi in altre lingue.\nSono noti in inglese come \"bush babies\" (\"bambini del bosco\"), probabilmente a causa dei loro versi, simili a vagiti; in afrikaans sono chiamati come \"nagapies\", \"scimmiette notturne\". Il nome swahili \u00e8 \"komba\".\nCuriosit\u00e0.\nIl galagone viene menzionato nella poesia \"Versicoli quasi ecologici\" di Giorgio Caproni, una delle tracce della prima prova degli esami di maturit\u00e0 dell'anno 2017, causando cos\u00ec un'improvvisa impennata della popolarit\u00e0 di tale animale.\nI galagoni sono protagonisti di un capitolo del libro autobiografico di Kuki Gallmann \"Notti africane\"."}
{"id": "661547", "revid": "119854530", "url": "https://it.wikipedia.org/wiki?curid=661547", "title": "Piove, governo ladro!", "text": "L'espressione Piove, governo ladro! \u00e8 usata come bonaria parodia degli slogan dei cittadini contro il governo e in generale contro il potere costituito, ladro per definizione e colpevole, a loro dire, di tutti i mali possibili e quindi anche della pioggia.\nPossibili origini.\nSecondo Alfredo Panzini, la frase nacque come didascalia di una vignetta.\nNel 1861 i mazziniani avevano preparato a Torino una dimostrazione; ma il giorno fissato pioveva, e la dimostrazione non si fece. \"Il Pasquino\" (una rivista satirica) pubblic\u00f2 allora una vignetta di Casimiro Teja rappresentante tre mazziniani al riparo della pioggia dirotta e ci mise sotto la legenda: \"Governo ladro, piove!\". L'espressione divenne poi il motto della rivista.\nPopolarmente l'espressione si ripete comunemente per satireggiare l'abitudine diffusa di dare la colpa di ogni cosa al governo, talora anche come espressione di sfogo polemico.\nQualcuno fa risalire l'espressione al fatto che il Granduca di Toscana mise la tassa sul sale. La pesa veniva effettuata sempre nei giorni di pioggia e il sale pesa di pi\u00f9 quando \u00e8 bagnato.\nSecondo altri l'espressione \"Piove, governo ladro!\" nasce nei territori del nord Italia (Regno Lombardo-Veneto, 1815-1848) sotto l'occupazione Austriaca. I contadini, tassati in base al raccolto, sapevano che ad annata piovosa con presunto (dai governanti austriaci) raccolto pi\u00f9 abbondante ci sarebbe stato un conseguente aumento delle tasse. Da qui l'uso di imprecare contro il governo quando piove.\nSecondo un'altra ipotesi il detto deriva dall'antica Roma, quando i magistrati e i soldati romani venivano pagati con grano, vino, olio ma maggiormente sale, che quindi, quando veniva a piovere nei giorni di paga, con l'umidit\u00e0 acquistava di peso e quindi ne veniva spartito meno. \nSecondo un'altra ipotesi legata sempre all'antica Roma, quando i carri dei mercanti carichi di merce percorrevano le strade romane nei giorni di pioggia, rovinavano il \"pavimentum\" composto di blocchi di basalto, costringendo l'Impero ad una manutenzione straordinaria. Da qui l'idea di imporre una tassa ai carri mercantili nei giorni di pioggia.\nVi \u00e8 infine un'ipotesi che fa risalire l'espressione alla tassa applicata alla raccolta dell'acqua piovana ai cittadini che avevano come fonte di raccolta le cisterne alimentate dalle grondaie.\nAltre fonti la ricondurrebbero al tempo degli egizi, quando il governo dell'epoca aumentava le tasse nei territori che venivano sommersi dalle acque durante le esondazioni del Nilo: ricoprendolo di limo, il terreno era pi\u00f9 fertile e ci\u00f2 dava origine alla maggior tassazione.\nAnche secondo Giuseppe Fumagalli il modo di dire avrebbe origini molto antiche e sarebbe da ricondurre ad Agostino d'Ippona che nel \"De civitate Dei\" attribuisce questa frase alla tendenza ad incolpare i cristiani di ogni problema (nello specifico, della siccit\u00e0, attraverso la frase, definita proverbiale, \"pluvia deficit, causa Christiani sunt\", liber II, cap. 3)."}
{"id": "661549", "revid": "439868", "url": "https://it.wikipedia.org/wiki?curid=661549", "title": "Bertelli", "text": ""}
{"id": "661554", "revid": "28406", "url": "https://it.wikipedia.org/wiki?curid=661554", "title": "La Biblioteca", "text": ""}
{"id": "661555", "revid": "1628923", "url": "https://it.wikipedia.org/wiki?curid=661555", "title": "Trasposizione di Claisen", "text": " \nLa trasposizione di Claisen \u00e8 una reazione periciclica che porta alla formazione di un nuovo legame carbonio-carbonio, sfruttando gli orbitali molecolari \u03c0. In pratica, si tratta di una trasposizione sigmatropica [3,3] di un allil-aril etere che produce un composto carbonilico \u03b3,\u03b4-insaturo.\nLa reazione fu originariamente descritta da Rainer Ludwig Claisen nel 1912.\nLa trasposizione di Claisen e le sue varianti sono reazioni pericicliche concertate esotermiche (84 KJ/mol). Il solvente ha un ruolo importante: quelli pi\u00f9 polari accelerano fortemente la reazione, stabilizzando la nuvola elettronica \u03c0. I solventi che presentano legami idrogeno hanno il maggiore effetto.\nIn biochimica si osserva la trasposizione di Claisen, enzimaticamente catalizzata, all'interno della via metabolica dell'acido shikimico (biosintesi del prefenato).\nVarianti.\nLa trasposizione di Claisen aromatica implica l'uso di un allil-fenil etere con formazione di un tautomero intermedio che d\u00e0 origine ad un fenolo orto-sostituito.\nLa trasposizione di Bellus-Claisen \u00e8 un'altra variante che consiste nella formazione di esteri, ammidi e tioesteri \u03b3,\u03b4-insaturi per reazione di eteri, ammine e tioeteri allici con cheteni."}
{"id": "661568", "revid": "63945", "url": "https://it.wikipedia.org/wiki?curid=661568", "title": "Ordine dei Gesuiti", "text": ""}
{"id": "661569", "revid": "339392", "url": "https://it.wikipedia.org/wiki?curid=661569", "title": "Scouter", "text": ""}
{"id": "661574", "revid": "729019", "url": "https://it.wikipedia.org/wiki?curid=661574", "title": "Birra di frumento", "text": "Il nome birra di frumento \u00e8 usato per indicare un'ampia famiglia di birre prodotte dalla fermentazione del grano, sempre misto a malto d'orzo; si distinguono per la loro leggera cremosit\u00e0, il sapore dolciastro e la spiccata nota acida.\nSolitamente sono ad alta fermentazione, ovvero appartengono alla famiglia delle ale; in particolare in Germania lo devono essere per legge.\nSono talvolta chiamate \"birre bianche\", ma non a causa del loro colore, che \u00e8 anzi spesso di un biondo opaco (principalmente dovuto alle parti di lievito in sospensione), ma a causa della schiuma che si genera durante la fermentazione.\nMentre l'orzo \u00e8 sempre maltato, il frumento pu\u00f2 essere maltato oppure non maltato: questa peculiarit\u00e0 \u00e8 alla base della differenza tra la \"weiss\" tedesca e la \"blanche\" belga (si veda sotto).\nGermania.\nLe birre di frumento tedesche vengono dette solitamente \"birre Weiss\" o \"weizen\" e sono solitamente non filtrate. Il termine \"Weizenbier\" significa in lingua tedesca \"birra di frumento\", ma \u00e8 anche in uso, soprattutto in Baviera (regione tedesca) il termine \"Wei\u00dfbier\" o \"Weissbier\" (\"birra bianca\"). Il bicchiere in cui vengono servite (tipicamente da 0,5l) \u00e8 caratteristico e non si usa mai il classico boccale da birra ma uno particolarmente alto, largo alla bocca, stretto ai fianchi e leggermente pi\u00f9 largo alla base.\nCome ricordato, nelle \"Weizen\" tedesche il grano \u00e8 sempre maltato cos\u00ec come la frazione di orzo.\nLe principali varianti sono:\nLa \"Hefeweizen\", senza dubbio la variante pi\u00f9 nota, \u00e8 stata esportata in molte parti del mondo, tuttavia vi sono grandi differenze rispetto alla versione originaria, ad esempio negli Stati Uniti contiene meno grano e pi\u00f9 orzo, ed \u00e8 spesso servita con una fetta di limone o d'arancia.\nIn Germania (ora anche in altri stati europei) sono da tempo diffuse, in particolari nei microbirrifici, le \"Weizen\" con una percentuale di altro cereale (maltato, raramente crudo): avena e farro sono i pi\u00f9 utilizzati.\nBerlinerweisse.\nLa \"bianca di Berlino\" \u00e8, come dice il nome, una variet\u00e0 di \"Weizenbier\" prodotta nell'area di Berlino; \u00e8 piuttosto leggera (circa 3% di alcol) e di sapore relativamente acido (dovuto alla presenza di lieviti selvaggi durante la fermentazione), e viene tipicamente servita in un ampio calice, a una temperatura tra gli 8\u00b0 e i 10\u00b0, con una cannuccia. Per attenuare il sapore acidulo, viene tipicamente insaporita con estratti di lampone, limone o \"Waldmeister\", un preparato a base di asperula.\nGose.\nLa Gose \u00e8 una variet\u00e0 di birra originaria di Goslar che \u00e8 oggi una delle birre pi\u00f9 tipiche di Lipsia; \u00e8 fermentata da un composto di frumento, coriandolo e sale, e vi vengono aggiunti fermenti lattici durante la fermentazione.\nLa Gose era un tempo prodotta solo in 3 birrifici, adesso, seppur sia uno stile di birra con un mercato molto basso, \u00e8 prodotta in vari posti. \nBelgio.\nLa \"bi\u00e8re blanche\" (in lingua francese) o \"witbier\" (in lingua olandese), traducibile in entrambi i casi come \"birra bianca\", \u00e8 prodotta principalmente in Belgio, ma anche nel Nord-Est della Francia e nei Paesi Bassi.\nLa differenza saliente rispetto alle Weissbier o Weizenbier risiede nel largo uso di frumento non maltato (fino al 50% del totale dei grani) anzich\u00e9 del frumento maltato utilizzato nelle corrispondenti tedesche.\n\u00c8 prodotta seguendo in parte la tradizione medievale, in cui anzich\u00e9 usare il luppolo (oltretutto vietato nell'antica legge francese) si ricorreva a una mistura di erbe e spezie note in olandese come \"gruut\": nella ricetta moderna questo \u00e8 composto di coriandolo, arancia, arancia amara e luppolo. Questa mistura conferisce alla birra un sapore pi\u00f9 fruttato e acidulo del corrispondente tedesco, e risulta molto rinfrescante d'estate; inoltre la birra subisce una seconda fermentazione nella bottiglia.\nA differenza della cugina tedesca, viene prodotta utilizzando frumento non maltato e spesso avena, ed \u00e8 generalmente servita in bicchieri pi\u00f9 bassi e tozzi rispetto a quelli alti e stretti delle weizen tedesche.\nUn'altra birra belga, il Lambic, pu\u00f2 essere considerata una birra di frumento ma non una \"witbier\", perch\u00e9 prodotta per fermentazione spontanea."}
{"id": "661575", "revid": "767487", "url": "https://it.wikipedia.org/wiki?curid=661575", "title": "Gruppo semplice", "text": "In matematica, un gruppo semplice \u00e8 un gruppo non banale i cui unici sottogruppi normali sono il sottogruppo banale e il gruppo stesso.\nIn altre parole, i gruppi semplici sono gruppi che contengono il minimo numero di sottogruppi normali. I gruppi semplici sono importanti in teoria dei gruppi, specialmente nella teoria dei gruppi finiti, perch\u00e9 formano i \"blocchi primari\" per la costruzione di ogni gruppo finito.\nClassificazione.\nLa classificazione dei gruppi semplici finiti fu conclusa nel 1982, grazie al contributo di numerosi matematici, tra cui John G. Thompson."}
{"id": "661583", "revid": "12079", "url": "https://it.wikipedia.org/wiki?curid=661583", "title": "Guelta Zemmour", "text": ""}
{"id": "661584", "revid": "38120", "url": "https://it.wikipedia.org/wiki?curid=661584", "title": "Lions Arezzo Hockey Club", "text": "Il Lions Arezzo Hockey Club \u00e8 una societ\u00e0 di hockey in-line maschile di Arezzo. Ha partecipato nell\u2019ultimo decennio in pianta stabile nel campionato di Serie A1.\nStoria.\nIl Lions Arezzo Hockey Club nasce nel 1993 dalla passione di alcuni ragazzi che sull'onda della moda dei Rollerblade si ritrovano ad inseguire una pallina in divertentissime partite. Sono gli anni del fai da te, con protezioni auto-inventate o riciclate da altre discipline sportive (calcio, motocross, etc). Solo a cavallo del 1995-1996 i ragazzi decidono di tentare le prime partite organizzate contro le realt\u00e0 delle altre citt\u00e0. Sono gli anni in cui si ha una vastissima diffusione di questo sport (ancora in fase embrionale) con il pullulare dei tornei l\u00e0 dove si riesce a trovare una struttura adatta.\nSono anni di grandi evoluzioni, con l'inizio del 1997 la pallina lascia il posto al disco ed il gioco diventa pi\u00f9 simile a quello che oggi conosciamo. Ogni anno vengono rivoluzionate le regole: fuorigioco s\u00ec, fuorigioco no... per un periodo \u00e8 stata fischiata anche la liberazione vietata.\nI ragazzi di Arezzo continuano con passione, nonostante il tumulto degli eventi. Intanto l'Hockey in Line (o Roller Hockey) comincia a somigliare sempre pi\u00f9 ad uno sport. Il 1999 \u00e8 l'anno decisivo. Dopo una lotta intestina fra le due federazioni dell'hockey: la Fisg (dell'hockey ghiaccio) e la Fihp (dell'hockey pista), finalmente l'HIL riesce a trovare un padrone nella Fihp che organizza i primi campionati.\nSul fronte aretino gran rilievo va dato alla famiglia Mafucci impegnata su due fronti: da una parte Luca Mafucci, insignito dalla squadra della carica di allenatore, si documenta il pi\u00f9 possibile e cerca a suo modo di far crescere il pi\u00f9 possibile i ragazzi della squadra. Dall'altro lato, sua moglie, il Presidente Paola Salvi cerca di fare in modo che le cose vadano nel migliore dei modi: intrattiene contatti con i membri della giunta comunale e provinciale e si prodiga perch\u00e9 i propri ragazzi possano giocare il pi\u00f9 possibile e nel migliore dei modi. Proprio dalla sua mente, in quegli anni viene partorita l'idea di riunire le squadre toscane in un torneo chiamato \"Coppa Toscana\", che sar\u00e0 l'antenato di quella che oggi \u00e8 diventata la Coppa Italia.\nIntanto il campionato va avanti e la stagione 1999-2000 regala una grandissima soddisfazione alla citt\u00e0 di Arezzo. I ragazzi nel Maggio del 2000 si recano a Sandrigo per un incontro di playoff che regaler\u00e0 loro la promozione in A2.\nLa stagione successiva passa un po' in ombra a causa del ricambio generazionale in cui incappa la squadra. Ma l'anno successivo, complice l'arrivo della leggenda vivente dell'hockey italiano Maurizio \"Niky\" Scudier e alcuni giovani vicentini come Giacomo Petrone e Fabio Strazzabosco, l'Arezzo si laurea campione d'inverno e successivamente vince il proprio girone, guadagnandosi la possibilit\u00e0 di giocarsi nella \"Final Four\" l'accesso in A1.\n\u00c8 l'inizio di un'avventura che porter\u00e0 l'Arezzo ai vertici del campionato di A1. Fiore all'occhiello di questo periodo \u00e8 sicuramente la conquista della Coppa Italia 2003.\nAl momento i Lions non partecipano a campionati ufficiali, anche se alcuni atleti cresciuti nel vivaio indossano maglie di altre squadre"}
{"id": "661588", "revid": "339392", "url": "https://it.wikipedia.org/wiki?curid=661588", "title": "Mikey Blumberg", "text": ""}
{"id": "661592", "revid": "628767", "url": "https://it.wikipedia.org/wiki?curid=661592", "title": "Antonio Viviani", "text": "Biografia.\nNato ad Urbino nel 1560 e documentato come artista a partire dal 1581, si inserisce nella corrente tardo-manierista sotto l'influsso dell'urbinate Federico Barocci, di cui il Viviani divenne uno dei pi\u00f9 valenti allievi. In questo primo periodo, nella citt\u00e0 marchigiana, collabor\u00f2 col maestro alla realizzazione dell'Oratorio della Santissima Annunziata.\nDopo il 1585 \u00e8 attivo a Roma, partecipando alla realizzazione degli affreschi alla Biblioteca Apostolica Vaticana e alla Scala Santa (tra il 1585 e il 1590). Viviani dipinse altres\u00ec le volte della Loggia di Palazzo Altemps e quelle di alcune sale del Palazzo Barberini; questi affreschi furono parzialmente distrutti da un incendio avvenuto alla fine del Settecento e rimpiazzati da tele di Lorenzo Pecheux. Il periodo capitolino, invero molto prolifico, lo port\u00f2 a ultimare anche numerose tele realizzate in diverse chiese romane. \nSuccessivamente, tra il 1596 e il 1598, si trasfer\u00ec a Genova. Nella sua citt\u00e0 natale, alla quale fece ritorno dopo aver salutato la Liguria, complet\u00f2 molte opere, tra le quali si ricordano in particolare le Cappelle della Concezione e del Santissimo Sacramento nella Cattedrale. Fu durante quel periodo che si guadagn\u00f2 l'appellativo de \"il sordo\" a causa della menomazione contratta sul lavoro, stando per lunghi periodi a contatto con l'umidit\u00e0 dei muri affrescati.\nRisultano numerose le sue opere, affreschi e tele, disseminate per tutto il Ducato di Urbino: si pensi soprattutto agli affreschi eseguiti nella chiesa di San Pietro in Valle a Fano tra 1618 e 1620, le cui opere su tela sono ora conservate presso la Pinacoteca civica della medesima citt\u00e0. Notevoli anche le tele presenti nelle chiese di Cagli, Cantiano e Pergola.\nL'artista si spense nel 1620 all'et\u00e0 di sessant'anni nella citt\u00e0 in cui era nato.\nRecentemente \u00e8 stata a lui attribuita un'opera su tela, \"L'annunciazione\", ritrovata e restaurata nella chiesa parrocchiale di Castelleone di Suasa (AN).\nMusei e chiese.\nElenco dei musei e chiese che contengono opere dell'artista:"}
{"id": "661593", "revid": "767487", "url": "https://it.wikipedia.org/wiki?curid=661593", "title": "Ghosts Hockey Team Padova", "text": "La Ghosts Hockey Team Padova \u00e8 una societ\u00e0 di hockey in-line di Padova che partecipa al campionato di Serie A1.\nDopo aver vinto lo scudetto di serie A1 nell'anno 2002/2003, la squadra senior ha subito un declino che l'ha portata alla retrocessione in serie A2 nel 2007/2008. La Ghosts Hockey Team Padova presenta anche un notevole vivaio nel settore giovanile: bambini e ragazzi dai 6 ai 19 anni disputano campionati regionali o interregionali ogni anno.\nQuest'anno la serie A1 \u00e8 capitanata dall'allenatore Riccardo Marobin, mentre le giovanili dagli allenatori Claudio Mantese (classe 1985, difensore della nazionale Italiana) e Federico Zaccaria (classe 1984, punta di diamante della squadra senior). Alcune categorie tra le pi\u00f9 piccole sono seguite da Manuel Szathvary (classe 1988).\nStoria.\nLa societ\u00e0 Ghosts Hockey Padova nasce ufficialmente l'estate del 1998, e viene battezzata sul campo durante il torneo di Lignano.\nDopo una prima stagione in cui la squadra ha partecipato al campionato regionale Veneto, sotto la guida dell'allenatore Luca Segalina (uno dei giocatori \"storici\" dei Ghosts) nella stagione 1999/2000 i fantasmi ottengono la promozione in serie A2 attraverso i playoff.\nIl 2000 \u00e8 l'anno della svolta per i Ghosts; sotto la spinta decisa del presidente Andrea Sandi (ancora in carica) i Ghosts iscrivono una seconda squadra nel campionato di serie B, pongono le fondamenta per il settore giovanile, in modo da garantire un futuro alla societ\u00e0, e iniziano a fare programmi ambiziosi per il futuro. Sotto la guida dell'esperto Robert Zumofen, una carriera ai massimi livelli nell'hockey ghiaccio italiano, i patavini ottengono la qualificazione ai playoff promozione; sar\u00e0 la vittoria in semifinale contro gli Asiago Vipers a spalancare ai Ghosts le porte della massima serie. La prima stagione in A1 \u00e8 pi\u00f9 che positiva e vede la corsa dei Ghosts interrotta dagli All Stars Milano solo nella semifinale dei playoff scudetto.\nLa stagione successiva (2002/2003), con giocatori del calibro di Guenther Hell, Francois Gravel, Jason Cirone, Gigi Da Corte, Fabrizio Fontanive, Fabio Rigoni e Alexander Avancini, e sotto la sapiente guida dell'allenatore della Nazionale, Angelo Roffo, i Ghosts, dopo un cammino trionfale in regular season e playoff, superano in finale i Wild Boys Noto, laureandosi Campioni d'Italia.\nNell'ottobre 2003 i Ghosts battezzano la prima edizione della Champions League, a Lac De Bairon in Francia, fermandosi solo in finale, superati dai Les Diables Rethel, ma diventando dunque vicecampioni d'Europa.\nNel 2003/04, a causa di alcuni problemi di natura economica, i Ghosts rischiano il fallimento; nonostante il pesante ridimensionamento riescono comunque a qualificarsi per i playoff, da dove vengono per\u00f2 eliminati dai Wild Boys Noto. Nella stagione successiva, nonostante una partenza difficile, i Ghosts guidati dal fenomeno canadese Dave Hammond e dal portierone sloveno Jure Penko, si qualificano ancora per i playoff, uscendo per\u00f2 ai quarti di finale per mano della squadra pi\u00f9 forte, gli Asiago Vipers, nonostante la vittoria in gara 1.\nNel campionato 2005/06 i Ghosts rinverdiscono i fasti, e costruiscono una squadra che possa rivincere lo scudetto. L'inizio di stagione \u00e8 trionfale, a gennaio 2006 la bacheca dei Ghosts si riapre per far posto alla Coppa Italia, conquistata nella finale di Viareggio contro il Milano Rams (10-3). Il cammino dei fantasmi \u00e8 trionfale fino alla finale scudetto, contro l'Asiago fresco campione d'Europa e campione d'Italia in carica. La combattutissima gara 1 vede i Ghosts sconfitti solo nel finale, dopo aver condotto a lungo l'incontro. I fantasmi pareggiano i conti in gara 2, grazie ad una prestazione strepitosa di fronte ad un PalaBrentelle gremito e ribollente d'entusiasmo. In gara 3 la magia non si ripete e i Vipers espugnano il Brentelle. La decisiva gara 4, al termine di una partita spettacolare ed apertissima fino agli ultimi secondi, vede gli Asiago Vipers Tegola Canadese confermarsi campioni d'Italia.\nNel campionato 2006/07 i Ghosts salutano la massima serie, al termine di un campionato tribolato, sofferto, giocato quasi per intero con i giocatori del vivaio. Nonostante le enormi difficolt\u00e0, anche economiche, grazie ad un buon girone di ritorno, i fantasmi mancano, sfiorandola, una miracolosa salvezza che ha appassionato il pubblico fino all'ultima partita.\nNegli ultimi anni i Ghosts Padova hanno concentrato gli sforzi tecnici ed economici sulla crescita del settore giovanile, creando un vivaio nutrito che gi\u00e0 raccoglie prestigiosi risultati a livello nazionale e lascia sperare in un ottimo potenziale per il futuro.\nNel 2007 la prima squadra, composta dai primi giovani usciti dal vivaio, sotto la guida di Coach Frizzi ha affrontando il campionato nazionale di serie A2.\nIl settore giovanile dei Ghosts Padova ha portato alle fasi interregionali altre due categorie (Primavera e Ragazzi), firmandosi come una tra le migliori scuole di hockey in Italia e mostrando un ottimo potenziale per il futuro.\nNella stagione 2009/2010 i Ghosts hanno ottenuto la promozione in serie A1 dopo essersi posizionati al 1\u00ba posto nel campionato di A2 davanti alla compagine del Cittadella."}
{"id": "661595", "revid": "484362", "url": "https://it.wikipedia.org/wiki?curid=661595", "title": "Asimina triloba", "text": "Lasimina (Asimina triloba ) \u00e8 un piccolo albero da frutto a foglia decidua della famiglia delle Annonaceae. \u00c8 originario degli Stati Uniti orientali dove \u00e8 conosciuto con il nome di pawpaw o paw paw.\nCresce spontaneo lungo le rive dei fiumi e nel sottobosco formando dei tipici boschetti clonali che si originano nel tempo dalle radici di un unico individuo, formazione che si definisce macchia d'Asimina o pawpaw patch.\nAppartiene alla famiglia delle Annonaceae, la stessa di cui fanno parte Cherimoya, Graviola e Ylang-ylang, specie molto diffuse nelle fasce tropicali.\nNomi comuni.\nIl nome Asimina deriva dal termine Assimin o Rassimin utilizzato dai Nativi americani, passando dal termine francese cajun Asiminier per arrivare infine alla forma utilizzata dalla nomenclatura ufficiale.\nIl nome comune statunitense Pawpaw deriva dal nome della trib\u00f9 dei nativi Paw Paw, o Pawpaw, inteso come \"frutto dei Paw Paw\".\nL'aspetto curioso del frutto ha inoltre portato nel tempo alla creazione di innumerevoli soprannomi locali che si rifanno alla presunta somiglianza con le specie del genere Musa, con cui non ha alcuna relazione tra i quali possiamo trovare:\n\"banana selvatica, banana di montagna, banana della prateria, banana del poveruomo, banana degli indiani, banana del West Virginia, banana del Kansas, banana del Kentucky, banana del Michigan, banana del Missouri,\" e cos\u00ec via.\nDescrizione.\nLa pianta di Asimina o pawpaw (pronuncia inglese: ) \u00e8 un albero di piccole dimensioni a portamento ascendente (pi\u00f9 alto che largo, se non \u00e8 condotto altrimenti con potature), raggiunge 5\u20136 metri di altezza, ha grandi foglie alterne, lanceolate, caduche di 15\u201320\u00a0cm di lunghezza, pendenti, spesso tomentose (leggerissimamente pelose) al verso, corteccia grigia.\nL'elemento d'interesse di quest'albero \u00e8 il frutto, verso il quale solo recentemente si \u00e8 cominciata una selezione al fine di migliorarne le qualit\u00e0 organolettiche. Il legno non ha valore commerciale, mentre le sostanze chimiche contenute nella pianta hanno un qualche interesse come insetticida naturale e per le loro funzioni antitumorali.\nNei luoghi d'origine (Stati Uniti) sono in atto impianti estensivi su maggior scala, anche ad effetto della recente rivalutazione di questo frutto, che ora \u00e8 ritenuta di maggior pregio che in passato (era considerata frutto \"selvatico\u201d), e per il quale gli statunitensi ora stanno maturando un'affezione verso un elemento considerato peculiare, appartenente alle loro stesse origini, e del loro paese.\nFiore.\nI fiori, ermafroditi, di media dimensione (1,5\u20133\u00a0cm di diametro), sono pendenti su un picciolo peloso piuttosto sviluppato, sono singoli, raramente raccolti a gruppi, ascellari alle foglie, hanno simmetria rotata, con tre piccoli sepali verdi con pelosit\u00e0 brunastra e sei petali; tre interni racchiudenti le parti sessuali alternati a tre esterni, socchiusi in prima fase, successivamente i petali sono leggermente ripiegati verso l'esterno; la conformazione generale del fiore \u00e8 quindi a \u201ccampanella\u201d, di colore rossiccio\u2013marrone scuro. Si schiudono in aprile (in Italia), prima delle foglie.\nI fiori hanno odore leggerissimo e quasi impercettibile, leggermente putrido e certamente non gradevole (sono dedicati ad attirare insetti predatori o saprofaghi, come mosche ed altri Ditteri (mosconi) delle concimaie, formiche o coleotteri, che sono gli agenti impollinatori).\nDi norma la pianta \u00e8 autosterile, quindi la fecondazione avviene solo tra piante (cio\u00e8 individui, o cloni) diverse, esistono alcune variet\u00e0 autofertili e quindi, in tal caso \u00e8 sufficiente una sola pianta.\nIn caso di assenza di insetti impollinatori (in ambiente urbano senza insetti) pu\u00f2 essere utile la impollinazione artificiale manuale (con un pennellino).\nFrutto.\nI frutti sono grandi bacche ovali, simili nella forma a pere pi\u00f9 o meno cilindriche, lunghe di 6\u201318\u00a0cm ed oltre di lunghezza, e di 3\u20138\u00a0cm di larghezza, a volte a forma leggermente lobata.\nI frutti sono singoli o spesso riuniti a gruppi (gli ovari del fiore sono multipli) a costituire delle \"mani\" vagamente simili nella struttura a quelle delle banane (da cui i nomi locali che li associano, non propriamente, alle banane).\nIl peso dei frutti \u00e8 ordinariamente da 50\u2013100 g a 250\u2013400 g ed oltre l'uno.\nI frutti contengono numerosi semi bruni, disposti in due file, molto duri, anche di notevole dimensione (lunghi fino a 2\u20133\u00a0cm), simili a grossi fagioli allungati.\nLa polpa del frutto \u00e8 a consistenza densa, soda, cremosa, bianca, o a volte di colore tendente al giallo, \u00e8 dolce e profumata, di sapore complesso e privo di acidit\u00e0, a frutto immaturo invece \u00e8 di sapore acre ed astringente.\nLa polpa del frutto \u00e8 anche ricca in vitamine e sali minerali, ha una quantit\u00e0 inconsuetamente alta di proteine (trattandosi di frutta).\nLa maturazione dei frutti \u00e8 tardo estiva o autunnale, dalla fine agosto a settembre (ottobre nei paesi pi\u00f9 freddi); dato che i fiori non si aprono tutti assieme ma in periodo di oltre un mese, cos\u00ec anche i frutti giungono a maturit\u00e0 gradualmente in un periodo di tempo di 30\u201345 giorni.\nLa maturazione differita nel tempo e la delicatezza dei frutti (si ammaccano facilmente), rendono difficile la coltivazione industriale.\nDistribuzione e habitat.\nLa pianta \u00e8 originaria della regione orientale degli Stati Uniti nella zona che comprende il bacino del Mississippi.\nSi trova selvatica nelle valli dei monti Appalachi, ed ha una distribuzione che spazia dall'Nebraska ad ovest, all'Oceano Atlantico ad est; dalla Carolina del Sud come limite meridionale fino al sud del Canada, lungo le rive dei Grandi Laghi, come limite settentrionale.\nAll'interno del suo areale d'origine molte localit\u00e0 prendono il nome di 'paw paw' proprio per via dalla presenza di piante di Asimina, lo stesso nome si trova anche utilizzato nei nomi delle scuole poich\u00e9 il frutto era molto gradito ai bambini che andavano a raccoglierlo nei boschi a fine estate.\nEcologia.\nL'Asimina \u00e8 diffusa nel sottobosco di formazioni forestali con alberi ad alto fusto quali querce e noci del genere Carya.\nEssa si riproduce clonalmente sopportando la bassa luminosi\u00e0 ambientale fino all'apertura di una breccia nella volta della foresta, una volta raggiunte posizioni pi\u00f9 luminose inizia la fruttificazione. L'Asimina tende a scomparire in boschi chiusi e troppo fitti mentre si mantiene per lungo tempo (millenni) sotto forma di boschetto di polloni in ambienti che subiscono saltuarie azioni di disturbo come, ad esempio, le rive dei fiumi.\nConservazione.\nSu una scala globale, l'Asimina (\"Asimina triloba\") ha una valutazione di G5 (molto comune) nel NatureServe global conservation rank.\nNegli Stati Uniti la sua presenza \u00e8 comune (N5) ma \u00e8 considerata una specie a rischio nello stato di New York ed una specie in pericolo in New Jersey.\nIn Canada, dove la specie si trova solamente in piccole porzioni dell'Ontario meridionale, la specie \u00e8 classificata come vulnerabile (S3) e le sue popolazioni sono monitorate.\nNelle aree in cui la popolazione di cervi raggiunge densit\u00e0 pi\u00f9 elevate si \u00e8 notato come le Asimina tendano a diventare localmente pi\u00f9 abbondanti.\nQuesto fenomeno \u00e8 dovuto al fatto che i cervi consumano abitualmente i semenzali di molte specie di alberi ad alto fusto ignorando al contempo i semenzali di Asimina, agendo inoltre come agente di dispersione dei semi dopo essersi nutriti dei frutti caduti.\nStoria.\nProbabilmente l'attuale distribuzione dell'Asimina nel Nord America \u00e8 dovuta alla dispersione dei semi attuata fino a circa 10.000 anni fa dalla Megafauna ora estinta. I grandi animali che abitavano il continente si estinsero durante il Quaternario con l'arrivo dei primi uomini.\nFurono poi proprio gli uomini a sostituirsi alla megafauna come agenti di dispersione del seme dell'Asimina, attivit\u00e0 che continuano ancora oggi.\nLe prime documentazioni scritte che menzionano l'Asimina risalgono al 1541 nei diari della spedizione di Hernando de Soto, il quale la trov\u00f2 tra le piante coltivate dai Nativi ad est del fiume Mississippi.\nDiversi anni dopo i partecipanti alla grande spedizione di Lewis e Clark ebbero occasione di nutrirsi dei frutti di Asimina durante il loro viaggio verso l'ignoto.\nL'Asimina ghiacciata era il dessert preferito di George Washington e Thomas Jefferson decise di piantare delle Asimina nella sua residenza di Monticello in Virginia.\nImportanza culturale.\nEra uso tra gli abitanti delle campagne del Midwest di recarsi nel bosco a fine estate alla ricerca delle migliori macchie d'Asimina in cui raccogliere da terra i frutti maturi. In questo compito erano particolarmente abili i bambini che vedevano l'occasione come un gioco e come una rara occasione di mangiare qualcosa di dolce a volont\u00e0. Di questa tradizione sono rimaste diverse testimonianze tra cui una canzone popolare che possiamo trovare in infinite varianti in tutti gli Stati Uniti orientali: \"Way down yonder in the pawpaw patch.\"\nNel testo di questa canzone si invitano i bambini a seguire una propria compagna di giochi che si \u00e8 addentrata nel boschetto di Asimina con l'obiettivo di riempirsi le grosse tasche e le borse che hanno con s\u00e9 con i frutti maturi e profumati.\nColtivazione.\nL'ambiente ideale per la coltivazione dell'Asimina \u00e8 il clima temperato, costiero o continentale, con estati relativamente calde ma non torride, ed inverni da freddi a molto freddi, resiste a temperature invernali di \u221220/\u221225\u00a0\u00b0C; la pianta necessita di un periodo di dormienza con temperature inferiori a 7\u00a0\u00b0C per avere un'abbondante fioritura.\nDato l'ambiente naturale d'origine (piani alluvionali o greti di ruscelli o di torrenti, spesso stagionalmente sottoposti in superficie o in sottosuolo a scorrimento d'acqua, con terreno smosso e limoso, ricco di detriti e residui vegetali), \u00e8 da considerare come pianta adatta ad ambiente e suoli piuttosto umidi, anche se ben drenati.\nLa pianta preferisce terreni a pH neutro, o sub-acido (da 5,5 a 7,5), non sopporta i terreni calcarei. Una pacciamatura massiccia con foglie e detriti vegetali favorisce la conservazione di pH del suolo adeguatamente bassi.\nLa pianta presenta una inconsueta sensibilit\u00e0 delle radici, il loro danneggiamento ad esempio nelle lavorazioni del terreno, o nel trapianto, danneggia gravemente la pianta.\nAd effetto della sensibilit\u00e0 radicale, nonostante sia a foglia caduca, la pianta non deve essere trapiantata a radice nuda. Al trapianto si dovrebbe fare attenzione che la zolla di terra contenente le radici non venga smossa. \u00c8 possibile trapiantare anche piante a radice nuda, ma in tal caso \u00e8 lecito aspettarsi fallanze elevate ( il 70% delle piante pu\u00f2 morire) e un sicuro arresto della crescita nei primi anni della messa a dimora.\nIl periodo migliore per l'impianto \u00e8 durante la stasi vegetativa, in autunno dopo la caduta delle foglie o appena dopo le ultime gelate, prima del risveglio vegetativo.\nIn tale periodo l'apparato radicale, pi\u00f9 attivo, reagisce con maggiore prontezza agli stress del trapianto ed i rischi di una sua morte sono ridotti.\nLa fruttificazione solitamente avviene a partire dal terzo anno di fioritura, in rarissimi casi riesce a fruttificare i primi anni.\nPer accelerare la fruttificazione si consiglia di coltivare la pianta in zone con alto tasso di umidit\u00e0 dell'ambiente e del terreno, con esposizione a pieno sole di qualche ora nei mesi primaverili estivi. Oltre a questi fattori ambientali \u00e8 opportuno che il terreno sia prima cosparso con abbondanti detriti organici di sottobosco e poi sia aggiunto del letame stallico maturo.\nNei primi due anni di impianto sono utili dei teli ombreggianti da Maggio a Settembre. Il terreno successivamente si lavora e pacciama nuovamente in superficie con foglie e materiale organico da sottobosco ed irrigato nei mesi pi\u00f9 caldi. Tutti questi fattori imitano l'habitat di provenienza di questa pianta e facilitano la fruttificazione ed anche la crescita.\nPropagazione.\nLa riproduzione si pratica agevolmente con seme, i semi se non immediatamente seminati alla raccolta vanno stratificati (seppelliti) in suolo umido ed esposto al freddo invernale, o se conservati vanno mantenuti in ambiente analogo (frigorifero). I semi lasciati seccare perdono rapidamente la capacit\u00e0 di germogliare.\nLe piante ottenute da seme ovviamente non mantengono le caratteristiche della pianta dalla quale provengono, e talvolta possono recare segni di regresso al selvatico.\nCon la riproduzione per seme da buone variet\u00e0 gi\u00e0 selezionate, si ha una apprezzabile possibilit\u00e0 di ottenere una gamma di nuove variet\u00e0 tra le quali alcune possono essere di buon livello. Con la riproduzione da seme si possono anche ottenere ottimi portainnesto.\nLa moltiplicazione si effettua agevolmente solo per innesto. Le piante innestate portano frutti di qualit\u00e0 organolettiche certe, legate alla variet\u00e0 innestata.\nLa pianta, per sua natura, tende a moltiplicarsi per polloni radicali. Se il pollone proviene dal portinnesto di una pianta innestata potr\u00e0 portare frutti di qualit\u00e0 inferiore o comunque diversi, cos\u00ec come \u00e8 la pianta usata come \"selvatico\", ma potr\u00e0 comunque essere un buon impollinatore, essendo un clone diverso dal nesto. Salvo che si vogliano fare esperimenti, (la pianta in natura produce naturalmente \"piccoli boschi\" di polloni), il pollone \u00e8 bene che sia eliminato. Tra l'altro il pollone, anche se radicato, avr\u00e0 scarse possibilit\u00e0 di trapianto.\nLe talee di norma non attecchiscono.\nLa pianta non sembra ad oggi essere adatta alla moltiplicazione in vitro, probabilmente perch\u00e9 mancano i protocolli procedurali adatti.\nUtilizzi.\nOltre al consumo del frutto l'Asimina ha avuto nel tempo anche diversi altri utilizzi:\nLa corteccia interna della pianta, forte e fibrosa, veniva utilizzata dai Nativi americani e dai primi coloni del Midwest per la preparazione di corde, reti da pesca, stuoie e per legare il pescato.\nTronchi di Asimina divisi in quarti venivano impiegati per la realizzazione di recinzioni in Arkansas.\nI semi, duri e lucenti dell'Asimina venivano portati con se come degli amuleti in Ohio poich\u00e9 si riteneva che portassero fortuna, nella stessa maniera in cui in Italia si utilizzano i semi dell'Ippocastano.\nSelezioni.\nSono state realizzate numerose selezioni, quasi tutte negli USA per la maggior parte facendo origine dalle piante selvatiche, ma anche partendo da selezioni precedenti. Tra le pi\u00f9 comuni:\nNel 2008 il Kentucky State University Land Grant Program, con la Ohio Pawpaw Growers Association, e la PawPaw Foundation condussero uno studio per determinare quali fossero le variet\u00e0 con le migliori qualit\u00e0 organolettiche. Ai partecipanti al test furono somministrati assaggi di 16 variet\u00e0 di pawpaw senza fornirgli indicazioni su quale variet\u00e0 stessero assaggiando, chiedendogli poi di classificare il campione in una scala da \"Terribile\" a \"Eccellente\" e indicando se vi fosse un retrogusto di melone o amaro. Sebbene il test non sia stato condotto in maniera rigorosa (alle persone non fu richiesto di pulirsi la bocca tra un assaggio e l'altro, non tutti assaggiarono ogni campione, non furono prese precauzioni perch\u00e9 la polpa dei frutti risultasse tutta dello stesso colore, e frutti proposti fossero, probabilmente, in uno stato di maturazione leggermente diverso) i risultati danno una indicazione di massima su quali siano le migliori variet\u00e0:\nCuriosit\u00e0.\nTutte le parti della pianta (esclusa la polpa dei frutti maturi) sono tossiche per la presenza di acetogenine a spiccata attivit\u00e0 antimitotica, che impediscono quindi la replicazione cellulare; tali sostanze sono allo studio per la loro particolare efficienza nella cura dei tumori.\nTale caratteristica di tossicit\u00e0 \u00e8 comune ad altri fruttiferi della famiglia delle Annonaceae, tra i quali si annoverano i pi\u00f9 apprezzati fruttiferi pantropicali, tali sostanze non producono rischi particolari per la coltivazione della pianta, essendo pressoch\u00e9 impossibile l'intossicazione fortuita.\nLa pianta, per le sostanze contenute, \u00e8 straordinariamente resistente a parassiti e malattie, soprattutto in ambiente umido, non necessita quindi di alcun trattamento.\nNegli Stati Uniti la pianta \u00e8 coltivata nei butterfly gardens, (giardini destinati ad allevare farfalle) per il fatto che ospita una grande farfalla ad ali zebrate bianco-nere, a coda di rondine (\"Eurytides marcellus\") il cui bruco si nutre delle foglie ma di norma non produce danni di rilievo alla pianta."}
{"id": "661605", "revid": "10548", "url": "https://it.wikipedia.org/wiki?curid=661605", "title": "Collina di Brindisi", "text": ""}
{"id": "661606", "revid": "149485", "url": "https://it.wikipedia.org/wiki?curid=661606", "title": "Polet KWINS In Line Hockey Team Trieste", "text": "La Polet KWINS \u00e8 stata una societ\u00e0 di hockey in-line maschile di Trieste (TS), e ha partecipato per diverse stagioni al campionato di Serie A1.\nStoria.\nLa sezione hockey del Polet KWINS nasce nel 1991. Nel 1996 pass\u00f2 sul pattino in linea."}
{"id": "661607", "revid": "110157", "url": "https://it.wikipedia.org/wiki?curid=661607", "title": "Contea di Passaic", "text": "La contea di Passaic, in inglese Passaic County, \u00e8 una contea del nord-est del New Jersey negli Stati Uniti. Fa parte dell'area metropolitana di New York.\nGeografia fisica.\nLa contea confina a nord con la contea di Orange e a nord-est con quella di Rockland nello Stato di New York, ad est confina con la contea di Bergen, a sud con la contea di Essex, ad ovest con quella di Morris ed a nord-ovest con la contea di Sussex.\nIl territorio \u00e8 prevalentemente pianeggiante nell'area sud-orientale e montuoso in quella nord-occidentale dove la contea raggiunge la massima elevazione di 451 metri del \"Bearfort Ridge\".\nIl fiume principale \u00e8 il Passaic che d\u00e0 il nome alla contea. Il Passaic forma delle spettacolari cascate a Paterson e segna parte del confine con la contea di Bergen. Al confine meridionale con la contea di Morris scorre il fiume Pequannock, che alla confluenza con il fiume Ramapo forma il Pompton, un affluente del Passaic. Il nord-ovest \u00e8 ricco di laghi. Tra questi i maggiori sono la \"Wanaque Reservoir\" ed il Greenwood Lake, posto al confine con lo Stato di New York.\nLa citt\u00e0 maggiore ed il capoluogo di contea \u00e8 Paterson. Altre citt\u00e0 importanti sono Passaic, Clifton e Wayne.\nStoria.\nCon la necessit\u00e0 di rendere gli Stati Uniti autonomi dall'industria inglese la \"Society for the Establishment of Useful Manufactures\" decise di sfruttare ai fini industriali le cascate del fiume Passaic.\nL'anno successivo fu fondata la citt\u00e0 di Paterson che avr\u00e0 un ruolo determinante nello sviluppo industriale degli Stati Uniti.\nLa contea \u00e8 nata nel 1837 unendo territori che fino ad allora facevano parte delle contee di Bergen e di Essex."}
{"id": "661608", "revid": "30297", "url": "https://it.wikipedia.org/wiki?curid=661608", "title": "Kwins Polet Trieste", "text": ""}
{"id": "661609", "revid": "697352", "url": "https://it.wikipedia.org/wiki?curid=661609", "title": "Lista di fauna della Sardegna", "text": "Questa lista raccoglie gli animali vertebrati (pesci, anfibi, rettili, mammiferi e uccelli) della Sardegna. Mammiferi, rettili, anfibi e pesci endemici, come quelli introdotti dall'uomo. Sono presenti gli uccelli stanziali, come quelli nidificanti, svernanti o di passo durante le migrazioni."}
{"id": "661610", "revid": "1745361", "url": "https://it.wikipedia.org/wiki?curid=661610", "title": "Dauno", "text": "Dauno () \u00e8 nella mitologia greca e romana il re eponimo dei Dauni.\nGenealogia.\nDauno era figlio di Licaone, re dell'Arcadia, e fratello di Enotro, Peucezio e Iapige. Sua figlia Evippe and\u00f2 in sposa a Diomede per via del suo apporto nella guerra contro i Messapi.\nMitologia.\nCome Diomede e altri personaggi della mitologia greca che abbandonarono la Grecia per trovare fortuna altrove, Dauno \u00e8 entrato a far parte della mitologia italica, in particolare quella pugliese. Dauno sbarc\u00f2 sulle coste della Puglia scacci\u00f2 gli Ausoni e qui fond\u00f2 nuove citt\u00e0.\nSecondo l\"'Eneide\", Dauno era re dei Rutuli ma abdic\u00f2 in favore di suo figlio Turno, massimo antagonista di Enea nella guerra fra italici e troiani.\nLetteratura.\nStrabone ci riferisce di Dauno:\nAnche il poeta latino Orazio ci parla di Dauno:"}
{"id": "661612", "revid": "271907", "url": "https://it.wikipedia.org/wiki?curid=661612", "title": "Vera Menchik", "text": "Biografia.\nVera Menchik nacque nel 1906 a Mosca da padre ceco e madre inglese. Si trasfer\u00ec a Londra con la famiglia nel 1921. Nel 1937 spos\u00f2 l'inglese Rufus Stevenson, direttore della rivista \"British Chess Magazine\" e segretario della \"British Chess Federation\", ottenendo la cittadinanza britannica. Mor\u00ec nel 1944 a 38 anni, insieme con la madre e la sorella minore Olga, anch'essa valente scacchista, nella sua abitazione posta nei sobborghi di Londra, ai confini del Kent, durante un bombardamento tedesco.\nCarriera scacchistica.\nA nove anni impar\u00f2 il gioco degli scacchi dal padre. Nel 1921, appena giunta in Inghilterra, vinse il Campionato inglese delle ragazze. Sotto la guida del Grande Maestro ungherese Mar\u00f3czy, anch'egli trasferitosi dall'Europa continentale, insegnante di scacchi all'\"Hasting's Chess Club\", progred\u00ec nella conoscenza del gioco. Divenuta campionessa del mondo nel 1927, mantenne il titolo ininterrottamente fino al 1944 (anno della sua morte), vincendo 7 tornei e due \"match mondiali\", sempre imbattuta o con altissimi punteggi.\nPartecip\u00f2 anche a molti tornei \"maschili\" con risultati alterni: prestazioni modeste o discrete e vittorie prestigiose contro forti campioni. Tra le sue \"vittime\", per citare solo i pi\u00f9 noti, Max Euwe nel 1930, Mir Sultan Khan nel 1931, Edgar Colle nel 1932, Samuel Reshevsky nel 1935 che entrarono a far parte di quello che veniva ironicamente definito il \"Club Vera Menchik\".\nIl suo miglior risultato in assoluto pu\u00f2 essere considerato quello raggiunto nel 1929 al Torneo internazionale di Ramsgate ove giunse seconda dopo l'ex campione del mondo, il grande Capablanca, a pari merito con Rubinstein e precedendo altri 11 giocatori, tra i quali il suo vecchio maestro Mar\u00f3czy.\nIl Club Vera Menchik.\nIl Club Vera Menchik era costituito da un gruppo immaginario di giocatori di scacchi che avevano in comune il fatto di essere stati battuti dalla scacchista. La Menchik fu la prima donna a raggiungere un alto livello nel gioco, riuscendo a sconfiggere alcuni grandi maestri dell'epoca ed a piazzarsi bene in tornei di altissimo livello.\nLa definizione \"Club Vera Menchik\" era chiaramente ironica e dispregiativa verso quei giocatori rei di essere stati sconfitti da una donna. All'interno di questo speciale gruppo troviamo scacchisti illustri, quali il campione del mondo Euwe ed il grande maestro Reshevsky.\nVa detto che alcuni membri del club sconfissero ripetutamente la scacchista dopo il match perso clamorosamente; l'appartenenza al gruppo, quindi, non era dovuta a ripetute disfatte ma a singoli episodi resi possibili, molto probabilmente, dalla tendenza a sottovalutare l'avversaria in quanto donna. Infatti, dopo pochi anni, acquisita una certa notoriet\u00e0, la Menchik non riusc\u00ec pi\u00f9 a ripetere gli exploit contro i campioni che l'avevano resa celebre, perch\u00e9 questi erano ormai consapevoli di avere davanti una giocatrice assolutamente in gamba. In particolare Alechin, Capablanca e Botvinnik prestarono particolare attenzione contro l'abile scacchista e riuscirono a spuntarla sempre vincendo o pattando.\nPartite.\nEcco due vittorie della Menchik, trascritte in notazione algebrica italiana. La prima contro il futuro campione del mondo Max Euwe, colui che avrebbe sconfitto Alechin nel match del 1935, la seconda contro la tedesca Sonja Graf.\nMax Euwe - Vera Menchik (Hastings, 1930) &lt;br&gt;\n1. d4 Cf6 2. c4 e6 3. Cc3 d5 4. Ag5 Cbd7 5. e3 Ae7 6. Cf3 O-O 7. Tc1 a6 8. cxd5 exd5\n9. Ad3 c6 10. O-O Ce4 11. Af4 Cxc3 12. Txc3 Te8 13. Db1 Cf8 14. b4 Cg6 15. Ag3 Ad6\n16. a4 Axg3 17. hxg3 Ad7 18. Tfc1 Df6 19. b5 axb5 20. axb5 Tec8 21. Dc2 Dd8 22. bxc6 Txc6\n23. Tc5 Txc5 24. dxc5 Ta5 25. Db2 Da8 26. Db6 Cf8 27. Ce5 Ta1 28. Tb1 Txb1+ 29. Axb1 Ae6\n30. Rh2 Cd7 31. Cxd7 Axd7 32. Dc7 Dc8 33. Dxc8+ Axc8 34. Aa2 Ae6 35. Rg1 Rf8 36. Rf1 Re7\n37. Re2 Rf6 38. Rd3 Re5 39. g4 g5 40. g3 Axg4 41. f4+ gxf4 42. gxf4+ Rf6 43. Axd5 Ac8\n44. Af3 Re7 45. Rc4 Rd8 46. Rd5 b6 47. c6 Rc7 48. Re5 Ae6 49. f5 Ab3 50. Rf6 b5 51. Rg7 b4\n52. Rxh7 Ac2 53. Rg7 b3 54. Ad5 b2 55. Aa2 Rxc6 56. f6 Rd6 57. e4 Axe4 58. Rxf7 Ad5+\n59. Axd5 b1=D 60. Rg7 Dg1+ 61. Rf8 Rxd5 (0-1)\nVera Menchik - Sonja Graf (Semmering, 1937)&lt;br&gt;\n1. c4 e6 2. Cc3 d5 3. d4 Cf6 4. Cf3 Cbd7 5. e3 c6 6. Ad3 Ae7 7. 0-0 0-0 8. e4 d:e4\n9. C:e4 C:e4 10. A:e4 Cf6 11. Ac2 c5 12. d:c5 Da5 13. Ae3 A:c5 14. Ad2 Dc7 15. Ac3 Ae7\n16. De2 b6 17. Cg5 g6 18. Df3 Ab7 19. Dh3 h5 20. Tad1 Cg4 21. Td7 (1-0)"}
{"id": "661616", "revid": "1272592", "url": "https://it.wikipedia.org/wiki?curid=661616", "title": "Repressione", "text": "Con repressione si intendono quegli atti volti a frenare e controllare atti considerati nocivi alla comunit\u00e0, generalmente ha accezione negativa, poich\u00e9 intesa come l'oppressione o la persecuzione di un individuo o di un gruppo di individui per ragioni politiche, etiche o religiose, di solito per impedire loro di partecipare attivamente o passivamente alla vita politica della societ\u00e0 in cui vivono. \nLa repressione politica pu\u00f2 essere caratterizzata da discriminazioni, abusi da parte degli organi di polizia, ad esempio arresti ingiustificati o interrogatori brutali, e da azioni violente, come l'omicidio o la \"sparizione forzata\" di attivisti politici e dissidenti.\nQuando la repressione politica \u00e8 regolata e organizzata dallo stato stesso, si pu\u00f2 parlare di \"terrorismo di stato\". Repressioni sistematiche e violente sono una caratteristica tipica di ogni dittatura, totalitarismo e regimi affini. In questi regimi, gli atti di repressione spesso sono condotti da organi di polizia segreti, gruppi paramilitari o simili.\nIn molti stati europei lungo tutto il '900 si \u00e8 assistito a violente repressioni politiche: nella Germania nazista, nell'ex Unione Sovietica, nella Spagna di Franco e nell'Italia fascista; anche il Sudamerica \u00e8 stato vittima di spietati regimi dittatoriali, come quello di Pinochet in Cile, spesso appoggiati e sostenuti dalle grandi potenze occidentali, in particolare dagli Stati Uniti. \nAncora oggi continuano in molti stati africani e asiatici le repressioni di oppositori politici, ad esempio in Cina e nel Sudan, nonostante gli sforzi costanti di associazioni internazionali e dell'ONU."}
{"id": "661625", "revid": "466539", "url": "https://it.wikipedia.org/wiki?curid=661625", "title": "Dolmen (miniserie televisiva)", "text": "Dolmen \u00e8 una miniserie tv, composta da 6 puntate da 90 minuti ciascuna, importata dalla Francia dove nell'estate del 2005 ha ottenuto 12.000.000 di spettatori diventando la serie tv pi\u00f9 vista in Francia.\nGrazie a questo grande successo \u00e8 stata esportata in Belgio, Svizzera, Portogallo, Polonia e anche in Italia dove \u00e8 stata trasmessa da Rete 4 dal 24 agosto al 28 settembre 2006. In tutti i Paesi dove \u00e8 stata esportata ha avuto molto successo tanto che la TF1 il canale dove \u00e8 stata trasmessa ha messo in programma una seconda serie. I protagonisti sono attori molto famosi in Francia e si possono vedere in altri lavori anche in Italia.\nLe sceneggiatrici Marianne Le Pezennec e Nicole Jamet sostengono che la miniserie sia \"Un'unione di dramma, azione e soprannaturale, a met\u00e0 tra la tensione di un thriller e le atmosfere surreali, mentre gli ingredienti del suo successo sono da cercare nei sentimenti, negli intrighi noir e nei tanti segreti di famiglia, ben conditi da suspense e scene suggestive girate nella cornice di Belle-\u00cele-en-Mer.\nTrama.\nMarie Kermeur, ufficiale di polizia giudiziaria di Brest, citt\u00e0 portuale della Bretagna, torna a Ty Kern (il vero nome dell'isola \u00e8 Belle \u00cele) suo luogo natale, per sposarsi con Christian Br\u00e9hat, l'amore di giovent\u00f9. Il destino per\u00f2, ha deciso in modo diverso: il fratello di Marie, Gildas, viene brutalmente assassinato. Dopo la morte di Gildas, eventi surreali sconvolgono ulteriormente la tranquilla vita degli isolani: un menhir, inizia a sanguinare. L'isola si trasforma in un teatro di accadimenti strani e drammatici. Uno dopo l'altro, alcuni isolani trovano la morte in circostanze misteriose e gli eventi sembrano seguire un rituale che fa pensare a vecchie leggende celtiche, di sinistra memoria.\nMarie decide di seguire di persona le indagini e pian piano si rende conto che dietro tali avvenimenti si nascondono un passato fatto di segreti e menzogne. Alla luce di questi strani episodi il comandante Lucas Fersen, specializzato in crimini rituali, viene mandato direttamente da Parigi per seguire l'inchiesta. Pragmatico e sicuro di s\u00e9, Lucas non tarda a subire lo charme di Marie, con la quale indaga, ma ben presto si scontra con l'omert\u00e0 e la poca collaborazione degli altri abitanti dell'isola, che non amano avere un \"forestiero\" che mette il naso nei loro affari."}
{"id": "661628", "revid": "1136319", "url": "https://it.wikipedia.org/wiki?curid=661628", "title": "Mammuth Hockey Roma", "text": "L'A.S.D. Mammuth Hockey Roma \u00e8 una societ\u00e0 di hockey in-line maschile e femminile di Roma che partecipa al campionato di Serie A1, al campionato Nazionale di Serie B, a due campionati interregionali giovanili ed al campionato nazionale femminile. Nell'ottobre 2012 ha cambiato denominazione da Latina In Line in A.S.D. Mammuth Hockey Roma.\nStoria.\nL\u2019\"A.S.D Mammuth Hockey Roma\" (\"Mammuth Roma\") nasce nel maggio 1997 con il nome di A.S. Latina In Line e nel giugno del 1999 subisce un radicale cambio al vertice societario e della Societ\u00e0 stessa, con un nuovo statuto e con un nuovo gruppo di dirigenti pi\u00f9 determinati a conseguire successi in questo sport. Nell'estate del 2012, l'A.S. Latina In Line diventa A.S.D. Mammuth Hockey Roma.\nLa politica societaria segue due linee principali: espansione e consolidamento dell'attivit\u00e0 sportiva e l'attivit\u00e0 si muove in un settore estremamente nuovo per il panorama sportivo italiano, in particolare nell'area geografica di Roma.\nA seguito di questi sforzi e del lavoro svolto finora, negli ultimi anni la societ\u00e0 \u00e8 cresciuta sul territorio. Infatti, oltre al consolidato settore giovanile, dalla stagione 2009/2010 \u00e8 stata iscritta presso la FIHP, una seconda squadra senior che va cos\u00ec ad occupare un altro posto nel panorama nazionale, quello della Serie B, programma ambizioso che sar\u00e0 anche un ulteriore possibilit\u00e0 per far crescere i giovani.\nL'A.S.D. Mammuth Hockey Roma \u00e8 affiliata alla Federazione Italiana Hockey e Pattinaggio ed alla Lega Nazionale Hockey."}
{"id": "661636", "revid": "1784425", "url": "https://it.wikipedia.org/wiki?curid=661636", "title": "Dileita Mohamed Dileita", "text": "Dal marzo 2001 all'aprile 2013 ha ricoperto la carica di Primo ministro di Gibuti, succedendo a Barkat Gourad Hamadou.\n\u00c8 stato vice-presidente del Rassemblement populaire pour le Progr\u00e8s (RPP), il partito politico di governo fino al 2012. \u00c8 stato inoltre presidente della Union pour la Majorit\u00e9 Pr\u00e9sidentielle, la coalizione di governo. Nel giugno 2014 \u00e8 stato nominato inviato speciale dell'Unine africana in Libia. \nBiografia.\nDileita \u00e8 nato nel 1958 nella citt\u00e0 costiera di Tadjoura, Gibuti, in una famiglia di etnia Afar. Dopo aver studiato al Cairo e a Reims, si \u00e8 diplomato nel 1981 preso il \"Centre de formation professionnelle\" di M\u00e9d\u00e9a, Algeria. \nDopo il diploma, Dileita \u00e8 tornato a Gibuti, dove ha lavorato presso la direzione generale del protocollo sotto la presidenza. Successivamente ha lavorato presso l'ambasciata di Gibuti in Francia all'inizio del 1990, venendo nominato ambasciatore in Etiopia nel 1997. Ha rappresentato il Gibuti nell'Organizzazione dell'unit\u00e0 africana, con sede ad Addis Ababa, mentre prestava servizio come ambasciatore in Etiopia, e ha assistito ai colloqui di pace che hanno concluso la guerra del 1998-2000 tra l'Etiopia e l'Eritrea. \nNel dicembre 1999, Dileita fu incaricato di negoziare un accordo di pace con una fazione del Front pour la Restoration de l'Unit\u00e9 et de la D\u00e9mocratie (FRUD); i negoziati hanno condotto alla firma di un accordo nel febbraio 2000. \u00c8 diventato ambasciatore in Uganda a met\u00e0 del 2000. In seguito alle dimissioni per motivi di salute del primo ministro Barkat Gourad Hamadou nel febbraio 2001, il presidente Ismail Omar Guelleh nomin\u00f2 Dileita primo ministro il 4 marzo 2001. Questi assunse ufficialmente l'incarico il 7 marzo. \nDileita \u00e8 stato eletto vicepresidente del Rassemblement populaire pour le Progr\u00e8s il 3 luglio 2003, succedendo ad Hamadou. Dileita ha guidato la coalizione di governo, l'Union pour la Majorit\u00e9 Pr\u00e9sidentielle (UMP), nelle elezioni parlamentari del gennaio 2003, come capolista della coalizione per il distretto di Gibuti. \nIl 21 maggio 2005, Dileita \u00e8 stato nominato Primo Ministro dopo la rielezione di Guelleh nelle elezioni presidenziali dell'aprile 2005. Un nuovo governo sotto Dileita \u00e8 stato incaricato il 22 maggio.\nNel 2008, Dileita era il presidente della coalizione UMP, nonch\u00e9 capolista per l'UMP per il Distretto di Gibuti nelle elezioni parlamentari del febbraio 2008. Dopo le elezioni, in cui l'UMP si \u00e8 aggiudicata tutti i seggi a fronte del boicottaggio del voto da parte dell'opposizione, ha rassegnato le dimissioni da Primo Ministro il 25 marzo 2008. Guelleh lo ha riconfermato prontamente il 26 marzo e ha nominato un nuovo governo sotto Dileita il 27 marzo. \nDopo che Guelleh ha ottenuto un terzo mandato nelle elezioni presidenziali dell'aprile 2011, ha riconfermato Dileita come primo ministro l'11 maggio 2011. Nonostante la conferma di Dileita in tale posizione vari ministri che avevano fatto parte di suoi precedenti governi sono stati sostituiti. Abdoulkader Kamil Mohamed ha inoltre assunto la vicepresidenza del RPP in sostituzione di Dileita nel settembre 2012, nell'ambito di una vasta riorganizzazione della dirigenza del PPR. \nIl 31 marzo 2013, a Dileita \u00e8 succeduto Abdoulkader Kamil Mohamed come primo ministro. \nNkosazana Dlamini-Zuma, presidente della Commissione dell'Unione africana, ha annunciato l'11 giugno 2014 la nomina di Dileita quale inviato speciale dell'Unione africana in Libia. Dileita \u00e8 stato in seguito a capo della missione di osservatori dell'Unione Africana per le elezioni presidenziali congolesi del marzo 2016."}
{"id": "661640", "revid": "121774850", "url": "https://it.wikipedia.org/wiki?curid=661640", "title": "Pino Marzella", "text": "Gli esordi.\nCampionati giovanili.\nEsord\u00ec giovanissimo nella squadra della sua citt\u00e0, l'A.F.P. Giovinazzo, sotto la guida tecnica di Gianni Massari. Giocava come attaccante. Si mise in luce nelle selezioni giovanili grazie ai suoi virtuosismi funambolici e alla sua velocit\u00e0 e trascin\u00f2 la squadra alla conquista di molti titoli italiani, nelle varie categorie a iniziare dalla Categoria Ragazzi nel 1975. Nel 1977, fu convocato come undicesimo nella nazionale italiana juniores (un anno in anticipo sulla categoria), squadra vincitrice del titolo europeo a Den Haag nei Paesi Bassi. Nel 1978 ancora con la nazionale italiana Juniores e partecip\u00f2 ai Campionati Europei di Siviglia. La selezione azzurra conquist\u00f2 la medaglia di bronzo e Pino Marzella segn\u00f2 otto gol. Nel 1979 all'europeo juniores di Herne Bay in Inghilterra viene nominato miglior giocatore del torneo e viene premiato con una coppa donata dalla Regina Elisabetta II.\nLe vittorie con l'A.F.P. Giovinazzo.\nL'esordio in prima squadra col Giovinazzo avviene il 27 marzo 1976 a Lodi a soli 15 anni, dove la squadra ospite si impone per 4-2. L'anno della sua consacrazione fu il 1979, quando al termine della regular season l'A.F.P. Giovinazzo e il Breganze si trovarono a pari punti alla testa della classifica ma l'A.F.P. Giovinazzo perse lo scudetto perdendo lo spareggio con il punteggio di 6-7.\nL'A.F.P. Giovinazzo si ripresent\u00f2 ai nastri di partenza della stagione 1979/80 come la favorita per la conquista dello scudetto. Francesco Frasca, capitano di quella squadra, e Pino Marzella costituivano la coppia d'attacco pi\u00f9 temuta del campionato: la flemma, la precisione e la seriet\u00e0 di Francesco Frasca si combinavano con la velocit\u00e0 quasi dannata di Pino Marzella in una miscela formidabile. L'A.F.P. Giovinazzo conquist\u00f2 il titolo italiano e fu il primo, e finora unico, caso di squadra meridionale a vincere il titolo in uno sport praticato essenzialmente in poche regioni del Centro-Nord e prima squadra pugliese maschile in assoluto a vincere un titolo italiano. Pino Marzella risult\u00f2 il capocannoniere del campionato con 62 gol e vinse la stecca d'oro, che per tre volte, in precedenza, aveva vinto il suo compagno Francesco Frasca.\nUndici gol in finale.\nAl termine di quella stagione l'A.F.P. Giovinazzo vinse anche la Coppa delle Coppe, e anche quella fu una vittoria storica: fu la prima squadra italiana a vincere un trofeo in campo internazionale. La finale vide la compagine pugliese opposta al Sentmenat di Barcellona. All'andata, in Spagna, il Sentmenat si impose per 11-4. Tutti credevano che il risultato fosse ormai acquisito, ma nessuno aveva fatto i conti con \"el diablo rubio\" cos\u00ec come cronisti spagnoli avevano ribattezzato Pino Marzella e al ritorno l'A.F.P. Giovinazzo riusc\u00ec a pareggiare il conto e chiuse i tempi regolamentari sul risultato di 10-3, recuperando lo svantaggio di 7 reti. Nei tempi supplementari la superiorit\u00e0 dei pugliesi venne confermata e la vittoria finale per 14-4 consegn\u00f2 la coppa nelle loro mani. Pino Marzella segn\u00f2 11 delle 14 reti giovinazzesi in quella partita.\nVerso il professionismo.\nVenne convocato da Gianni Massari, per la prima volta in Nazionale seniores ai Campionati del Mondo di Santiago del Cile. Alla sua prima partecipazione ad un mondiale a soli 18 anni viene inserito nella formazione ideale della manifestazione.\nL'A.F.P. al termine della stagione, dopo anni di corteggiamento delle pi\u00f9 forti squadre del nord, in concomitanza con l'anno del servizio militare, accett\u00f2 la proposta della Corradini Reggio Emilia.\nLa fortuna.\nPrimi passi da campione.\nCambiare radicalmente atmosfera non influenz\u00f2 in alcun modo la sua determinazione a diventare un campione di hockey di livello internazionale, come accadde invece per altri giocatori di hockey meridionali trasferitisi al Nord. Nel 1981 divenne nuovamente capocannoniere della serie A e vinse la Stecca d'oro, ma gli 81 gol segnati non servirono alla Corradini Reggio Emilia per vincere il titolo. Partecip\u00f2 ai Campionati Europei di Essen, in Germania, dove conquist\u00f2 insieme con la nazionale italiana il quarto posto e il titolo di capocannoniere. Nel 1982 la Corradini Reggio Emilia vinse il campionato di serie A e Pino Marzella non trad\u00ec: vinse per la terza volta consecutiva la classifica cannonieri con 90 gol. Al termine di quella stagione prese parte ai Campionati del Mondo di Barcelos, in Portogallo, ma la squadra italiana non guadagn\u00f2 piazzamenti prestigiosi. Al contrario, nel 1983, ai Campionati Europei di Vercelli l'Italia conquist\u00f2 la medaglia di bronzo e Pino Marzella segn\u00f2 8 gol. Quella stagione aveva vinto la classifica cannonieri della serie A con 60 gol. Dopo tre anni si concludeva il suo rapporto con la Corradini Reggio Emilia: fu ceduto alla Pompe Vergani Hockey Club Monza.\nL'esclusione.\nNella stagione 1983/84 fu al centro di discussioni, in quanto non partecip\u00f2 ai Campionati del mondo di Novara. La stampa nazionale attribu\u00ec questa mancata partecipazione a motivi disciplinari, ma in realt\u00e0 Marzella fino alla mezzanotte prima che il mondiale avesse inizio era in trattativa con i responsabili della nazionale circa un rimborso economico dovuto ad un infortunio subito nel mondiale precedente, che gli compromise il contratto con la Corradini.\nIl riscatto.\nLa stagione successiva rappresent\u00f2 un continuo riscatto: a testa bassa affront\u00f2 tutti gli attacchi di stampa e pubblico e condusse il Novara alla vittoria di campionato, Coppa Italia e Coppa CERS. Conquistando la classifica marcatori di tutte e tre le competizioni ed in particolare la sua quinta stecca d'oro consecutiva con 61 gol. Prese parte ai Campionati Europei di Barcelos, in Portogallo: l'Italia arriv\u00f2 al secondo posto e Pino Marzella venne giudicato miglior giocatore del torneo e capocannoniere avendo segnato 18 gol. La risposta che diede sul campo ai suoi detrattori fu di una limpidezza schiacciante e l'Amatori Vercelli mise a segno il colpo del mercato di quella stagione, strappandolo alla Pompe Vergani Hockey Club Monza, che possedeva ancora il suo cartellino.\nSubito con l'Amatori Vercelli vinse il campionato italiano ed il Mundialito per club a La Coru\u00f1a e Gianni Massari, riconfermato commissario tecnico della nazionale, lo convoc\u00f2 per i Campionati del Mondo a Sert\u00e3ozinho, in Brasile. In seguito a un campionato impeccabile, l'Italia divenne campione del mondo. Pino Marzella risult\u00f2 capocannoniere del torneo e venne giudicato miglior giocatore.\nCampione del mondo.\nVisse le stagioni successive all'insegna della ripetizione: poche vittorie gli mancavano per concludere la carriera da vincitore di tutti i possibili titoli. Vinse la stecca d'oro nel campionato 1986/87 segnando 71 gol, arriv\u00f2 terzo con l'Italia ai Campionati Europei di Oviedo e al termine di quella stagione fu ceduto dall'Hockey Club Amatori Vercelli al Beretta Hockey Club Monza, dove ritrovava come allenatore Gianni Massari. Nel 1988 partecip\u00f2 ai Campionati del Mondo di La Coru\u00f1a, in Spagna, dove l'Italia si laure\u00f2 campione del mondo per la seconda volta consecutiva. Marzella, capitano della compagine, mise a segno 8 gol, tra i quali il gol del pareggio a 5 minuti dal termine e lo storico 2-1 nella partita contro i padroni di casa, a dieci secondi dal termine, beffando il portiere avversario con un incredibile tiro all'incrocio dei pali dall'angolo basso della linea di porta su passaggio di Enrico Mariotti; dinanzi a un pubblico spagnolo imbestialito, che dopo pochi istanti avrebbe scagliato in malo modo la sua rabbia contro la squadra beniamina. I giornali italiani e internazionali lo definivano \"Maradona dell'hockey\". Tutto questo gli varr\u00e0 il riconoscimento della Medaglia d'oro al valore atletico.\nDopo aver vinto tutto.\nNella stagione 1988/89 vinse per l'ottava volta la classifica marcatori del campionato di serie A con 91 gol, portando la sua squadra al secondo posto in campionato e vincendo per la seconda volta la Coppa Italia e la Coppa CERS insieme. Fu ceduto dal Beretta Hockey Club Monza all'Amatori Lodi. Venne convocato nella selezione azzurra da Gianni Massari per prendere parte ai Campionati Europei a Lodi: puntualmente quella storica compagine nazionale conquist\u00f2 il titolo di campione d'Europa. La sua carriera non aveva pi\u00f9 nulla da dire. Ormai aveva vinto tutto, o quasi: l'unico trofeo assente nella sua personale bacheca delle vittorie era, e resta, la Coppa dei Campioni, la met\u00e0 delle volte non disputandola poich\u00e9 cambiava casacca quasi ogni anno dopo aver vinto il campionato.\nNel 1991 pass\u00f2 al Veroni Scat Correggio, ma fu quella stagione che Pino Marzella conobbe anche l'amarezza della sconfitta: la squadra retrocesse in serie A2 al termine dei Play Out, e Marzella pass\u00f2 al Roller Monza campione d'Italia in carica. Prima del ritiro fece l'ultima apparizione nella Nazionale italiana nell'estate del 1992 per prendere parte ai Giochi olimpici di Barcellona: l'hockey su pista non era disciplina olimpica e nel 1992 venne ammessa ai Giochi come disciplina dimostrativa. Doveva essere messo in scena un torneo fra le massime potenze dell'hockey con le squadre piene di campioni plurititolati e Pino Marzella non poteva mancare. Fu quello, in sostanza, il suo atto di addio all'hockey giocato ad alti livelli: l'Italia vinse la medaglia di bronzo. La sua pi\u00f9 grande amarezza fu quella di non aver potuto disputare la parte finale delle olimpiadi per uno stiramento subito nel girone di qualificazione.\nNel 1993 torna a Giovinazzo ed insieme ad alcuni amici rileva il G.S.H. Giovinazzo che militava in quel momento in A2 e con un campionato strepitoso in veste di allenatore/giocatore riport\u00f2 la squadra della sua citt\u00e0 nella massima serie.\nLa fama.\nClassico esempio di genio e sregolatezza, cannoniere implacabile, spesso tradito dal temperamento vivace e a volte esageratamente esuberante. Fantasioso, asso del dribbling, dal tiro saettante, era spesso duramente bersagliato dalle difese, ma sapeva farsi rispettare. Di temperamento vulcanico, ma generoso, \u00e8 stato nel suo periodo il giocatore pi\u00f9 forte al mondo, tra i pi\u00f9 forti di tutti i tempi e considerato soprattutto come personaggio, quello capace con una prodezza di risolvere una partita, come per\u00f2 di farla perdere quando i nervi lo tradivano. Ha caratterizzato in pieno l'onda del boom dell'hockey su pista italiano degli anni ottanta, cambiando otto squadre con estrema facilit\u00e0.\nOggi.\nFino a Dicembre 2010 Pino Marzella \u00e8 stato manager dell'A.F.P. Giovinazzo nel campionato di Serie A1. Dopo che l'aveva lasciata da giocatore nel 1980, l'A.F.P. Giovinazzo era stata privata nel corso degli anni dei suoi migliori atleti (tra cui i campioni del mondo Tommaso Colamaria e Franco Amato) attratti dalla prospettiva del professionismo, ed era inevitabilmente precipitata in uno stato di abbandono e degrado. Dal 2004 Pino Marzella \u00e8 stato capace, con il suo carisma, di raccogliere intorno a un progetto di rinascita sportiva la passione di decine di giovanissimi atleti e centinaia di tifosi e di riaccendere le speranze di un ritorno a alti livelli di competizione.\n\u00c8 ripartito dalla serie B e al primo tentativo, nella stagione 2004/05, ha ottenuto la promozione in serie A2. Dopo due campionati tra i cadetti, nel marzo 2007 ha condotto la squadra alla promozione nella massima serie, dopo 13 anni, con una squadra di ventenni. Nel campionato 2008/2009 ha conquistato la qualificazione alla coppa CERS, dopo ben 25 anni di assenza dell'A.F.P. Giovinazzo dallo scenario europeo. \u00c8 stato capace di dare un gioco intenso a una squadra fatta di talenti locali e stranieri, che \u00e8 riuscito ad attirare in una piccola realt\u00e0 come Giovinazzo con la sola forza del suo nome.\nDurante la stagione 2010/2011 ha deciso di lasciare la guida tecnica della prima squadra e dedicarsi alla gestione della societ\u00e0. In assenza di sponsor e in una situazione di pesante crisi finanziaria \u00e8 stato costretto a passare la societ\u00e0 a una cordata di imprenditori locali, ritirandosi cos\u00ec momentaneamente dall'hockey.\nIl 29/6/2011 viene annunciato il suo arrivo all'Amatori Lodi come allenatore per la stagione 2011/2012, dove vince la regular season con 23 vittorie su 26 incontri, disputa la final eight di Coppa Campioni, il 25 novembre 2011 vince la coppa Italia con l'Amatori Lodi come allenatore ed eguaglia il record di 18 vittorie consecutive (di tutte le manifestazioni nazionali ed internazionali) detenuto fino a quel momento dai galattici del Follonica.\nDal luglio 2013 Pino Marzella allena la Pattinomania Matera, formazione che milita nel campionato nazionale di serie A1, dove centra una storica permanenza nella massima serie con ragazzi del posto.\nDal 2015 \u00e8 commissario tecnico della Nazionale femminile.\nDa ottobre 2015 allena l'Hockey Bassano formazione che milita nel campionato nazionale di serie A1, subentrando ad Enrico Bernardini dopo due giornate di campionato.\nChiude la regular season al sesto posto."}
{"id": "661644", "revid": "87971", "url": "https://it.wikipedia.org/wiki?curid=661644", "title": "Edoardo IV", "text": ""}
{"id": "661649", "revid": "767487", "url": "https://it.wikipedia.org/wiki?curid=661649", "title": "Avventura al motel", "text": "Avventura al motel \u00e8 un film del 1963 diretto dal regista Renato Polselli.\nTrama.\nIn un motel s'incontrano un calciatore sfuggito al controllo del suo manager e sua moglie prima di un'importante partita, due giovani decisi a dichiararsi ai loro genitori e Rico e Gemma, decisi a sposarsi e a trascorrere l\u00ec la luna di miele."}
{"id": "661653", "revid": "287204", "url": "https://it.wikipedia.org/wiki?curid=661653", "title": "Purusa", "text": ""}
{"id": "661654", "revid": "1305772", "url": "https://it.wikipedia.org/wiki?curid=661654", "title": "Afl", "text": ""}
{"id": "661655", "revid": "767487", "url": "https://it.wikipedia.org/wiki?curid=661655", "title": "Queste pazze, pazze donne", "text": "Queste pazze, pazze donne \u00e8 un film a episodi del 1964 diretto dal regista Marino Girolami.\n\u00c8 composto da quattro episodi: \"Il gentil sesso\", \"Siciliani a Milano\", \"Pochi ma buoni\" e \"La gar\u00e7onni\u00e8re\".\nTrama.\nUno psichiatra cerca di dimostrare in quattro casi come il comportamento delle donne possa produrre conseguenze negative sull'uomo.\n\"Gentil sesso\".\nUna ragazza riesce a difendere il fidanzato a colpi di arti marziali, dalle prepotenze di gelosia della sua ex con fratelli al seguito.\n\"Pochi ma buoni\".\nUn deputato moralista e difensore del buon costume resta ferito in seguito ad un incidente d'auto. Viene curato e ospitato da una donna che permette alle quattro figlie di girare in casa in costume da bagno o scollacciate, provocando l'imbarazzo dell'uomo.\n\"Siciliani a Milano\".\nDue imprenditori vinicoli, pur di mandare in porto un affare, cercano in tutti i modi di concedere le loro mogli ai clienti.\n\"La gar\u00e7onni\u00e8re\".\nImpiegato e direttore si ritrovano per equivoco nella stessa stanza gar\u00e7onni\u00e8re procurata ad entrambi per una scappatella con le amanti, ignorando il fatto che si tratta delle rispettive mogli."}
{"id": "661661", "revid": "1610933", "url": "https://it.wikipedia.org/wiki?curid=661661", "title": "Galagone", "text": ""}
{"id": "661662", "revid": "14691", "url": "https://it.wikipedia.org/wiki?curid=661662", "title": "Galagonidi", "text": ""}
{"id": "661663", "revid": "1048993", "url": "https://it.wikipedia.org/wiki?curid=661663", "title": "Pirati Civitavecchia", "text": "La Cvskating \u00e8 una societ\u00e0 di hockey in-line maschile di Civitavecchia (RM), e partecipa attualmente al campionato di Serie B.\nStoria.\nI Pirati Civitavecchia nasce nel 2000. Nel 2007 conquista la promozione in A1; dopo un eccellente campionato di A2, i Pirati riescono a vincere la sfida decisiva a San Benedetto del Tronto per 3-1, ottenendo cos\u00ec il primo posto e di conseguenza la storica promozione.\nNella stagione 2007/2008 Pirati partecipano al loro primo campionato di A1 conquistando un inaspettato settimo posto e venendo sconfitti dai campioni d'Europa dell'Asiago Vipers ai play-off, costringendoli in gara 1 a un overtime.\nI Pirati alla loro seconda stagione in A1 (2008/2009) concludono con un sesto posto, frutto di una stagione dalle altalenanti prestazioni (dovute anche alla pista di allenamento scoperta che ha influenzato la costanza degli allenamenti) mancando l'Europa di una sola posizione.\nIn estate viene comunicato l'allargamento dei posti a disposizione (da cinque a sei) per la Confederation Cup, permettendo alla squadra civitavecchiese di partecipare ai gironi della coppa.\nI Pirati disputano un ottimo torneo arrivando fino alla semifinale. Conquistano il 3\u00ba posto finale della competizione. La stagione viene chiusa con un quinto posto il campionato 2009/2010.\nNell'agosto 2010 diventa allenatore della squadra l'ex difensore dei Pirati, Stefan Bendula. La stagione 2010/2011 vede i Pirati conquistare il loro primo storico trofeo nazionale, la \"Coppa Italia\"; agli inizi di dicembre 2010 viene inaugurato il PalaHockey di Civitavecchia, dedicato al giovane giocatore Indra Mercuri, morto in un incidente stradale il 28 dicembre 2008 a 16 anni.\nNel 2011 a causa di problemi finanziari non si iscrive alla serie A1 e riparte dalla serie B. La crisi societaria poi costringe la squadra a cessare la propria attivit\u00e0 nel maggio 2014."}
{"id": "661664", "revid": "438678", "url": "https://it.wikipedia.org/wiki?curid=661664", "title": "L'amore primitivo", "text": "L'amore primitivo \u00e8 un film del 1964 diretto dal regista Luigi Scattini.\nProduzione.\nGli interni del film (le sequenze con Franchi e Ingrassia e la Mansfield) sono stati girati nel \"Cavalieri Hilton Hotel\" di Roma.\nDistribuzione.\nNel 1967 \u00e8 stato distribuito in Francia (\"L'amour primitif\") e in Germania Occidentale (\"Primitive Liebe\")."}
{"id": "661667", "revid": "599013", "url": "https://it.wikipedia.org/wiki?curid=661667", "title": "Arenella (Napoli)", "text": "L'Arenella \u00e8 un quartiere facente parte della quinta municipalit\u00e0 del comune di Napoli insieme al quartiere Vomero.\nConfina, oltre che a sud con il Vomero: a ovest con Soccavo; a nord con Chiaiano e per poco anche col quartiere San Carlo all'Arena; a est confina, infine, coi quartieri Stella e Avvocata.\nEtimologia.\nSecondo alcune fonti, l'origine del suo nome \u00e8 probabilmente da ricollegarsi al fatto che uno dei nuclei antichi di tale zona, piazzetta Arenella, nei pressi della moderna piazza Muzij, si presentava e si presenta come una piccola arena, in cui in passato si svolgevano gli incontri, i mercati e le manifestazioni civili e religiose pi\u00f9 importanti.\nSecondo il canonico Carlo Celano la denominazione (in comune con quella di Arenaccia), \u00e8 dovuta ai detriti arenosi provenienti dalla collina dei Camaldoli trasportati dall'acqua piovana.\nIn particolare prima del XX secolo nella zona collinare della citt\u00e0, costituita allora per lo pi\u00f9 da zone agricole, non si denominavano mai o quasi gli spiazzi presenti sul territorio col termine di piazza o piazzetta, bens\u00ec col nome di \"largo\" (come ad esempio largo Antignano, tuttora esistente) o di \"arena\", le cui deformazioni quartierali sono appunto quelle di Arenella e Arenaccia.\nStoria.\nIl luogo, essendo isolato e molto scosceso, rimase, fino al '900, privo d'insediamenti di rilievo. Erano presenti, oltre a poche solitarie ville nobiliari (sorte dal '600 in poi ad opera di notabili napoletani, come dimore di villeggiatura), esclusivamente due nuclei abitativi rurali: il villaggio Arenella e le Due Porte. Le vie d'accesso erano sentieri in aspra salita, percorsi perlopi\u00f9 a dorso d'asino.\nL'urbanizzazione del nuovo rione Arenella era gi\u00e0 nei piani del Risanamento del 1886, ma la societ\u00e0 Risanamento, per carenza di fondi, inizi\u00f2 ad eseguire i lavori necessari solo nel 1926; con l'intenzione, peraltro, di destinare a giardini, vie e piazze pi\u00f9 della met\u00e0 del territorio da urbanizzare. Il nucleo della nuova sistemazione fu la struttura a raggiera di piazza Medaglie d'Oro. Prima della seconda guerra mondiale fu dunque realizzata l'ossatura dell'impianto viario, ma ben poche costruzioni abitative. Nel corso degli anni venti, inoltre, la salubrit\u00e0 dei luoghi spinse gli urbanisti a indicare la parte pi\u00f9 alta dell'Arenella come sede pi\u00f9 adatta per un grande complesso ospedaliero.\nIl nuovo rione Arenella inizi\u00f2 gradualmente a rimodernarsi dal 1930, attraverso le costruzioni di nuove strade e palazzi, mentre il Vomero si avviava a diventare un quartiere residenziale signorile, espandendosi verso Posillipo e i Camaldoli. Configurandosi invece successivamente come un quartiere medio-borghese, incluse al suo interno il rione, non senza scempi edilizi.\nLa crescita costruttiva del quartiere si arrest\u00f2 durante gli anni quaranta. Precedentemente la zona, oggetto assieme al resto della quinta municipalit\u00e0 di un'urbanizzazione dalla bassa intensit\u00e0 caratterizzata dalla costruzione di un piccolo numero di palazzi sulle nuove strade, opere risalenti al regime fascista, rimase sostanzialmente invariata.\nLa zona \u00e8 stata massicciamente urbanizzata a partire dalla seconda met\u00e0 del Novecento, conseguentemente alla saturazione edilizia del vicino quartiere del Vomero.\nMonumenti e luoghi d'interesse.\nNei pressi della piazzetta Arenella, nel piccolo agglomerato di case attorno alla chiesa di Santa Maria del Soccorso all'Arenella (1607), era situata la casa natale del grande pittore Salvator Rosa, una vecchia masseria rurale sulla cui parete il 20 ottobre 1876 fu apposta una lapide commemorativa; ma nel 1938 l'edificio fu distrutto, insieme ad altre vecchie case contigue, per ottemperare al piano di ampliamento del rione Arenella e costruire nuovi palazzi. Nel febbraio del 1933 fu posto nella piazza un monumento in bronzo all'artista, su modello di una statua di Achille D'Orsi del 1871. Oggi \u00e8 collocato al centro di piazza Francesco Muzii, nelle immediate vicinanze di piazzetta Arenella, essendo stato spostato da quest'ultima nel 1963 quando vi fu sistemata l'immagine della Madonna Immacolata.\nAltri importanti edifici di culto sono la parrocchia Beata Vergine Immacolata a piazza dell'Immacolata, la chiesa di Sant'Anna all'Arenella (1900), la Chiesa di Santa Maria della Provvidenza (1794) e la chiesa dell'Arciconfraternita di Santa Maria del Soccorso (1704), costruite prima del boom edilizio della seconda met\u00e0 del XX secolo. In questo periodo infatti si aggiunsero il complesso parrocchiale di Santa Maria della Rotonda e la nuova Cappella Cangiani.\nNel quartiere \u00e8 anche presente una delle due statue dedicata a Tot\u00f2, inaugurata il 17 aprile 1999, presso via Sigmund Freud, nella zona Rione Alto.\nNel territorio dell'Arenella vi sono la zona ospedaliera (comprendente il Policlinico Universitario e le facolt\u00e0 di Medicina, Farmacia e Biotecnologie dell'Universit\u00e0 Federico II e gli ospedali Antonio Cardarelli, Pascale, Cotugno, e Monaldi), centri ricerca del CNR, del Tigem ed il parco urbano dei Camaldoli."}
{"id": "661668", "revid": "1610933", "url": "https://it.wikipedia.org/wiki?curid=661668", "title": "Galagide", "text": ""}
{"id": "661669", "revid": "14691", "url": "https://it.wikipedia.org/wiki?curid=661669", "title": "Galagidi", "text": ""}
{"id": "661670", "revid": "14691", "url": "https://it.wikipedia.org/wiki?curid=661670", "title": "Galagoni", "text": ""}
{"id": "661674", "revid": "44638", "url": "https://it.wikipedia.org/wiki?curid=661674", "title": "Avventure al motel", "text": ""}
{"id": "661676", "revid": "1305772", "url": "https://it.wikipedia.org/wiki?curid=661676", "title": "Steward", "text": ""}
{"id": "661678", "revid": "838137", "url": "https://it.wikipedia.org/wiki?curid=661678", "title": "Bettazzi", "text": ""}
{"id": "661683", "revid": "1305772", "url": "https://it.wikipedia.org/wiki?curid=661683", "title": "X1", "text": ""}
{"id": "661684", "revid": "486946", "url": "https://it.wikipedia.org/wiki?curid=661684", "title": "Pino marzella", "text": ""}
{"id": "661685", "revid": "124597083", "url": "https://it.wikipedia.org/wiki?curid=661685", "title": "X4", "text": ""}
{"id": "661686", "revid": "123682793", "url": "https://it.wikipedia.org/wiki?curid=661686", "title": "Ferrara Hockey", "text": " \nIl Ferrara Hockey \u00e8 una societ\u00e0 di hockey in-line di Ferrara (FE) che milita in Serie A.\nStoria.\nLa Pattinatori Estensi.\nLa prima societ\u00e0 di hockey in-line venne fondata nel 1997 da una societ\u00e0 gi\u00e0 attiva da decenni nell'hockey su pista e si iscrisse al campionato di serie B. Dopo due stagioni conquist\u00f2 la promozione in A2 e nel 2004 ottenne la promozione nella massima serie, a causa dei costi di gestione superiori alle possibilit\u00e0 economiche del team il settore hockey venne sciolto.\nFerrara Hockey.\nNel luglio 2004 fu fondato dai genitori degli atleti della Pattinatori Estensi e Baruffa Daniela fu nominata presidente.\nOttenne il titolo sportivo della vecchia societ\u00e0 e gioc\u00f2 nella massima serie ma venne subito retrocessa a causa di una penalizzazione ottenuta per non aver schierato in pi\u00f9 di un'occasione la squadra giovanile.\nTermin\u00f2 nelle posizioni di centro-alta classifica le stagioni successive in seconda serie e l'obiettivo della promozione venne raggiunto nel 2008. Contemporaneamente venne sviluppato anche il settore giovanile.\nRecord stagione per stagione.\n\"Legenda: PG= Partite Giocate, V = Vittorie, S = Sconfitte, P =Pareggi, GF = Gol Fatti, GS = Gol Subiti\"\n\"Sistema Punteggio: V = 3 punti, P = 1 punto\"\n\"Legenda: PG = Partite Giocate, V = Vittorie, VOT = Vittorie Overtime, VR = Vittorie Rigori, S = Sconfitte, SOT = Sconfitte Overtime, SR = Sconfitte Rigori, GF = Gol Fatti, GS = Gol Subiti\"\n\"Sistema Punteggio: V = 3 punti; VOT/VR = 2 punti, SOT/SR = 1 punto\""}
{"id": "661687", "revid": "1305772", "url": "https://it.wikipedia.org/wiki?curid=661687", "title": "X5", "text": ""}
{"id": "661688", "revid": "1305772", "url": "https://it.wikipedia.org/wiki?curid=661688", "title": "X6", "text": ""}
{"id": "661690", "revid": "1305772", "url": "https://it.wikipedia.org/wiki?curid=661690", "title": "X7", "text": ""}
{"id": "661691", "revid": "1305772", "url": "https://it.wikipedia.org/wiki?curid=661691", "title": "X8", "text": ""}
{"id": "661692", "revid": "1305772", "url": "https://it.wikipedia.org/wiki?curid=661692", "title": "X9", "text": ""}
{"id": "661695", "revid": "416175", "url": "https://it.wikipedia.org/wiki?curid=661695", "title": "Adimari (famiglia)", "text": "La famiglia Adimari era un'antica famiglia di Firenze, \"di primo cerchio\", ricordata dal Villani e dal Malespini.\nStoria.\n\u00c8 piuttosto controversa la loro supposta parentela con la famiglia franca degli Hucpoldingi scesi in Italia con Ludovico II, il figlio di Lotario I, aventi come capostipite Hucpold.\nEbbe alcuni consoli tra i suoi componenti:\nI suoi uomini che erano tra i capi della fazione guelfa e odiatissimi dai Ghibellini furono scacciati dalla citt\u00e0 una prima volta nel 1248 da questi (in quell'occasione fu abbattuta una loro torre sulla quale sorse poi la Loggia del Bigallo) rientrati in citt\u00e0 quando i Ghibellini ne furono a loro volta scacciati dal popolo vissero tutta l'esaltalte esperienza del periodo 1250-1260 inquadrati nell'esercito popolare.\nIl famoso episodio prima della battaglia di Montaperti che ha come protagonista il saggio Tegghiaio Aldobrandi mostra quanta poca forza avesse in quel momento la vecchia aristocrazia guelfa e ghibellina. Dopo la battaglia i Ghibellini ebbero modo di prevalere nuovamente e di rientrare in citt\u00e0. E fu per gli Adimari giocoforza riprender la via dell'esilio, che fu glorioso, illuminato dalle imprese di Forese degli Adimari.\nIl periodo ghibellino di Firenze si chiudeva definitivamente nel 1266 battaglia di Benevento, che vide l'imperatore sconfitto e la fuga ignominiosa dei Ghibellini da Firenze. Al ritorno gli Adimari ripresero la loro posizione tra le famiglie predominanti.\nTutto il periodo 1266-1280 risplende della loro potenza. Ma le cose stavano profondamente cambiando e la potenza degli Adimari giunta al suo culmine (Nel 1278 ben 13 di loro figurano nel consiglio: dominus Capestro, dominus Gianni Borsellino, dominus Sozio vocato Goccia di dominus Filigno, dominus Forese di dominus Buonaccorso, Tice di dominus Uberto, Giannuccio di dominus Bernardo, Lapo di dominus Manfredi, dominus Adimari di Gianni di Bernardo, dominus Ruggero Rosso, Guido Benso di dominus Lapo, dominus Gherardo Sgrana, Filigno di dominus Duccio, Bindo di dominus Pepo.) stava per giungere al termine.\nNuove forze stavano crescendo a Firenze. Si giunse cos\u00ec nel 1282 alla creazione di una nuova forma istituzionale. E nel 1293 alla emanazione degli ordinamenti di giustizia con cui anche gli Adimari insieme con un'altra settantina di famiglie cittadine venivano dichiarati Magnati ed esclusi dal governo della citt\u00e0. Le tensioni interne alla classe magnatizia esplosero infine nelle lotte tra Guelfi bianchi e Guelfi neri che videro gli Adimari schierati con la parte bianca (ad eccezione del ramo dei Cavicciuli).\nTroviamo ancora gli Adimari protagonisti in una delle congiure contro il Duca di Atene.\nLa famiglia ebbe anche un beato, Ubaldo Adimari, detto il beato \"Ubaldo da Borgo San Sepolcro\".\nLa famiglia si estinse nel 1736.\nLo stemma.\nIl loro stemma era troncato, cio\u00e8 diviso orizzontalmente in due fasce, oro per quella superiore e azzurro per quella inferiore.\nGli Adimari e Dante Alighieri.\nDante li cita senza scriverne il nome tra le antiche famiglie di Firenze, attraverso le parole di Cacciaguida:\nIl senso dei versi \u00e8 molto duro: gente prepotente che si avventa come un drago dietro agli esuli, mentre davanti a chi si fa forte con loro, o chi gli offre denari si placa come un agnello, gi\u00e0 veniva in citt\u00e0 [all'epoca di Cacciaguida], ma con persone di poco conto, e Ubertino Donati - questa \u00e8 la traccia per scoprire a chi si sta alludendo - maritato ad una Adimari, fu scontento di essersi imparentato con un suocero di tale famiglia.\nIn realt\u00e0 come abbiamo visto gli Adimari erano famiglia di primo cerchio e grande famiglia dell'aristocrazia consolare e sfugge perch\u00e9 i Donati avrebbero dovuto vergognarsi di loro.\nGli Adimari erano di \"parte bianca\" come Dante ad eccezione di un loro ramo: i Cavicciuli. I motivi rancore di Dante avrebbero quindi dovuto essere indirizzati solo verso questi ultimi di \"parte nera\" ed in particolare verso Boccaccio Adimari, che si sarebbe impossessato di una parte dei beni degli Alighieri dopo la cacciata in esilio dei guelfi bianchi. Dante non esclude nessuno.\nLi taccia invece tutti come \"picciola gente\" cio\u00e8 persone di nobilt\u00e0 recente.\nTratta male anche l'orgoglioso Filippo Argenti degli Adimari, collocato dal poeta nell'Inferno nel V cerchio degli iracondi, dove sia Dante sia Virgilio gli si rivolgono con parole di forte disprezzo.\nTratta male anche una gloria della nazione fiorentina come il Tegghiaio Aldobrandi degli Adimari, inserito nel terzetto di fiorentini uomini d'arme illustri nel girone dei sodomiti (Inf. XVI, 40-42). Pur avendo poi per lui parole di grandissima deferenza.\nCome disse poi uno degli Adimari del XVII secolo: esser citati da Dante Alighieri fa comunque piacere.\nCase, torri, loggia, corso.\nLa zona di via Calzaiuoli pi\u00f9 vicina a piazza del Duomo era detta \"Corso degli Adimari\" perch\u00e9 qui essi possedevano numerosi edifici:\nTutti questi edifici vennero abbattuti quando via dei Calzaiuoli venne allargata tra il 1842 e il 1844, su progetto dell'architetto Flaminio Chiesi.\nRestano invece ancora la Torre degli Adimari, all'angolo con via Tosinghi, e le tracce di una seconda torre all'angolo con il Vicolo degli Adimari.\nNel primo Quattrocento Alamanno Adimari fu vescovo di Firenze e in seguito cardinale. Nello stesso secolo Lo Scheggia dipinse il celebre \"Cassone Adimari\" in occasione di un matrimonio in famiglia Adimari, sul quale \u00e8 raffigurato il corteo nuziale che con dovizia di dettagli si muove nel quartiere delle case degli Adimari, con Piazza del Duomo sullo sfondo. Una \"Villa degli Adimari\" si trova in localit\u00e0 Vicchio.\nPossedimenti degli Adimari si trovano anche nella citt\u00e0 di Poggibonsi, al Castello di Strozzavolpe e presso una casa storica nel centro storico ubicata in Vicolo Buonaccorsi."}
{"id": "661696", "revid": "78273", "url": "https://it.wikipedia.org/wiki?curid=661696", "title": "Guelfa", "text": ""}
{"id": "661698", "revid": "9316", "url": "https://it.wikipedia.org/wiki?curid=661698", "title": "Francisco da Toledo", "text": ""}
{"id": "661701", "revid": "125738539", "url": "https://it.wikipedia.org/wiki?curid=661701", "title": "Aniano di Alessandria", "text": "Fu nominato successore di San Marco evangelista e fu anche la prima persona ad essere convertita da quest'ultimo nella regione. La sua agiografia \u00e8 narrata negli apocrifi \"Atti di San Marco\" nonch\u00e9 nell'opera storiografica di Eusebio di Cesarea.\nBiografia.\nLe fonti predette narrano che san Marco, dopo il viaggio in Cirenaica, una volta entrato a Rakotis, sobborgo di Alessandria, cerc\u00f2 un calzolaio a causa della rottura di uno dei suoi sandali. Si rec\u00f2 nella bottega di Aniano il quale, mentre era intento nelle riparazioni, si punse la mano con l'ago da lavoro. Il calzolaio proruppe allora nel grido \"Heis ho Theos\" (\"Dio \u00e8 uno\") in preda al dolore. Marco colse l'occasione del grido di Aniano per predicare al medesimo il Vangelo, guarendogli nel frattempo miracolosamente la ferita.\nMarco fu in seguito invitato dallo stesso nella propria casa, dove predic\u00f2 il Vangelo anche alla famiglia del calzolaio e battezz\u00f2 la stessa insieme al padrone di casa. Un gran numero di nativi furono presto convertiti da Marco e dai suoi seguaci, causando nel contempo un ritorno alle pratiche pagane di coloro i quali, rifiutando la conversione, si sentirono in obbligo di difendere gli dei locali dalla nuova fede.\nIl perch\u00e9 Aniano si professasse gi\u00e0 monoteista durante il suo incontro con Marco \u00e8 solo ipotizzabile. Secondo alcuni, era egli stesso un ebreo, o forse un nativo pagano convertitosi (ad Alessandria era infatti presente una fiorente comunit\u00e0 ebraica).\nOrdinazione di Aniano.\nA seguito dell'inasprimento dei rapporti con i non cristiani Marco decise di lasciare Alessandria per un certo periodo, ordinando Aniano vescovo. Ordin\u00f2 inoltre tre presbiteri e sette diaconi. Incaric\u00f2 queste persone di guidare in sua assenza la Chiesa.\nMarco rimase lontano per due anni, durante i quali si rec\u00f2 a Roma, Aquileia e Ravenna, predicando e convertendo le popolazioni locali. Al suo ritorno trov\u00f2 la Chiesa alessandrina implementata considerevolmente. I fedeli, durante la sua assenza, avevano inoltre costruito un edificio religioso a Bucalis, nella parte orientale del porto di Alessandria, conosciuto anche come Portus Magnus durante la Dinastia tolemaica.\nA seguito del martirio di Marco, avvenuto il trentesimo giorno di Baramudah, Aniano divent\u00f2 guida e punto di riferimento della chiesa alessandrina. Svolse tale carica per diciassette anni e mezzo. Durante tale periodo il numero di fedeli crebbe considerevolmente permettendo a quest'ultimo di ordinare nuovi preti e diaconi. Aniano mor\u00ec nel proprio letto e fu seppellito vicino a Marco a Bucalis.\nControversia.\n\u00c8 controverso se Aniano sia da considerare il primo o secondo patriarca di Alessandria. La Chiesa cattolica e quelle ortodosse ritengono sia stato il primo, mentre la copta lo enumera come secondo, conferendo il ruolo di primo a san Marco.\nVenerazione.\nViene venerato come santo dalla Chiesa cattolica e da quelle ortodosse che lo ricordano il 25 aprile. La Chiesa copta lo commemora il 16 novembre. Il corpo del Santo \u00e8 custodito nella Chiesa di San Clemente a Venezia."}
{"id": "661702", "revid": "1876278", "url": "https://it.wikipedia.org/wiki?curid=661702", "title": "Betti", "text": ""}
{"id": "661704", "revid": "599", "url": "https://it.wikipedia.org/wiki?curid=661704", "title": "Bernardino Betti", "text": ""}
{"id": "661713", "revid": "123962160", "url": "https://it.wikipedia.org/wiki?curid=661713", "title": "Leptailurus serval", "text": "Il serval () detto anche servalo () (Leptailurus serval ) \u00e8 un felino selvatico originario dell'Africa. Piuttosto raro nel Nordafrica e nel Sahel, \u00e8 ampiamente diffuso nei paesi subsahariani, fatta eccezione per le regioni occupate dalla foresta pluviale. Sulla lista rossa della IUCN figura come \u00abspecie a rischio minimo\u00bb (\"Least Concern\").\n\u00c8 l'unico membro del genere Leptailurus e venne descritto per la prima volta dal naturalista tedesco Johann Christian Daniel von Schreber nel 1776. Ne vengono riconosciute diciotto sottospecie. Il serval \u00e8 un felino snello, di medie dimensioni, che misura 54-62 cm di altezza alla spalla e pesa tra i 9 e i 18 kg. \u00c8 caratterizzato da una testa piccola, delle grandi orecchie, un mantello di colore variabile dal giallo oro al \"beige\" con macchie e strisce nere, e una breve coda dalla punta nera. Rispetto alle dimensioni generali del corpo, il serval \u00e8 il felino con le zampe pi\u00f9 lunghe.\nAttivi sia di giorno che di notte, i serval tendono a condurre un'esistenza solitaria, con interazioni sociali ridotte al minimo. Gli esemplari di entrambi i sessi hanno un proprio territorio di 10-32 km\u00b2, che viene marcato con feci e saliva. I serval sono carnivori - predano roditori (in particolare ratti delle paludi), piccoli uccelli, rane, insetti e rettili. Il serval utilizza l'udito per localizzare la preda; per uccidere piccole prede, effettua salti verticali da terra fino ad oltre 2 m di altezza per poi atterrare sulla vittima con le zampe anteriori e infine ucciderla con un morso sul collo o sulla testa. L'accoppiamento ha luogo in periodi differenti dell'anno a seconda della varie zone del suo areale, ma in genere una o due volte l'anno nella stessa area. Dopo un periodo di gestazione di due o tre mesi, la femmina d\u00e0 alla luce da uno a quattro piccoli. Svezzati all'et\u00e0 di un mese, questi ultimi iniziano a catturare da soli le prime prede a sei mesi e lasciano la madre a 12 mesi.\nIl serval predilige le aree con una fitta copertura, come canneti, zone ricoperte da erba alta e le aree vicine agli specchi d'acqua, e si incontra pertanto in zone umide e savane. \u00c8 presente in numerose aree protette sparse in tutto il suo areale, e la caccia a questo animale \u00e8 vietata o regolamentata a seconda dei paesi.\nTassonomia.\nIl nome scientifico del serval \u00e8 \"Leptailurus serval\". \u00c8 l'unica specie del genere \"Leptailurus\". Venne descritto per la prima volta dal naturalista tedesco Johann Christian Daniel von Schreber con il nome di \"Felis serval\". Nel 1858, il naturalista russo Nikolaj Severcov propose il nome generico \"Leptailurus\".\nNel XIX e XX secolo, alcuni tassonomisti, analizzando le varie pelli di serval, identificarono due specie sulla base del modello del mantello: \"Felis serval\" (il serval), con macchie grandi e pronunciate, e \"F. servalina\" o \"F. ornata\" (il gatto servalino), ricoperto da punti a forma di lentiggine. \"F. servalina\" venne descritto per la prima volta nel 1839 dal naturalista irlandese William Ogilby a partire da un esemplare proveniente dalla Sierra Leone; nel 1867, lo zoologo britannico John Edward Gray descrisse \"F. herschelii\" in base ad una pelle di provenienza indiana, ma che probabilmente si trattava di un'altra pelle di gatto servalino. Nel 1907, lo zoologo britannico Reginald Innes Pocock giunse alla conclusione che le due forme dovevano essere considerate specie indipendenti, ma ritratt\u00f2 questa affermazione nel 1917. Alla fine, le due forme vennero riconosciute appartenenti alla stessa specie. Un'altra forma, \"F. himalayanus\" (il serval dell'Himalaya), venne descritta a partire da una pelle proveniente dalla regione himalayana; tuttavia, il naturalista scozzese William Jardine annot\u00f2 in \"The Naturalist's Library\" (1843) che nessun esemplare del genere era stato identificato da lui o dai suoi colleghi e che differiva considerevolmente dal comune serval. Nel 1944, Pocock identific\u00f2 tre razze di serval nell'Africa settentrionale.\nLe relazioni filogenetiche del serval sono rimaste per lungo tempo in discussione; nel 1997, i paleontologi M. C. McKenna e S. K. Bell classific\u00f2 \"Leptailurus\" come un sottogenere di \"Felis\", mentre altri, come O. R. P. Bininda-Edmonds (dell'Universit\u00e0 tecnica di Monaco) hanno raggruppato questo genere con \"Felis\", \"Lynx\" e \"Caracal\". Gli studi degli anni 2000 e 2010 indicano che il serval, insieme al caracal e al gatto dorato africano, forma una delle otto linee evolutive della famiglia Felidae. Secondo uno studio genetico del 2006, questa linea evolutiva fece la sua comparsa 8,5 milioni di anni fa e l'antenato di questo lignaggio arriv\u00f2 in Africa 8,5-5,6 milioni di anni fa.\nAttualmente vengono riconosciute fino a 18 sottospecie, ma alcuni autori ne riconoscono un numero inferiore:\nLo studio del 2006 ha indicato che le relazioni filogenetiche del serval sono le seguenti:\nEtimologia.\nIl nome \"Leptailurus\" potrebbe derivare dal greco medievale \u03bb\u03b5\u03c0\u03c4\u03b1\u03bb\u03ad\u03bf\u03c2 o \u03bb\u03b5\u03c0\u03c4\u03cc\u03c2, che significa \u00abelegante\u00bb, \u00abdelicato\u00bb. Il nome \u00abserval\u00bb, invece, si fa risalire al latino medievale \"Lupus cervalis\" (\u00ablupo simile a un cervo\u00bb) o al suo equivalente portoghese \"lobo-cerval\" (nome usato per indicare la lince pardina). Il primo utilizzo registrato di questo nome risale al 1771. Un altro nome con cui viene indicato il serval \u00e8 \u00abtierboskat\u00bb, termine afrikaans che significa letteralmente \u00abgatto-tigre di foresta\u00bb.\nDescrizione.\nIl serval \u00e8 un felino di medie dimensioni dalle forme snelle; misura 54-62 cm di altezza alla spalla e pesa tra gli 8 e i 18 kg, anche se le femmine tendono ad essere pi\u00f9 leggere. In genere la lunghezza del corpo si aggira tra i 67 e i 100 cm. Generalmente i maschi hanno una costituzione pi\u00f9 robusta delle femmine. Tra le particolarit\u00e0 fisiche che pi\u00f9 lo caratterizzano vi sono una testa piccola, delle grandi orecchie, un mantello con macchie e strisce e una breve coda dalla punta nera lunga circa 30 cm. Rispetto alle dimensioni generali del corpo, il serval \u00e8 il felino con le zampe pi\u00f9 lunghe, soprattutto a causa della straordinaria lunghezza delle ossa metatarsali del piede. Anche le dita sono allungate, e insolitamente mobili.\nIl manto presenta una colorazione di fondo variabile dal giallo oro al \"beige\", ricoperta da un gran numero di macchie e strisce nere. Le macchie mostrano una grande variazione nelle dimensioni. Sono noti anche serval melanici. Tra le caratteristiche facciali proprie della specie figurano gli occhi di colore marroncino o verdognolo, vibrisse bianche sul muso e vicino alle orecchie, orecchie grandi come quelle di un gatto domestico (ma pi\u00f9 grandi in rapporto alle dimensioni della testa) e nere sul retro, al centro del quale si trova una banda orizzontale bianca, mento biancastro e macchie e strisce sulle guance e sulla fronte. Tre o quattro strisce nere corrono dal retro della testa fino alle spalle, dove si frammentano in file di macchie. L'addome, di colore bianco, \u00e8 ricoperto da un sottopelo folto e morbido e da soffici peli di guardia (lo strato di pelliccia a protezione del sottopelo) lunghi 5-10 cm. Al contrario, i peli di guardia che si trovano su collo, sul dorso e sui fianchi misurano 3 cm al massimo, e quelli della faccia raggiungono a malapena 1 cm. Le orecchie, posizionate molto vicine tra loro, hanno la parte posteriore di colore nero, al centro della quale si trova una banda longitudinale bianca; esse possono ruotare fino a 180 gradi indipendentemente l'una dall'altra. Nel serval sono particolarmente sviluppati i sensi dell'olfatto, dell'udito e della vista.\nIl serval \u00e8 simile nell'aspetto ad un'altra specie con cui condivide l'areale, il caracal, ma lascia impronte pi\u00f9 strette, ha il cranio pi\u00f9 rotondo ed \u00e8 privo dei ciuffi sulle orecchie caratteristici di quest'ultimo. Il gatto dorato africano \u00e8 di colore pi\u00f9 scuro e presenta caratteristiche del cranio differenti. Il serval pu\u00f2 ricordare il ghepardo per struttura e disegno del mantello, ma non per le dimensioni. Inoltre, condivide alcuni adattamenti agli \"habitat\" di palude con il gatto della giungla: entrambi questi felini hanno orecchie grandi e appuntite che consentono loro di localizzare la preda con successo e lunghe zampe che permettono loro di spostarsi attraverso il terreno fangoso e l'acqua.\nBiologia.\nI serval sono attivi sia di giorno che di notte; picchi di maggiore attivit\u00e0 possono essere riscontrati al mattino presto, intorno al crepuscolo e a mezzanotte. In giornate fredde o piovose possono essere attivi per un periodo di tempo pi\u00f9 lungo. Durante le ore pi\u00f9 calde della giornata, riposano o si puliscono all'ombra dei cespugli o dell'erba. Sono generalmente animali piuttosto cauti, sebbene possano essere meno vigili quando non ci sono grandi carnivori o animali da preda in giro. Ogni notte, camminando, possono coprire distanze di 2-4 km. Spesso i serval utilizzano particolari sentieri per raggiungere determinate aree di caccia. Conducono un'esistenza solitaria, con interazioni sociali ridotte al minimo, fatta eccezione per la stagione degli amori, quando le coppie possono trascorrere un po' di tempo insieme. L'unico legame sociale di lunga durata sembra essere quello tra la madre e i suoi piccoli, che lasciano la madre solo quando hanno un anno di et\u00e0.\nSia i maschi che le femmine stabiliscono propri \"home range\", e sono pi\u00f9 attivi solo in determinate regioni (note come \"core areas\", \u00abaree principali\u00bb) all'interno di essi. La superficie di questi territori pu\u00f2 variare da 10 a 32 km\u00b2; la densit\u00e0 delle prede, la disponibilit\u00e0 di ripari e le interferenze umane potrebbero essere fattori significativi nel determinare le loro dimensioni. I territori possono sovrapporsi ampiamente tra loro, ma gli occupanti mostrano sempre interazioni ridotte al minimo. Gli incontri aggressivi sono rari, in quanto i serval sembrano evitarsi reciprocamente piuttosto che combattere e difendere i propri territori. Le manifestazioni di aggressivit\u00e0 comportano il movimento verticale della testa (contrariamente al movimento orizzontale osservato in altri felini), il sollevamento dei peli e della coda, l'esibizione dei denti e della banda bianca sulle orecchie, e l'emissione di miagolii. Gli individui contrassegnano i loro territori e i percorsi preferiti spruzzando urina sulla vegetazione vicina, lasciando cadere gli escrementi lungo il cammino e sfregando la bocca sull'erba o sul terreno mentre rilasciano saliva. I serval tendono ad essere sedentari, spostandosi di appena pochi chilometri anche se costretti a lasciare il loro territorio.\nIl serval \u00e8 vulnerabile agli attacchi delle iene, dei leopardi, dei licaoni e dell' aquila marziale. Cerca sempre un rifugio per sfuggire alla loro vista e, se il predatore \u00e8 molto vicino, fugge immediatamente a grandi balzi con la coda sollevata, cambiando frequentemente direzione. Il serval \u00e8 un ottimo scalatore, anche se si arrampica solo raramente; una volta \u00e8 stato visto un esemplare che si era arrampicato su un albero a pi\u00f9 di 9 m di altezza per sfuggire ad alcuni cani. Come molti felini, il serval \u00e8 in grado di fare le fusa; emette anche una sorta di acuto cinguettio e pu\u00f2 soffiare, schiamazzare, ringhiare, grugnire e miagolare.\nAlimentazione.\nIl serval \u00e8 un carnivoro che preda roditori, in particolare ratti delle paludi, piccoli uccelli, rane, insetti e rettili, e si nutre anche di erba che pu\u00f2 facilitare la digestione o agire come emetico. Fino al 90% degli animali pradati pesa meno di 200 g; occasionalmente caccia anche prede pi\u00f9 grandi come cefalofi, lepri, fenicotteri e giovani antilopi. La percentuale di roditori nella dieta \u00e8 stata stimata all'80-97%. Oltre ai ratti delle paludi, altri roditori segnalati frequentemente nella dieta del serval sono l'arvicante del Nilo, il topo pigmeo sudafricano e il topo multimammato.\nI serval individuano la preda grazie al loro acuto senso dell'udito. Per uccidere una piccola preda, il serval la insegue lentamente, poi si avventa su di essa con le zampe anteriori rivolte verso il petto e infine vi atterra sopra con le zampe distese. La preda, ricevendo un colpo da una o da entrambe le zampe del felino, rimane stordita, e il serval le d\u00e0 un morso sulla testa o sul collo e immediatamente la ingoia. I serpenti ricevono un numero maggiore di colpi, e perfino di morsi, e possono essere mangiati anche mentre si muovono ancora. Le prede pi\u00f9 grandi, come gli uccelli di maggiori dimensioni, vengono abbattute con uno sprint seguito da un salto per catturarle mentre stanno cercando di fuggire e vengono mangiate lentamente. Alcuni serval sono stati visti nascondere sotto foglie secche o ciuffi d'erba grosse prede catturate, per poi tornare a mangiarle successivamente. In genere i serval si sbarazzano degli organi interni dei roditori mentre li mangiano, e spennano gli uccelli prima di consumarli. Durante un salto, un serval pu\u00f2 raggiungere un'altezza superiore a 2 m dal suolo e coprire una distanza orizzontale anche di 3,6 m; il felino \u00e8 perfino in grado di cambiare direzione a mezz'aria. I serval sembrano essere cacciatori efficienti: durante uno studio condotto a Ngorongoro gli esemplari osservati riuscirono a catturare una preda nella met\u00e0 dei tentativi di caccia, indipendentemente dal periodo della giornata, e in una madre con i piccoli il tasso di successo raggiunse il 62%. Il numero di catture in un periodo di 24 ore \u00e8 risultato essere in media di 15-16. Sono stati osservati anche casi di necrofagia, ma molto raramente.\nRiproduzione.\nEntrambi i sessi raggiungono la maturit\u00e0 sessuale quando hanno uno o due anni. Nelle femmine l'estro dura da uno a quattro giorni; si verifica in genere una o due volte l'anno, anche se pu\u00f2 avere luogo perfino tre o quattro volte nel corso di un anno nel caso la madre perda la propria prole. Le osservazioni effettuate in esemplari in cattivit\u00e0 suggeriscono che quando una femmina entra nell'estro aumenta il tasso delle marcature con l'urina sia di lei che dei maschi nelle sue vicinanze. Lo zoologo Jonathan Kingdon ha descritto il comportamento di una femmina di serval in estro nel suo libro del 1997 \"East African Mammals\". In esso annota che vagava irrequieta, spruzzava urina di frequente tenendo la coda eretta in verticale e facendola vibrare, strofinava la testa vicino al punto che aveva marcato, salivava continuamente, emetteva forti e brevi \u00abmiagolii\u00bb udibili anche a una certa distanza, e strofinava la bocca e le guance contro la faccia di un maschio in avvicinamento. Il periodo in cui ha luogo l'accoppiamento varia a seconda della distribuzione geografica: in Botswana si ha un picco delle nascite in inverno, mentre nel cratere dello Ngorongoro il maggior numero dei piccoli nasce verso la fine della stagione secca. \u00c8 stato osservato che generalmente, in ogni parte dell'areale, le nascite precedono la stagione riproduttiva dei roditori muridi.\nLa gestazione dura da due a tre mesi, trascorsi i quali nasce una cucciolata composta da uno a quattro piccoli. Le nascite hanno luogo in aree appartate, ad esempio tra la fitta vegetazione o nelle tane abbandonate da oritteropi e istrici. Ciechi alla nascita, i neonati pesano quasi 250 g e sono ricoperti da un pelo morbido e lanoso (pi\u00f9 grigio di quello degli adulti) con macchie poco distinte. Gli occhi si aprono dopo nove-tredici giorni. Lo svezzamento inizia dopo un mese dalla nascita: la madre porta piccole prede ai suoi piccoli e li chiama mentre si avvicina alla \u00abtana\u00bb. Una madre con la prole riposa per un periodo di tempo notevolmente inferiore e deve impiegare nella caccia quasi il doppio del tempo e delle energie di quanto non facciano altri serval. Se disturbata, la madre sposta i piccoli uno per uno in un posto pi\u00f9 sicuro. I piccoli, infine, iniziano ad accompagnare la madre quando va a caccia. A circa sei mesi, sviluppano i canini permanenti e iniziano a cacciare per conto proprio; lasciano la madre a circa 12 mesi di et\u00e0. Possono raggiungere la maturit\u00e0 sessuale tra i 12 e i 25 mesi di et\u00e0. L'aspettativa di vita \u00e8 di circa 10 anni in natura e fino a 20 anni in cattivit\u00e0.\nDistribuzione e habitat.\nIl serval predilige le aree con una fitta copertura, come canneti e zone ricoperte da erba alta, e quelle vicine agli specchi d'acqua, e si incontra pertanto in zone umide e savane. Di solito evita le foreste pluviali e le zone aride, anche se \u00e8 possibile incontrarlo in zone semiaride e nelle foreste di quercia da sughero dell'Africa settentrionale, vicino al mar Mediterraneo. \u00c8 presente anche in praterie, brughiere e boschetti di bamb\u00f9 di alta quota: sappiamo che sul Kilimangiaro si spinge fino a 3800 m. Nel 2011, nel parco nazionale di Luambe (Zambia), \u00e8 stata registrata una densit\u00e0 di popolazione di 0,1 esemplari per km\u00b2.\nIl serval vive solamente nel continente africano: anche se \u00e8 raro nell'Africa settentrionale e nel Sahel, \u00e8 ampiamente diffuso nell'Africa meridionale, dove il suo areale sembra essere in espansione. In Africa settentrionale, il serval \u00e8 presente solamente in Marocco ed \u00e8 stato reintrodotto con successo in Tunisia, ma si teme che sia ormai scomparso dall'Algeria.\nTra il 2020 e il 2021 \u00e8 stato segnalato diverse volte un esemplare femmina, di colore nero e inizialmente scambiato per una pantera, in Italia nella regione Puglia. Il 24 aprile 2021 i Carabinieri Forestali, sono riusciti ad individuarlo e fotografarlo a nord di Bari, identificandolo come un \"serval\", con al seguito dei cuccioli.\nConservazione.\nLa IUCN (Unione Internazionale per la Conservazione della Natura) classifica il serval come \u00abspecie a rischio minimo\u00bb (\"Least Concern\"); l'animale figura anche nell'Appendice II della CITES. Tra le pi\u00f9 gravi minacce per la sopravvivenza del serval figura il degrado delle zone umide e delle praterie. Il commercio delle pelli di questo felino, seppur in diminuzione, persiste tuttora in paesi come il Benin e il Senegal. Nell'Africa occidentale, il serval riveste un ruolo importante nella medicina tradizionale. Spesso i pastori uccidono i serval per proteggere i loro animali, anche se generalmente questi felini non attaccano il bestiame.\nIl serval \u00e8 presente in numerose aree protette sparse in tutto il suo areale. La caccia al serval \u00e8 proibita in Algeria, Botswana, Repubblica del Congo, Kenya, Liberia, Marocco, Mozambico, Nigeria, Ruanda, Provincia del Capo (Sudafrica) e Tunisia, mentre \u00e8 soggetta a regolamentazioni in Angola, Burkina Faso, Repubblica Centrafricana, Repubblica Democratica del Congo, Ghana, Malawi, Senegal, Sierra Leone, Somalia, Tanzania, Togo e Zambia.\nRapporti con l'uomo.\nI primi rapporti tra serval ed esseri umani risalgono all'epoca dell'Antico Egitto. Nell'arte egiziana questi animali vengono raffigurati come doni od oggetti di scambio provenienti dalla Nubia.\nCome molte altre specie di felini, i serval vengono occasionalmente allevati come animali da compagnia, anche se a causa della loro natura selvaggia il possesso di uno di questi animali \u00e8 regolamentato nella maggior parte dei paesi.\nIbridi.\nIl 7 aprile 1986 nacque un gattino ibrido, in perfetta salute, dall'accoppiamento tra un maschio di serval e una gatta domestica; questo gattino era pi\u00f9 grande di un tipico gattino domestico e assomigliava molto al padre nella colorazione del mantello. Tuttavia, sembrava aver ereditato alcune caratteristiche domestiche, come la docilit\u00e0, dalla madre. I gatti ibridi come questo, noti come \"savannah\", possono avere l'abitudine di seguire il loro proprietario proprio come dei cani, e possono essere buoni nuotatori. Nel corso degli anni, i \"savannah\" hanno guadagnato popolarit\u00e0 come animali da compagnia."}
{"id": "661719", "revid": "830939", "url": "https://it.wikipedia.org/wiki?curid=661719", "title": "Ubaldo Adimari", "text": "Biografia.\nAppartenente alla famiglia fiorentina degli Adimari, fu un attivo politico nelle contese tra guelfi e ghibellini, ma si dedic\u00f2 in seguito alla vita religiosa, dopo essere stato colpito dalla figura di Filippo Benizi, che segu\u00ec prendendo i voti. Il Benizi era venuto in citt\u00e0 nella speranza di riappacificare le parti, assieme al beato Bonaventura da Pistoia e al Legato pontificio, Latino Malabranca Orsini.\nFece parte alla seconda generazione dei Servi di Maria, quella dopo i Sette Santi Fondatori, assieme appunto al Benizi, che assist\u00e9 al momento della morte (il 22 agosto 1285) avvenuta a Todi. Dopo la scomparsa del suo maestro divenne priore del convento todino.\nTorn\u00f2 in seguito al Monte Senario, dove gi\u00e0 aveva trascorso un lungo periodo di penitenza, per riprendere il suo percorso religioso e dove mor\u00ec il 9 aprile 1315 venendo sepolto nella chiesa dello stesso convento, accanto ai Santi Fondatori.\nCulto.\nDalle sue reliquie, riscoperte nel 1717, si vide che era stato un uomo di grande statura fisica. Nel 2015, in occasione del settimo centenario della morte, \u00e8 stata compiuta una ricognizione dei resti mortali per prelevare reliquie da distribuire ai conventi dell'Ordine dei Servi e alle fraternit\u00e0 dell'Ordine secolare. Una reliquia, l'11 settembre 2015, \u00e8 stata consegnata dal postulatore generale alla Basilica Cattedrale di Sansepolcro.\nLa commemorazione liturgica ricorre il 9 aprile. L'Ordine dei Servi di Maria lo festeggia il 4 luglio."}
{"id": "661724", "revid": "110105129", "url": "https://it.wikipedia.org/wiki?curid=661724", "title": "Giovanni Bernardini", "text": "Biografia.\nNato il 13 aprile del 1923 a Pescara, studi\u00f2 Lettere inizialmente a Firenze, frequentando i corsi di Giuseppe De Robertis. Interruppe gli studi per la guerra, dopo la Liberazione li riprese laureandosi a Bari con Mario Sansone nel 1946. Si stabil\u00ec quindi nel Salento, dove vivr\u00e0 fino alla morte. Collabor\u00f2 come pubblicista a riviste e periodici. Scrisse racconti, romanzi, testi giornalistici e poesie che riscossero il favore dei lettori e per i quali vinse vari premi, tra cui, nel 1957, il \"Salento\". Oltre che scrittore, Bernardini fu maestro per generazioni di studenti nei licei leccesi. Impegnato socialmente e politicamente, ricopr\u00ec anche, tra il 1992 e il 1993, la carica di Sindaco del comune dove viveva (Monteroni di Lecce). Nel dicembre 2013 fu finalista nel XXXI \"Premio Firenze\" sezione D - Narrativa edita col volume\" Il tempo della memoria. \" Mor\u00ec a 96 anni nel 2020.\nTemi.\nNell'apparente disomogeneit\u00e0 di una produzione che copre quasi settant'anni, \u00e8 possibile riconoscere alcuni temi ricorrenti: la ricerca del rigore linguistico, l'impegno sociale insieme all'ironia e alla consapevolezza amara della caducit\u00e0 della vita, l'importanza della famiglia come luogo degli affetti ma anche delle memorie fissate negli oggetti e negli edifici. I critici hanno a vario titolo sottolineato il dialogo intertestuale con vari autori antichi e moderni, fra i tanti: Catullo, Leopardi, Saba, Cardarelli, Bodini. Una parte della sua produzione \u00e8 stata pensata per un pubblico di piccoli lettori."}
{"id": "661726", "revid": "1318658", "url": "https://it.wikipedia.org/wiki?curid=661726", "title": "Paolo Leonardi", "text": "Biografia.\nNato a Sassari, il 23 luglio 1947, Paolo Leonardi ha frequentato l'Universit\u00e0 di Padova, dove si \u00e8 laureato in Filosofia nel 1970, e dove poi ha avuto una borsa di studio dal 1972 al 1975. Successivamente, ha ricevuto una borsa di studio, congiunta tra il Programma Fulbright e il CNR, grazie alla quale ha potuto trascorrere un soggiorno di ricerca presso l'Universit\u00e0 della California, a Berkeley.\nRientrato in Italia, dal 1977 \u00e8 stato ricercatore in Filosofia della Scienza presso l'Universit\u00e0 di Verona, poi dal 1983 si \u00e8 spostato con lo stesso ruolo presso l'Universit\u00e0 di Venezia, dove nel 1985 \u00e8 diventato professore associato di Filosofia del linguaggio. Dal 1994 al 1996 ha ricoperto la stessa cattedra presso l'Universit\u00e0 di Padova, e dal 1996 \u00e8 diventato professore associato di Filosofia del linguaggio e Scienze cognitive presso l'universit\u00e0 di Bologna, dove \u00e8 stato anche Preside del Dipartimento di Comunicazione. Dal 1\u00ba novembre 2006 al 1\u00ba novembre 2011 ha detenuto la carica di direttore del Collegio superiore. Dal 2013, \u00e8 stato Presidente della Societ\u00e0 Italiana di Filosofia del Linguaggio e responsabile del Centro \"Cogito\" per ricerche in Filosofia presso l'Istituto di Studi Superiori dell'Universit\u00e0 di Bologna.\nLe sue principali aree di interesse sono la filosofia del linguaggio, della mente e della percezione, la metafisica, la teoria dell'azione, l'epistemologia e l'etica e l'analisi della conversazione, con particolare riferimento ad autori come Wittgenstein e Quine.\n\u00c8 membro del Comitato scientifico delle riviste \"Dialectica\" e \"Rivista italiana di filosofia del linguaggio\".\nOltre che sul fronte accademico, Paolo Leonardi \u00e8 molto attivo anche nel mondo del volontariato. Il 16 gennaio 2019 ha contribuito a fondare, a Bologna, l'APIC - Associazione Pazienti italiani Colangiocarcinoma, ONLUS finalizzata a sostenere i malati di cancro alle vie biliari, e che intende sensibilizzare e promuovere la ricerca su questo tumore raro."}
{"id": "661727", "revid": "62004", "url": "https://it.wikipedia.org/wiki?curid=661727", "title": "Euskal Bizikleta 2004", "text": "La Euskal Bizikleta 2004, trentacinquesima edizione della corsa, si svolse in cinque tappe dal 2 giugno al 6 giugno 2004, per un percorso totale di 703,7\u00a0km. Fu vinta dallo spagnolo Roberto Heras, che concluse la competizione in 18h07'31\". La gara era classificata nella categoria 2.1.\nSquadre e corridori partecipanti.\nLe 16 squadre partecipanti alla gara furono:"}
{"id": "661735", "revid": "599", "url": "https://it.wikipedia.org/wiki?curid=661735", "title": "Mario Bettinus", "text": ""}
{"id": "661738", "revid": "1632387", "url": "https://it.wikipedia.org/wiki?curid=661738", "title": "Master of the Rings", "text": "Master Of the Rings, prodotto nel 1994, \u00e8 il sesto album della band Helloween e il primo prodotto con i nuovi membri Andi Deris e Uli Kusch. Esistono due versioni del cd, di cui la seconda \u00e8 di maggiore durata e contiene tracce inedite."}
{"id": "661743", "revid": "287204", "url": "https://it.wikipedia.org/wiki?curid=661743", "title": "Ebensee", "text": "Ebensee \u00e8 un comune austriaco di 7 739 abitanti nel distretto di Gmunden, in Alta Austria; ha lo status di comune mercato (\"Marktgemeinde\"). Circondata da diversi laghi pittoreschi (Ebensee, Traunsee), \u00e8 meta di turismo.\nStoria.\nOspit\u00f2, fra il 1943 e il 1945, il campo di concentramento di Ebensee, sottocampo del Campo di concentramento di Mauthausen.\nIl 23 settembre 1963 un gruppo terroristico italiano di stampo fascista organizz\u00f2 un attentato alle saline, alla funivia del Feuerkogel e al \"Monumento dei leoni\" (\"L\u00f6wendenkmal\"). In quell'occasione venne ucciso un gendarme e furono ferite quattro persone di cui due gravemente. Giorgio Massara, Sergio Poltronieri e Luciano Rolando vennero indagati dalla polizia italiana come probabili autori dell'attentato, ma essi, per evitare una possibile lunga detenzione, sarebbero fuggiti nell'America del Sud."}
{"id": "661744", "revid": "11497", "url": "https://it.wikipedia.org/wiki?curid=661744", "title": "Esseno", "text": ""}
{"id": "661745", "revid": "1982", "url": "https://it.wikipedia.org/wiki?curid=661745", "title": "Regia Marina delle due Sicilie", "text": ""}
{"id": "661747", "revid": "339392", "url": "https://it.wikipedia.org/wiki?curid=661747", "title": "Ciaspe", "text": ""}
{"id": "661754", "revid": "125979338", "url": "https://it.wikipedia.org/wiki?curid=661754", "title": "The Time of the Oath", "text": "The Time of the Oath \u00e8 il settimo album, prodotto nel 1996, della band Helloween. Esistono due versioni del disco. L'album \u00e8 un concept che si basa sulle profezie di Nostradamus riguardanti gli anni che vanno dal 1994 al 2000. Le canzoni presenti si prefiggono di riflettere le scelte dell'umanit\u00e0.\nDa \"The Time of the Oath\" sono stati estratti tre singoli: la title track omonima \"The Time of the Oath\", \"Power\" e \"Forever and One\".\nL'album \u00e8 stato dedicato a Ingo Schwichtenberg batterista degli Helloween fino a Chameleon, suicidatosi buttandosi sotto un treno della metropolitana.\nFormazione.\nOspiti"}
{"id": "661759", "revid": "115817462", "url": "https://it.wikipedia.org/wiki?curid=661759", "title": "Apache Struts", "text": "In informatica Apache Struts \u00e8 un framework open source per lo sviluppo di applicazioni web su piattaforma Java EE. Inizialmente sviluppato come sotto-progetto di Apache Jakarta, ma ora divenuto un progetto a s\u00e9, estende le Java Servlet, incoraggiando gli sviluppatori all'utilizzo del design pattern Model-View-Controller (MVC). Il suo ideatore \u00e8 Craig McClanahan ed \u00e8 stato donato alla Apache Software Foundation nel maggio del 2000 da parte di IBM.\nL'utilizzo di Struts permette lo sviluppo di \"web application\" di notevoli dimensioni; inoltre agevola la suddivisione dello sviluppo del progetto fra vari sotto-team. In altre parole, i web designer, e i vari gruppi di sviluppatori possono gestire in parallelo e autonomamente la loro parte del progetto. Tra le funzionalit\u00e0 offerte c'\u00e8 la i18N, ossia l'internazionalizzazione, una potente tag library e la validazione dei form.\nDescrizione.\nIl framework di \"Struts\" \u00e8 un insieme di classi ed interfacce che costituiscono l'infrastruttura per costruire \"Web Application Java EE\" conformi al design pattern MVC. Questo framework gestisce tutte le richieste client e smista il flusso applicativo in base alla logica configurata. Si potrebbe definire come la \u201cspina dorsale\u201d di una applicazione che adotta tale framework.\nTutta la configurazione dell'applicazione \u00e8 contenuta all'interno di uno specifico file XML che viene letto in fase di start-up dell'applicazione e definisce le associazioni tra i vari sottoelementi che compongono il sistema. Sono di seguito descritti i vantaggi di cui beneficia un'applicazione realizzata con il supporto del framework Struts.\nRapidit\u00e0 di sviluppo.\nA differenza di quanto avveniva utilizzando il JSP Model 1, \u00e8 possibile sviluppare in parallelo le varie parti dell'applicazione, view (JSP/HTML) e logica di business (Java) sfruttando al meglio le conoscenze dei componenti del team di sviluppo. Si possono utilizzare sviluppatori meno esperti e anche con poche conoscenze di Java per la realizzazione delle \"view\", permettendo agli sviluppatori Java pi\u00f9 esperti di concentrarsi sulla realizzazione della \"business logic\". La versione 2.0 di Struts (\"Struts2\") garantisce un'ulteriore riduzione dei tempi di sviluppo grazie ad un'ulteriore semplificazione della logica e della corrispettiva implementazione del framework.\nManutenibilit\u00e0.\nL'applicazione \u00e8 costituita da livelli logici ben distinti. Una modifica in uno dei livelli non comporta modifiche negli altri. Ad esempio una modifica ad una pagina JSP non ha impatto sulla logica di controllo o sulla logica di business.\nModularit\u00e0 e Riusabilit\u00e0.\nI diversi ruoli dell'applicazione sono affidati a diversi componenti. Ci\u00f2 consente di sviluppare codice modulare e pi\u00f9 facilmente riutilizzabile.\nPer quanto riguarda il livello presentazione (la \"view\" del pattern MVC), Struts supporta diverse tecnologie, inclusi JSP, XML/XSLT, Java Server Faces (JSF), Cocoon, Swing (JFC) e \"Velocity\". Struts permette la gestione della \"internazionalizzazione\" (\"I18N\") dei contenuti, in pratica permette la gestione centralizzata dei file contenenti le stringhe testuali da visualizzare in dipendenza alla lingua dichiarata dal browser.\nUn'altra caratteristica \u00e8 la gestione automatica del pool delle connessioni al database, sollevando lo sviluppatore da tale incarico; ogni volta che bisogna accedere al database, si dichiara che \u00e8 necessaria una connessione e il framework restituisce un handler alla connessione.\nPer quanto riguarda il livello di modellazione dei dati sono supportati i JavaBean e EJB. Struts lega i suoi componenti in base alle direttive contenute in un file XML, il file struts-config.xml. In questo file vengono configurati i componenti e le interazioni fra gli stessi.\nAltri framework MVC.\nAnche se Struts \u00e8 molto ben documentato, affidabile e diffuso, di recente vede la concorrenza di altri framework MVC pi\u00f9 leggeri, come Spring e Tapestry e di altri come XWork e il pi\u00f9 evoluto WebWork."}
{"id": "661760", "revid": "73537", "url": "https://it.wikipedia.org/wiki?curid=661760", "title": "Myriobiblos", "text": ""}
{"id": "661761", "revid": "1437874", "url": "https://it.wikipedia.org/wiki?curid=661761", "title": "WebGIS", "text": "Sono detti WebGIS i sistemi informativi geografici (GIS) pubblicati su web. Un WebGIS \u00e8 quindi l'estensione al web degli applicativi nati e sviluppati per gestire la cartografia numerica. Un progetto WebGIS si distingue da un progetto GIS per le specifiche finalit\u00e0 di comunicazione e di condivisione delle informazioni con altri utenti.\nCon i WebGIS le applicazioni GIS tradizionalmente sviluppate per utenze stand-alone o in ambienti LAN possono essere implementate su web server (anche detto \"map-server\") consentendo l'interazione attraverso internet con la cartografia e con i dati ad essa associati. Gli esempi pi\u00f9 noti di WebGIS sono gli applicativi web per la localizzazione cartografica, gli stradari oppure gli atlanti on-line. Le applicazioni WebGIS sono utilizzabili attraverso i browser internet, talvolta con l'impiego di specifici plugin, oppure per mezzo di software distinti come Google Earth. Altri esempi tipici di applicazioni GIS pubblicate in versione WebGIS sono i sistemi informativi territoriali (SIT) delle Regioni e di diversi Comuni: questi rendono accessibili ai cittadini informazioni di carattere ambientale, urbanistico, territoriale offrendo una navigazione su base cartografica delle stesse.\nLe componenti.\nLe informazioni, che siano esse territoriali, geografiche o socio-economiche, hanno avuto in passato come principale supporto quello cartaceo: la mole dei dati e l'impossibilit\u00e0 di una loro sovrapposizione a fine di analisi, ha reso questo supporto obsoleto per una serie di operazioni come il monitoraggio o l'amministrazione territoriale.\nI sistemi informativi nascono dall'esigenza di raccogliere, elaborare, gestire, mettere a disposizione dei responsabili decisori una ingente quantit\u00e0 di dati ed informazioni relativi al territorio. L'impossibilit\u00e0 pratica di rappresentare tutto il mondo, la superfluit\u00e0 nonch\u00e9 l'inutilit\u00e0 di determinati dati, portano alla costituzione di un modello concettuale della realt\u00e0 che simula, in modo sintetico, il mondo reale: proprio su questo modello, basato soltanto su informazioni accessibili e rilevanti allo scopo finale, verranno fatte analisi e prese decisioni. Un sistema informativo viene detto geografico (GIS) quando \u00e8 progettato per operare con dati relativi allo spazio geografico: esso conterr\u00e0 specifiche funzioni per acquisire, elaborare, gestire e restituire dati geografici.\nNel momento in cui un sistema informativo geografico o GIS viene condiviso nella rete, che sia essa aziendale o globale, esso diventa WebGIS: sistema di informazioni territoriali, geografiche, socio-economiche e descrittive che si libera della fisicit\u00e0 del contenitore e si espande a livello planetario.\nLe componenti principali di un WebGIS possono essere riassunte in:\nIn linea generale, non considerando le eccezioni dei singoli casi, l'hardware del lato server \u00e8 composto dal server Web, cio\u00e8 la macchina che permette la connessione dei vari terminali, dai firewall di rete, dai Server DataBase, per contenimento delle informazioni, dal \"Server Map\", macchina che permette la produzione delle mappe, dai cablaggi di rete ad alta velocit\u00e0; nel lato client pu\u00f2 essere presente invece il Web Browser, terminale per la visualizzazione del servizio o palmari per utenti mobili. Ovviamente possono essere presenti, sia nel lato client che in quello server, periferiche di input-output come scanner, stampanti o plotter.\nIl software \u00e8 il vero motore del WebGIS, esso pu\u00f2 essere diviso in tre livelli: il software di base, il software per la gestione di dati geografici, il software per la gestione di database. Il software di base \u00e8 composto dal sistema operativo (Linux, Unix, macOS, Windows,\u2026), dai linguaggi di programmazione (PHP, Java, JavaScript, C++, Visual Basic,\u2026), dal software per il collegamento di rete (TCP/IP). Il software per la gestione dei dati geografici \u00e8 la componente che distingue un WebGIS da un sistema informativo generico, esso deve avere caratteristiche peculiari e requisiti specifici.\nIl software per la gestione di database (MySQL, PostgreSQL, Oracle,\u2026) viene chiamato DBMS (DataBase Management System), questi sono solitamente relazionali ed usano come linguaggio l'SQL (Standard Query Language). Le procedure applicative vengono generalmente sviluppate all'interno del software WebGIS o all'esterno, usufruendo di opportune librerie di funzioni, attraverso l'uso di linguaggi di programmazione o strumenti per procedurizzare sequenze di funzioni WebGIS. Le principali procedure si riferiscono all'acquisizione di dati, la restituzione dei dati, la gestione degli archivi, l'aggiornamento e l'elaborazione dei dati, i modelli di simulazione, di rappresentazione e le interfacce utente.\nIl WebGIS di solito rende visualizzabili strati informativi (\"layer\") che provengono da fonti dati. I dati possono essere semplici file che il software WebGIS pu\u00f2 leggere e quindi restituire all'utente o possono essere dati memorizzati in Database che contengono le informazioni. I WebGIS pi\u00f9 evoluti interfacciano oggi servizi di erogazione dati DaaS (\"Data as a Service\") che erogano gli strati informativi e li rendono utilizzabili in vari contesti.\nL'utilizzo poi di standard internazionalmente riconosciuti come ad esempio OGC (Open Geospatial Consortium) rende un servizio WebGIS a sua volta una interfaccia di utilizzo dei giacimenti informativi cartografici utilizzabile in modo del tutto interoperabile.\nInfine, l'ultima componente di un WebGIS \u00e8 quella umana, ossia l'organico tecnico che \u00e8 deputato alla gestione dell'intero sistema: c'\u00e8 bisogno di formazione professionale per la buona riuscita del lavoro.\nLa consultazione in rete.\nIl WebGIS non \u00e8 una semplice estensione di un programma GIS Desktop, ma fa parte della grande categoria software Web Oriented. La rete locale e la rete delle reti (internet) sono diventate un'autostrada privilegiata per l'interscambio di informazioni tra milioni di postazioni sparse per il pianeta: attraverso un Browser Web (Firefox, Opera, Chrome, Konqueror, Internet Explorer, \u2026) \u00e8 possibile accedere al World Wide Web (www) cio\u00e8 al servizio di scambio dati internet pi\u00f9 usato in assoluto. Diffondere informazioni geografiche attraverso siti web significa quindi non solo dare la possibilit\u00e0 di inserire, manipolare, elaborare ed analizzare dati georeferenziati in qualsiasi punto della terra tramite una connessione, ma anche raggiungere una vasta platea di utenti, anche non specializzati."}
{"id": "661766", "revid": "122563894", "url": "https://it.wikipedia.org/wiki?curid=661766", "title": "Michele Galdieri", "text": "Biografia.\nFiglio del poeta e drammaturgo Rocco Galdieri (e padre dell'architetto Eugenio Galdieri), oper\u00f2 per quarant'anni, dal 1925 al 1965, collaborando con i grandi del cinema italiano: Eduardo, Titina e Peppino De Filippo, Tot\u00f2, Anna Magnani, Odoardo Spadaro, Lucy D'Albert e molti altri. Fu attivo anche in campo teatrale: scrisse un gran numero di commedie e riviste a cavallo della seconda guerra mondiale.\n\u00c8 l'autore dei testi di molte canzoni, fra cui la celeberrima \"Munasterio 'e Santa Chiara\", lanciata da Giacomo Rondinella negli anni quaranta, \"Ma l'amore no\", musicata da Giovanni D'Anzi, \"Portami tante rose\", su musica di Cesare Andrea Bixio, interpretata da moltissimi artisti, \"T'ho voluto bene\" (Non dimenticar), musicata da Gino Redi, lanciata da Flo Sandon's e diventata un successo mondiale nell'interpretazione di Nat King Cole.\nNella rivista \"Con un palmo di naso\", scritta nel 1944 per Tot\u00f2 e Anna Magnani, sbeffeggi\u00f2 Hitler dopo l'attentato del 20 luglio 1944 e inser\u00ec la celebre parodia di \"Ciccio Formaggio\" nella quale Mussolini rimprovera gli italiani di non averlo fermato.\nCon il maestro Mario Bertolazzi ha scritto, nel 1964, la commedia musicale \"I trionfi\".\nIl Festival di Napoli.\nVinse nel 1954 il terzo Festival di Napoli 1954 con \" 'E stelle 'e Napule\", su musica del maestro Giuseppe Bonavolont\u00e0, presentata da Gino Latilla con Carla Boni e da Maria Paris."}
{"id": "661768", "revid": "17654", "url": "https://it.wikipedia.org/wiki?curid=661768", "title": "La tomba di Fille", "text": ""}
{"id": "661770", "revid": "1632387", "url": "https://it.wikipedia.org/wiki?curid=661770", "title": "The Dark Ride", "text": "The Dark Ride \u00e8 il nono album della band power metal Helloween, pubblicato nel 2000. Prodotto da Roy Z (gi\u00e0 produttore e chitarrista di alcuni album di Bruce Dickinson) e Charlie Bauerfeind (che aveva gi\u00e0 lavorato con Angra, Blind Guardian e Gamma Ray), \u00e8 anche l'ultimo album realizzato con Roland Grapow alla chitarra e Uli Kusch alla batteria: entrambi verranno infatti licenziati alla fine del tour promozionale dell'album, e assieme formeranno i Masterplan.\nDall'album furono estratti due singoli: \"If I Could Fly\" e \"Mr. Torture\"."}
{"id": "661783", "revid": "95850", "url": "https://it.wikipedia.org/wiki?curid=661783", "title": "Web-GIS", "text": ""}
{"id": "661785", "revid": "978461", "url": "https://it.wikipedia.org/wiki?curid=661785", "title": "Alfa Romeo 1750", "text": "La denominazione Alfa Romeo 1750 \u00e8 stata attribuita, commercialmente o giornalisticamente, a differenti modelli o versioni di automobili prodotte dall'Alfa Romeo: "}
{"id": "661789", "revid": "95850", "url": "https://it.wikipedia.org/wiki?curid=661789", "title": "Webgis", "text": ""}
{"id": "661798", "revid": "72663", "url": "https://it.wikipedia.org/wiki?curid=661798", "title": "Tierra y Libertad", "text": ""}
{"id": "661799", "revid": "697352", "url": "https://it.wikipedia.org/wiki?curid=661799", "title": "Jess", "text": "Jess (Java Expert System Shell) \u00e8 un sistema a regole implementato in Java.\nUtilizzato principalmente a scopo didattico, \u00e8 un semplice ed intuitivo sistema utilizzato principalmente nell'ambito dell'intelligenza artificiale.\nFu realizzato da Ernest J. Friedman-Hill.\nLinguaggio.\nI componenti principali sono:\nI fatti rappresentano l'informazione: essi sono essenzialmente delle assegnazioni attraverso le quali introduciamo conoscenza nel sistema. Per la definizione di un fatto viene utilizzato il comando \"assert\". Ecco un esempio:\n (assert(temperatura piano 21.5))\nL'elenco di tutti i fatti presenti nella base di conoscenza del sistema possono essere visualizzati attraverso il comando \"(watch facts)\".\nLe regole sono componenti che possono produrre conoscenza a partire dai fatti. Esse sono composte da due parti, antecedente e conseguente (o \"LHS, Left Hand Side\" e \"RHS, Right Hand Side\"). L'antecedente \u00e8 costituito da condizioni che devono essere soddisfatte affinch\u00e9 la regola venga attivata; il conseguente \u00e8 composto da azioni che vengono svolte dalla regola. Per la definizione delle regole viene utilizzato il comando 'defrule' che ha la seguente struttura:\n (defrule nome-regola \"commento\"\n &lt;pattern1&gt; ... &lt;patternN&gt;\n &lt;funzione1&gt; ... &lt;funzioneN&gt;\nIl motore funziona in questo modo: confronta le condizioni di tutte le regole con tutti i fatti contenuti nella base dei fatti. Per ogni regola le cui condizioni sono soddisfatte, viene eseguita l'azione corrispondente.\nTutto il codice in Jess (strutture di controllo, assegnamenti, chiamate a procedure) prende la forma di una chiamata a funzione. In particolare una chiamata a funzione \u00e8 una lista: se la testa della lista \u00e8 il nome di una funzione esistente, la lista \u00e8 una chiamata a funzione."}
{"id": "661804", "revid": "1610933", "url": "https://it.wikipedia.org/wiki?curid=661804", "title": "Servalo", "text": ""}
{"id": "661807", "revid": "1208320", "url": "https://it.wikipedia.org/wiki?curid=661807", "title": "Reggimento alpini &quot;Tagliamento&quot;", "text": "Il Reggimento alpini \"Tagliamento\" fu un reparto autonomo aderente alla Repubblica Sociale Italiana ma sottoposto alla diretta amministrazione militare tedesca e quindi di fatto sottratto al controllo della RSI, costituito il 17 settembre 1943 dal colonnello Ermacora Zuliani (provincia di Udine) e da Piero Pisenti, ministro della giustizia della Repubblica di Sal\u00f2.\nReggimento volontari friulani \"Tagliamento\".\nIl Reggimento \"Tagliamento\" fu costituito il 17 settembre 1943 presso la caserma \"Giovanni di Prampero\" di Udine, gi\u00e0 sede dell'8\u00ba Reggimento alpini (per questo fu denominato \"alpini\"), inizialmente con la denominazione Reggimento volontari friulani \"Tagliamento\", il 19 novembre assunse la denominazione di \"Reggimento Volontari Friulani Tagliamento\". Comandato dal colonnello Ermacora Zuliani (ardito e decorato della prima guerra mondiale, fascista della prima ora, volontario in Spagna, console della Milizia, successivamente processato a Udine) Tale formazione fu priva di autonomia militare ed operativa, di fatto dipendente dal comando tedesco della polizia per l'ordine pubblico (Ordnungspolizei) di stanza a Trieste tanto che il 21 gennaio 1944 l'Alto Comando delle S.S. del litorale adriatico, Odilo Globo\u010dnik, trasmise al comando del reggimento una direttiva in cui precisava la subordinazione diretta agli ordini suoi e dei dipendenti comandi tedeschi ed il suo impiego esclusivamente rivolto alla lotta antipartigiana alle dirette dipendenze delle SS tedesche.\nImpiegato in funzione antipartigiana nell'area tedesca Ozak nelle valli del Natisone e del Torre contro formazioni partigiane italiane e contro il IX Korpus dell'Esercito Popolare di Liberazione della Jugoslavia nella conca di Tolmino e ancora pi\u00f9 a est in Val Ba\u0109a. Gli alpini del \"Tagliamento\" si schierarono a protezione delle strade che conducevano a Udine. Nel febbraio 1944 il presidio a Faedis sub\u00ec uno degli attacchi partigiani pi\u00f9 poderosi, supportato anche da mortai. Il 2 aprile il reggimento fu spostato a Tolmino, Monte Spino e Canale d'Isonzo. Si trovarono affiancati dai bersaglieri del Battaglione Mussolini.\nReggimento alpini \"Tagliamento\".\nNell'aprile 1944 il reggimento, costituito da tre battaglioni, (1\u00ba Battaglione alpini \"Isonzo\", 2\u00ba Battaglione alpini \"Vipacco\", 3\u00ba Battaglione misto alpini e bersaglieri \"Natisone\") cambi\u00f2 denominazione diventando Reggimento alpini Tagliamento. Il reggimento oper\u00f2 con presidi in varie zone della pedemontana e della Bassa friulana effettuando numerose azioni di rastrellamento in particolare nel tarcentino e nelle zone di Nimis, Taipana, Lusevera. Lo stesso diario del Reggimento segnala numerose catture di partigiani sempre consegnati ai comandi tedeschi e la cattura, a Torviscosa, di 15 prigionieri alleati che, evasi dal locale campo di prigionia furono anch'essi consegnati ai tedeschi. Il 22 marzo 1944 Globoknich in persona visit\u00f2 il comando del reggimento e (come risulta dal diario del reggimento) nell'indirizzo di saluto il colonnello Zuliani disse: \"Plaudo all'unione delle risorgenti forze italiane ai camerati germanici, unione che \u00e8 conseguenza necessaria e logica degli identici scopi perseguiti dal nazismo e dal fascismo e dell'amicizia che stringe Hitler e Mussolini\". Aggiungendo una formula di promesse con cui Zuliani confermava l'adesione agli ordini tedeschi: \"Io mi obbligo con la mia parola d'ufficiale e di soldato di combattere virilmente e valorosamente con le formazioni militari tedesche e di eseguire incondizionatamente e senza esitazione gli ordini ricevuti\". Numerose furono in questo periodo gli scontri con i partigiani titini tra cui quella campale di Tarnova del gennaio 1944. Per tutta l'estate del 1944 numerosi furono gli attacchi partigiani contro i capisaldi del \"Tagliamento\", soprattutto presso le falde del monte Nero e del monte Spino, subendo numerose perdite. Tra marzo ed aprile 1945 ci furono gli ultimi e pi\u00f9 duri attacchi partigiani contro le posizioni della \"Tagliamento\" che resistettero fino al 27 aprile. Nei combattimenti contro le formazioni partigiane italiane e jugoslave l'unit\u00e0 perse 720 uomini tra morti e dispersi, 608 furono i feriti, e 45 gli assassinati a guerra finita.\nSmobilitazione.\nNei giorni successivi, il reggimento ripieg\u00f2 fino a Cividale del Friuli, dove ci fu un accordo con il comandante Aldo Specogna della \"brigata partigiana Osoppo\". Il 29 aprile del 1945, una parte del Reggimento alpini Tagliamento pass\u00f2 con la Osoppo (Documento intestato: C.V.L. III Divisione \u201cOsoppo Friuli\u201d. \u2013 Comando 7\u00aa Brigata. \u2013 Cividale, 8 maggio 1945. Prot. n. 13/45. Al Comando Divisione. Elenco ex- repubblicani del r.to alpini Tagliamento che sono passati alla 7\u00aa brigata Osoppo in data 29/4/1945, smobilitati ed avviati al distretto militare di Udine il 7 maggio 1945, in: Archivio Ifsml \u2013 Fondo Processo Porzus documenti in copia da archivi di tribunali. \u2013 Busta 1 \u2013 fascicolo 22 \u2013 documento n. 91). I militi inquadrati nei reparti della brigata Osoppo, entrarono nella citt\u00e0 di Cividale. Alle ore 13 del 1\u00ba maggio 1945 arrivarono da Borgo di Ponte i primi partigiani della Brigata Garibaldi; da Rubignacco arriv\u00f2 la Brigata Osoppo mentre i Tedeschi continuavano a ritirarsi a piccoli gruppi isolati lungo la strada che conduce a San Pietro al Natisone. "}
{"id": "661808", "revid": "14691", "url": "https://it.wikipedia.org/wiki?curid=661808", "title": "Felis serval", "text": ""}
{"id": "661809", "revid": "109315689", "url": "https://it.wikipedia.org/wiki?curid=661809", "title": "Kawasaki Versys", "text": "La Kawasaki Versys \u00e8 una motocicletta del marchio Kawasaki, prodotta dal 2006. Deriva il suo nome dalla contrazione della frase \"VERsatil SYStem\", proprio ad indicare la versatilit\u00e0 di utilizzo sia su strada che sugli sterrati. Il design della prima serie \u00e8 frutto della matita di Shunji Tanaka, padre della rivoluzionaria Mazda MX 5.\nMotore.\nBasata sul progetto della Kawasaki ER-6, ha un motore bicilindrico parallelo a 4 tempi da 650 cm\u00b3 raffreddata ad acqua che \u00e8 stato rivisto per fornire una maggior coppia motrice ai bassi e ai medi regimi, pagando una riduzione del valore di potenza massima. \nSviluppa, infatti, una potenza di 47 Kw/64 CV a 8.000 giri, cio\u00e8 6\u00a0kW/8\u00a0CV in meno del motore dell'ER-6.\nPer quanto riguarda le normative anti-inquinamento, la Versys \u00e8 omologata Euro 3. Sul mercato si confronta principalmente con i modelli presentati dalle altre case motociclistiche giapponesi come la Suzuki DL 650 V-Strom, la Honda Transalp e la Yamaha Tracer 700."}
{"id": "661813", "revid": "2164129", "url": "https://it.wikipedia.org/wiki?curid=661813", "title": "Ovada", "text": "Ovada (\"Ov\u00e0\" in piemontese, \"Go\u00e2\" o \"O\u00e2\" in ligure) \u00e8 un comune italiano di 10.932 abitanti della provincia di Alessandria, in Piemonte. \u00c8 un centro agricolo e commerciale situato nell'Alto Monferrato, perno di un'area di circa 30.000 abitanti, detta Ovadese.\nGeografia fisica.\nPosta tra le citt\u00e0 di Alessandria e Genova, Ovada \u00e8 il comune principale dell'Ovadese, zona del Basso Piemonte e dell'Alto Monferrato molto nota per la produzione vinicola, che si trova nella porzione pi\u00f9 meridionale della provincia di Alessandria, andando a confinare a sud con la Liguria e precisamente con Rossiglione, appartenente alla Citt\u00e0 metropolitana di Genova e la Provincia di Savona.\nTerritorio.\nLa citt\u00e0 si trova in una posizione privilegiata: circondata a Est e a Ovest dalle verdi colline dell'Alto Monferrato, famose per la produzione vinicola, si trova nel punto dove finisce la Pianura Padana e iniziano le estreme propaggini settentrionali dell'Appennino Ligure-Piemontese, a pochi chilometri dal Mar Ligure, che si raggiunge in meno di mezz'ora tramite l'A26, all'imbocco della Valle Orba e della valle Stura che conduce al passo del Turchino. Il territorio \u00e8 dunque prevalentemente collinare, tendente al montuoso man mano che ci si dirige verso Sud, con a Nord pianure dove \u00e8 praticata l'agricoltura e dove si sono stanziate le industrie lungo i principali assi di collegamento. La citt\u00e0 si trova sulla confluenza dello Stura di Ovada nell'Orba, da sempre posizione strategica per i commerci, ad un'altitudine di 186 metri.\nDal punto di vista minerario, importante \u00e8 la presenza di fossili risalenti all'Oligocenico, oltre che di conglomerati e rocce sedimentarie, testimoni dei cambiamenti territoriali del luogo.\nLa fauna comprende tassi, ghiri, caprioli, cinghiali, martore, scoiattoli, lepri, pernici, faine e volpi. Presenti gli uccelli notturni come gufi e civette, gli sparvieri, i gheppi e le poiane. Il pesce pi\u00f9 diffuso \u00e8 la trota.\nClima.\nIl clima \u00e8 temperato con caratteristiche di continentalit\u00e0 abbastanza marcate. Essendo protetta a sud dai vento di scirocco e libeccio dalla catena degli Appennini, gli inverni ovadesi presentano nevicate pi\u00f9 abbondanti rispetto ad altre localit\u00e0 italiane poste alla stessa altitudine, in quanto nel territorio del basso alessandrino e in generale nel Basso Piemonte si creano spesso importanti inversioni termiche che i tiepidi venti meridionali non riescono a scalzare. Anche per questo motivo le temperature minime invernali facilmente scendono sotto gli 0\u00a0\u00b0C. La notevole vicinanza con il Mar Ligure (meno di 25\u00a0km in linea d'aria) dove spesso si scavano profondi minimi di bassa pressione al passaggio delle perturbazioni atlantiche, combinata dall'effetto Stau con gli Appennini a sud di Ovada, fanno s\u00ec che le precipitazioni risultino discretamente abbondanti specialmente nei mesi autunnali. La primavera \u00e8 spesso molto ventilata e moderatamente piovosa. L'estate a Ovada \u00e8 la stagione pi\u00f9 secca a differenza del resto del Piemonte (dove a causa della vicinanza dell'arco alpino si formano spesso temporali) in quanto la vicinanza del Mar Ligure ne determina un clima pi\u00f9 stabile, anche se a causa della vicinanza con spartiacque ligure-padano si possono creare talvolta dei temporali al passaggio di infiltrazioni umide atlantiche. Rimanendo, anche in estate, piuttosto ventilata, il clima estivo a Ovada difficilmente si presenta afoso e le temperature solo nelle forti ondate di calore africano superano i 30\u00a0\u00b0C. In autunno con il ritorno delle perturbazioni atlantiche il tempo si fa spesso grigio e piovoso e anche se molto meno rispetto ad altre zone del Piemonte e della Pianura Padana, e a volte si presenta la nebbia, che contribuisce ad abbassare la temperatura. Da segnalare inoltre che Ovada risente per alcuni giorni all'anno di aria umida proveniente dal Mar Ligure, detta Marin, che in alcuni casi pu\u00f2 portare l'odore di salsedine anche in questi territori e temperature miti anche in inverno.\nOrigini del nome.\nLa citt\u00e0 trae il toponimo dal latino \"Vadum\", che significa \"guado\", ad indicare la probabile esistenza in epoca romana di un luogo di transito in prossimit\u00e0 della confluenza poco profonda dei due torrenti. Gi\u00e0 nelle lettere di Decimo Bruto a Cicerone veniva nominata una localit\u00e0 chiamata \"Vada\", in una posizione strategica per i commerci tra la Liguria e la Pianura Padana.\nStoria.\nDalle origini al Settecento.\nFin dall'epoca longobarda il territorio era inserito nei possedimenti dell'abbazia di San Colombano di Bobbio (PC) attraverso il controllo dell'abbazia di San Salvatore di Giusvalla e che dipendeva quindi in ultima istanza dalla Santa Sede, assieme ai tanti possedimenti, il territorio era inserito nel grande feudo reale ed imperiale monastico, che diede impulso all'agricoltura con il recupero di aree incolte o abbandonate, le bonifiche e le migliorie agronomiche con il recupero e la diffusione di vigneti, castagneti, mulini, ecc. I monaci diedero, inoltre, un notevole apporto alimentare grazie agli allevamenti ed alla conservazione degli alimenti, proteine e grassi, come olio, burro, formaggi, salumi, grazie a sale e spezie; inoltre si adoperarono per la riapertura delle vie commerciali e delle vie del sale ed il commercio lungo la pianura e verso la marittima ligure con scambi di merci varie come olio, sale, spezie, legname, carne, ecc.\nDopo l'assalto e la distruzione dell'abbazia di Giusvalla ad opera dei Saraceni e le continue scorrerie sul territorio, dopo pochi anni tali episodi convinsero Anselmo, figlio del marchese Aleramo, ad erigere la nuova abbazia di San Quintino di Spigno Monferrato, come forma di contrasto alle scorrerie e difesa dei pellegrini e delle vie commerciali.\nMenzionata per la prima volta nel 967 quando Ottone I dona al Marchese Aleramo una villa in territorio di Ovada, che era sottoposto all\"'Abbazia di S. Quintino\".\nOvada fece quindi parte della marca aleramica, passando poi sotto il dominio dei marchesi di Gavi, dei marchesi del Bosco e infine dei Malaspina, che in varie riprese (1272-1277) la cedettero a Genova. Occupata dai duchi di Milano e attribuita alla famiglia Trotti, fu infeudata agli Adorno, che la tennero fino al 1499, quando il re di Francia Luigi XII la restitu\u00ec ai Trotti. Intanto la citt\u00e0 si era ingrandita e possedeva ormai una grande chiesa parrocchiale, un castello e delle mura, anche se l'agricoltura era ancora molto poco praticata e la principale fonte di alimentazione erano le castagne dei boschi circostanti il borgo. Principale motore dell'economia del luogo erano invece l'artigianato, grazie allo stazionamento delle guarnigioni del castello, ed il commercio, anche se le piccole e pericolose strade presenti erano poco adatte agli spostamenti.\nNel 1528, in seguito all'ascesa di Andrea Doria e al passaggio della Repubblica di Genova sotto la protezione dell'Impero, Ovada, che nel frattempo si era ribellata ai suoi feudatari, fu conquistata in questo momento di debolezza dalle truppe di Bartolomeo Spinola, poich\u00e9 la Repubblica di Genova da molto bramava il controllo sulla citt\u00e0, mentre nel 1594 San Giacinto ne venne proclamato Santo patrono.\nColpita da una grave carestia nel 1625 e poi dalla peste del 1630, Ovada perse i 4/5 della popolazione. Usciti dal contagio in pochi mesi, i cittadini decisero di erigere la chiesa della Beata Vergine della Concezione, e nel 1694 nacque San Paolo della Croce.\nAncora sotto il dominio genovese, nel 1746, durante la guerra di successione austriaca, fu occupata dalle truppe austro-piemontesi, che la tennero per tre anni. Dopo questi avvenimenti Ovada trascorre qualche decennio di stabilit\u00e0 politica, e fiorisce l'allevamento del baco da seta. La citt\u00e0 diventa quindi un centro di produzione tessile a livello europeo. Nel frattempo inizia a diffondersi l'agricoltura nelle zone disboscate e l'economia \u00e8 in crescita. Nel 1771 viene iniziata la costruzione della nuova chiesa parrocchiale.\nDalla dominazione napoleonica a oggi.\nOccupata dai francesi durante le Campagne d'Italia, entr\u00f2 a far parte dell'impero napoleonico. Ovada non soffre molto di particolari razzie e perdite, ma, anzi, diventa sempre pi\u00f9 florida: vengono realizzate grandi opere pubbliche, redatto un catasto di tutti gli edifici sul suolo cittadino e viene, per la prima volta nella storia ovadese, avanzata l'idea di una strada che collegasse direttamente a Genova. Nel frattempo gli ordini ecclesiastici e monastici (Domenicani e Cappuccini) vennero soppressi: il convento domenicano venne riutilizzato dalla Gendarmeria Francese. Nonostante questa situazione anticlericale, nel 1801 venne consacrata la nuova chiesa parrocchiale dedicata all'Assunta.\nAlla caduta di Napoleone (1814), pass\u00f2 al Regno di Sardegna (1815). Entrando dunque nel Regno d'Italia, attraversa nuovamente un periodo di crescita economica: intensificate le coltivazioni collinari, si moltiplicano le attivit\u00e0 artigiane e nascono le prime industrie, inizia la produzione del Dolcetto e viene realizzata finalmente la strada di comunicazione con Genova. La citt\u00e0 si espande e diventa principalmente industriale e artigianale. Con l'arrivo della ferrovia Ovada raggiunge il culmine dello sviluppo, fulcro di un sistema viario capillare che favorisce gli scambi commerciali.\nLa prima guerra mondiale colpisce pesantemente la popolazione. Comunque, con la fine del conflitto, le attivit\u00e0 industriali tornano a consolidarsi e ad aumentare. Nel 1935 la chiesa della Beata Vergine della Concezione (che era stata edificata nel Seicento come voto per la fine della peste) viene distrutta da un incendio (sar\u00e0 poi ricostruita). La citt\u00e0 viene colpita dapprima nel 1935 dal crollo della diga di Ortiglieto (disastro di Molare), poi durante la seconda guerra mondiale.\nDopo la guerra, Ovada torna ancora una volta in produzione, collegata con l'A26 dalla seconda met\u00e0 degli anni settanta. Oggi la citt\u00e0 punta sull'artigianato, sull'industria, sulla viticultura e sul turismo, che si \u00e8 andato sempre pi\u00f9 a consolidare negli ultimi anni.\nNel 2020, viene annunciata la candidatura congiunta di Ovada insieme ad Acqui Terme e Casale Monferrato a Capitale Europea del Vino 2023.\nSimboli.\nLo stemma \u00e8 stato concesso con il D.P.R. del 28 settembre 1959 e registrato alla Corte dei Conti il 5 dicembre successivo e modificato con il DPR del 17 settembre 1993 con l'aggiunta degli ornamenti da Citt\u00e0.\n\u00c8 composto da uno scudo sannitico con croce rossa su campo bianco, al cui centro si trova una stella a otto punte di origine domenicana, timbrato dalla corona turrita di Citt\u00e0 e cinto da un ramo d'alloro (a sinistra) e di quercia (a destra), uniti da un nastro tricolore.\nMonumenti e luoghi d'interesse.\nArchitetture religiose.\nla chiesa (ora sconsacrata) che fu la prima parrocchia di Ovada: la loggia di san Sebastiano\nArchitetture civili.\nCentro storico.\nIl nucleo pi\u00f9 antico della citt\u00e0 ha un'impostazione tipicamente ligure: arroccato attorno a un sistema difensivo, ha case dipinte e carruggi stretti che confluiscono nelle strade principali, che a loro volta collegavano le porte cittadine alla piazza della chiesa e delle istituzioni comunali. Nel caso di Ovada storica, tre sono le vie pi\u00f9 importanti del centro: Via Roma, Via Cairoli e Via San Paolo. Queste si congiungono alla Parrocchiale tramite tre piazze, rispettivamente Piazza Mazzini, Piazza Assunta e Piazza Garibaldi. Nel centro hanno sede attivit\u00e0 artigianali, commerciali e ricettive ed \u00e8 qui che si svolgono i tipici mercatini dell'usato e dell'antiquariato.\nSociet\u00e0.\nEtnie e minoranze straniere.\nAl 31 dicembre 2021 Ovada contava 1141 stranieri residenti (poco pi\u00f9 del 10% della popolazione), provenienti da 61 Paesi diversi. Le comunit\u00e0 nazionali pi\u00f9 numerose erano le seguenti:\nLingue e dialetti.\nOltre all'italiano, a Ovada sono parlati anche il dialetto locale, il dialetto ligure e il dialetto piemontese.\nIl lessico ovadese si differenzia dai dialetti monferrini meridionali e presenta somiglianze con i dialetti della Liguria centrale: c'\u00e8 in esso una simbiosi di parlate liguri e piemontesi, per cui discernere in esso componenti tali da omologarlo ad un dialetto pi\u00f9 che all'altro \u00e8 cosa che pu\u00f2 riuscire soltanto arbitraria. Non si pu\u00f2 quindi tenere conto della tradizione ligure, n\u00e9 di quella subalpina, perch\u00e9 le differenze sono sostanziali.\nCultura.\nIstruzione.\nIn citt\u00e0 sono presenti due scuole materne, due asili, due scuole elementari, due scuole medie e due istituti superiori: il primo, pubblico, \u00e8 polo scolastico formato da un liceo scientifico, un istituto tecnico (con anche l'indirizzo agrario) e un istituto commerciale; il secondo, paritario, offre gli indirizzi di liceo linguistico e liceo delle scienze umane.\nLa biblioteca civica di Ovada \u00e8 stata inaugurata nel 1972 e propone un ricco programma di appuntamenti culturali come la rassegna \"Incontri d'Autore\".\nMedia.\nIl giornale locale pi\u00f9 diffuso \u00e8 \"L'Ovadese\", che tratta notizie del Basso Piemonte e che dedica a Ovada una sezione settimanale.\nCinema e Teatri.\nA Ovada c'erano, fino al giugno 2012, due cinema-teatri: il Comunale, moderno e con architettura razionalista, e lo Splendor, raffinato ed antico. Va inoltre ricordato il Teatro Torrielli, piccolo edificio liberty in Via Cairoli, attualmente chiuso ed in stato di abbandono.\nCucina.\nLa cucina del territorio, abbinata al prodotto pi\u00f9 importante di queste zone, il vino Dolcetto d'Ovada Superiore DOCG pi\u00f9 semplicemente Ovada DOCG oppure Dolcetto d'Ovada DOC, offre pietanze gi\u00e0 presenti sia nel territorio appenninico che quello collinare-monferrino.\nLa cucina tipica di Ovada presenta una marcata impronta ligure e i suoi prodotti principali sono:\nA testimoniare che Ovada \u00e8, anche in campo culinario, crocevia della cultura piemontese e ligure, di notevole diffusione sono i \"sabaudi\" agnolotti e la \"mediterranea\" farinata.\nBiblioteche.\nBiblioteca dell'Accademia urbense di Ovada, fondata nel 1956.\nUrbanistica.\nIl comune di Ovada conta su un'urbanizzazione piuttosto omogenea e un impianto urbanistico che ne riflette le varie vicende storiche e lo sviluppo economico-sociale.\nIl centro storico si raccoglieva al riparo dell'antico castello, che si ergeva su uno sperone roccioso di origine tufacea nell'esatto punto di confluenza tra i torrenti Orba e Stura (nei pressi dell'attuale Piazza Castello). \u00c8 costituito da stretti vicoli che confluiscono nelle tre strade principali, ossia Via Roma, Via Cairoli e Via San Paolo le quali convergono con la chiesa Parrocchiale tramite tre piazze: Piazza Mazzini, Piazza Assunta e Piazza Garibaldi.\nNegli anni del boom economico la citt\u00e0 si espande sempre pi\u00f9 verso sud, con la costruzione di palazzi, fabbricati, nuove zone industriali e nuovi istituti scolastici.\nAttualmente le arterie principali della citt\u00e0 sono:\n- Via Antonio Gramsci e Lung'Orba Giuseppe Mazzini, che costeggiano il centro storico e consentono di attraversare la citt\u00e0;\n- Corso Italia, posto sulla Strada statale 456 del Turchino, che collega Via Voltri con la stazione ferroviaria;\n- Corso Saracco, che permette il rapido collegamento della zona del centro storico e di Piazza XX settembre con la stazione ferroviaria;\n- Via Voltri, che unisce la citt\u00e0 al suo casello autostradale posto sulla Autostrada A26 Genova-Alessandria-Gravellona Toce;\n- Corso Martiri della Libert\u00e0, che congiunge la zona sud di Ovada con Piazza XX settembre ed il centro storico.\nFrazioni.\nStazione Molare.\nPopolazione: 328 abitanti\nAltitudine: 201 metri sul livello del mare\nCosta.\nPopolazione: 163 abitanti\nAltitudine: 292 metri sul livello del mare\nFaiello.\nPopolazione: 91 abitanti\nAltitudine: 201 metri sul livello del mare\nManzolo.\nPopolazione: 79 abitanti\nAltitudine: 177 metri sul livello del mare\nGnocchetto.\nPopolazione: 40 abitanti\nAltitudine: 268 metri sul livello del mare\nBattagliosi.\nPopolazione: 28 abitanti\nAltitudine: 207 metri sul livello del mare\nRequaglia.\nPopolazione: 25 abitanti\nAltitudine: 198 metri sul livello del mare\nSan Martino.\nPopolazione: 20 abitanti\nAltitudine: 282 metri sul livello del mare\nLa Corte.\nPopolazione: 20 abitanti\nAltitudine: 279 metri sul livello del mare\nGuardia.\nPopolazione: 13 abitanti\nAltitudine: 341 metri sul livello del mare\nEconomia.\nAgricoltura.\nOvada \u00e8 situata in una conca circondata da vigneti ed \u00e8 zona di produzione dell'omonimo dolcetto, vino DOCG locale.\nIl Dolcetto di Ovada, molto rinomato, \u00e8 prodotto con uve provenienti dai comuni di Ovada, Belforte Monferrato, Bosio, Capriata d'Orba, Carpeneto, Casaleggio Boiro, Cassinelle, Castelletto d'Orba, Cremolino, Lerma, Molare, Montaldeo, Montaldo Bormida, Mornese, Morsasco, Parodi Ligure, Prasco, Rocca Grimalda, San Cristoforo, Silvano d'Orba, Tagliolo Monferrato e Trisobbio.\nInfrastrutture e trasporti.\nStrade.\nOvada \u00e8 situata lungo la strada statale 456 del Turchino che collega Isola d'Asti con Genova Voltri e alla confluenza della SP155 che la collega con Novi Ligure con la SP185 che la collega con Alessandria.\nIl comune \u00e8 raggiungibile anche tramite l'autostrada A26 \"dei Trafori\", con casello d'uscita a circa 1\u00a0km dalla citt\u00e0 nel comune di Belforte Monferrato.\nMobilit\u00e0 urbana.\nNel comune vi sono diversi capolinea dei mezzi delle \"Autolinee S.A.A.M.O.\", che la collegano con i comuni della zona e con le loro frazioni. \nPer i collegamenti con Alessandria e Novi Ligure vi sono i mezzi S.T.P. (ex Arfea), le cui fermate principali in Ovada sono in Piazza XX settembre e in Piazza della Stazione.\nLinee ferroviarie.\nOvada \u00e8 dotata di due stazioni ferroviarie: la principale \u00e8 posizionata lungo la Ferrovia Asti-Genova, mentre la seconda, chiamata Ovada Nord, si trova sulla linea complementare proveniente da Alessandria, attualmente chiusa al traffico viaggiatori.\nNel territorio comunale, in localit\u00e0 \"Coinova\", \u00e8 presente un terzo impianto, la stazione ferroviaria di Molare, posta sulla linea Asti-Genova a servizio del comune di Molare, da cui il nome ferroviario dello scalo.\nFino al 1953 Ovada era servita anche dalla tranvia per Novi Ligure, esercitata dalla societ\u00e0 \"Ferrovia della Val d'Orba\", di cui \u00e8 ancora presente il fabbricato viaggiatori posto in Piazza Castello.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nOnorificenze.\nOvada pu\u00f2 fregiarsi del titolo di citt\u00e0 dal 1594.\nSport.\nHa sede nel comune la societ\u00e0 di calcio Ovadese Silvanese, che ha disputato campionati dilettantistici regionali"}
{"id": "661816", "revid": "599013", "url": "https://it.wikipedia.org/wiki?curid=661816", "title": "Harald Nielsen", "text": "Carriera.\nIn Danimarca.\nInizi\u00f2 la carriera nella squadra della sua citt\u00e0 natale, il Frederikshavn fI, che giocava nel secondo livello danese. Debutt\u00f2 nel marzo del 1959 e subito conquist\u00f2 il titolo di capocannoniere contribuendo alla promozione della sua squadra. Il 13 settembre dello stesso anno, a nemmeno 18 anni compiuti, fece il suo esordio in Nazionale a Oslo contro la , e per questo fu il pi\u00f9 giovane calciatore danese ad aver indossato la maglia della Nazionale. La Danimarca vinse 4-2, grazie anche ad una sua rete.\nNel marzo del 1960 esord\u00ec nella massima serie danese segnando una tripletta. Al termine del campionato la sua squadra giunse al quinto posto e Nielsen fu nuovamente capocannoniere. Nell'estate del 1960 partecip\u00f2 con la sua Nazionale ai Giochi Olimpici di Roma: la Danimarca conquist\u00f2 la medaglia d'argento, venendo sconfitta in finale dalla Jugoslavia per 2-1, e Nielsen fu secondo nella classifica dei marcatori con 6 reti, a pari merito con lo jugoslavo Kosti\u0107 e alle spalle del capocannoniere Gali\u0107, anch'egli jugoslavo.\nQuando, nel 1961, all'et\u00e0 di 20 anni, Nielsen si trasfer\u00ec in Italia per giocare nel Bologna, dovette rinunciare alla Nazionale per via del regolamento allora in vigore in Danimarca, che escludeva dalla Nazionale i giocatori che militavano in campionati professionisti. A causa di questa regola, abolita solo nel 1971, Nielsen non pot\u00e9 pi\u00f9 indossare la maglia della Nazionale danese, con la quale aveva segnato fino a quel momento 15 reti in 14 partite.\nIn Italia.\nFu ingaggiato dal Bologna, con cui esord\u00ec nel campionato italiano nella stagione 1961-62. Nei due tornei successivi vinse sempre la classifica marcatori, aggiudicandosi anche lo Scudetto nel 1963-64: segn\u00f2 la rete del definitivo 2-0 nello spareggio contro l'Inter.\nL'anno seguente gioc\u00f2 in Coppa dei Campioni, andando a segno contro l'Anderlecht nella gara di ritorno del primo turno: il Bologna fu eliminato dal lancio della monetina, dopo che la \"bella\" si era conclusa in parit\u00e0. Dopo l'addio ai felsinei, gioc\u00f2 per l'Inter, il Napoli e la Sampdoria.\nRiconoscimenti.\n\u00c8 entrato a far parte della Hall of fame del calcio danese."}
{"id": "661818", "revid": "113655153", "url": "https://it.wikipedia.org/wiki?curid=661818", "title": "Fabi\u00e1n Mazzei", "text": "D'origine italiana, \u00e8 famoso come Horacio di \"Paso adelante\".\nBiografia.\nNato a Buenos Aires il 18 gennaio 1966. I suoi antenati provenivano dalla Calabria, nello specifico dalla provincia di Cosenza (Contrada Marinella, Campora San Giovanni, frazione del comune di Amantea). Il 14 dicembre 2013 ha sposato l'attrice Araceli Gonz\u00e1lez.\nCarriera.\nIl suo percorso professionale \u00e8 ricco di cambiamenti: \u00e8 stato venditore di sacchi per pattumiere, sanitari e farina, poi insegnante di educazione fisica per poi diventare ancora autista di taxi.\nDopo alcuni corsi di comportamento con Agust\u00edn Alezzo, ha iniziato a girare decine di spot pubblicitari. Ha cominciato in teatro, nel 1989 con \"Soledad rimedi\u00f2 cuatro\" continuando quindi con altre parti in \"Delirante Leticia\" e \"Gupta\".\nAl cinema, ha preso parte alla pellicola \"Apariencias\" ed ha girato alcuni cortometraggi. La sua fama \u00e8 iniziata in televisione nel 1990 con \"Socorro quinto a\u00f1o\" e \"Los otros y nosotros\". Da allora ha interpretato parecchie serie televisive argentine di grande ascolto come \"Amigovios\", \"Como pan caliente\", \"Gasoleros\" (1998), \"Campeones de la vida\" (1999), \"El sodero de mi vida\" (2001), l'episodio \"El hombre ara\u00f1a\" di \"Tiempo final\", \"1000 millones\" (2002) e \"Rebelde Way\" (2002-2003). In Italia \u00e8 noto per aver interpretato Horacio in \"Paso adelante\" nelle ultime tre stagioni del telefilm (2003-2005), andato in onda su Italia 1. \u00c8 stato uno dei protagonisti in \"Alma pirata\" (2006) nel ruolo di Ivan. Nel 2006 \u00e8 nel film animazione \"il topolino Marty e la fabbrica di perle\" regia di Juan Pablo Buscarini. Ha inoltre partecipato alla fiction italiana intitolata \"Terra ribelle\" di Cinzia TH Torrini (2010), trasmessa su Rai Uno, nel ruolo di Lucio. Nel 2014 \u00e8 nel cast di \"Una famiglia quasi perfetta\" interpreta Andr\u00e8s Saldivar. Nel 2014 \u00e8 anche nella serie tv \"La celebraci\u00f3n\" interpreta Emilio."}
{"id": "661821", "revid": "767487", "url": "https://it.wikipedia.org/wiki?curid=661821", "title": "Dark Ages", "text": "Dark Ages \u00e8 il quinto album in studio del gruppo musicale statunitense Soulfly, pubblicato il 4 ottobre 2005 dalla Roadrunner Records.\nDescrizione.\nMolti descrivono questo disco come un ritorno di Max Cavalera alle vecchie sonorit\u00e0 thrash metal dei primi Sepultura, il suo sound \u00e8 stato anche comparato a quello dell'album \"Chaos A.D.\"."}
{"id": "661822", "revid": "1784938", "url": "https://it.wikipedia.org/wiki?curid=661822", "title": "Ipoacusia", "text": "L'ipoacusia \u00e8 l'indebolimento dell'apparato uditivo dovuto a un danno o alla degenerazione di uno o pi\u00f9 dei suoi componenti.\nDefinizione.\nPatologia che pu\u00f2 interessare un solo orecchio o entrambi, comporta una riduzione uditiva lieve, media o grave. La compromissione dell'udito pu\u00f2 seriamente incidere sulla vita del soggetto colpito. Essa infatti viene definita anche un \"handicap sociale\".\nSi stima che sia affetto da ipoacusia circa il 12% della popolazione mondiale, percentuale che sale al 40% per gli over 65, 7 milioni di persone solo in Italia. Si stima inoltre che circa il 40 % della popolazione sopra i 75 anni soffra di riduzione uditiva legata all'et\u00e0: la presbiacusia.\nClassificazione.\nIn base alla sede del danno causante, \u00e8 classificata come:\nIn base all'entit\u00e0 dell'ipoacusia si riconoscono:\nDistorsioni comunicative.\nL'ipoacusia neurosensoriale percettiva, la pi\u00f9 diffusa tra le varie forme di ipoacusia, \u00e8 caratterizzata da tre tipi di distorsione che inficiano la comunicazione:"}
{"id": "661825", "revid": "1573940", "url": "https://it.wikipedia.org/wiki?curid=661825", "title": "Kobus ellipsiprymnus", "text": "Il cobo (Kobus ellipsiprymnus ), detto anche antilope d'acqua o, a causa del suo aspetto, antilope cervo, \u00e8 un mammifero artiodattilo della famiglia dei Bovidi.\nDescrizione.\nIl cobo \u00e8 una grande antilope (altezza 120\u2013130\u00a0cm, peso 200\u2013250\u00a0kg) che si trova sempre vicino ai fiumi ma che, nonostante il suo nome alternativo di antilope d'acqua, vive in terreni pi\u00f9 asciutti dei suoi parenti, il kob e il lichi. I suoi zoccoli sono di colore nerastro, mentre il manto, che d\u00e0 al marrone, presenta delle linee bianche attorno al muso e intorno agli occhi, come pure dietro alle orecchie e a volte attorno al collo. Inoltre, c'\u00e8 un cerchio intorno alla parte posteriore o addirittura una macchia bianca. I maschi adulti hanno colli robusti e massicci e alcuni sono dotati di una specie di collare folto ed incolto che scende lungo tutta la gola. Solo i maschi sono dotati di corna lunghe e slanciate, con nervature che partono dalla base e giungono alla cima, che risulta leggermente incurvata all'infuori e con una lieve flessione prima verso la nuca, poi verso l'esterno. Le corna non presentano quel gomito a mezza altezza che \u00e8 la caratteristica dei kob e dei lichi.\nDistribuzione e habitat.\nIl cobo si trova su quasi tutti i territori dell'Africa a sud del Sahara. Un tipo a macchia bianca sul groppone, conosciuto con il nome di cobo defassa o \"singsing\", vive nelle parti pi\u00f9 occidentali di questo territorio. Un secondo tipo, con un cerchio bianco sul groppone, e conosciuto come cobo dall'ellisse, si trova pi\u00f9 ad oriente. &lt;br&gt; Dapprima si riteneva che questi animali appartenessero a due specie diverse, mentre ora si \u00e8 potuto determinare che questi si incrociano al confine delle loro zone. Cos\u00ec in alcune parti dell'Africa orientale, quali il Parco nazionale di Nairobi, le greggi che vi si trovano non possono essere facilmente classificate come appartenenti ad un tipo o all'altro, ma presentano tutte le caratteristiche intermedie degli animali con la macchia bianca e quelli che hanno soltanto un cerchio bianco. A sud delle regioni orientali dei loro territori questi animali sono divisi da barriere geografiche; nello Zambia poi i loro territori sono separati dal dirupo di Muchinga e pi\u00f9 a sud dal deserto. Inoltre, ogni tipo presenta delle differenziazioni geografiche ed esistono 13 sottospecie di cobo, 4 appartenenti al cobo dall'ellisse e 9 al cobo defassa, e differiscono l'una dall'altra dal colore, dalla linea pi\u00f9 o meno marcata del bianco attorno agli occhi, dalla lunghezza delle orecchie e da altri particolari:\nBiologia.\nIl cobo vive nella zona della savana come pure in zone pi\u00f9 aride, ma sempre in vicinanza dell'acqua. Cos\u00ec per esempio \u00e8 presente nella savana del Gabon del sud, che le antilopi hanno invaso attraversando il fiume Congo e provenienti dal sud, e non attraverso la barriera della foresta che si trova a nord. Nell'arida Somalia si sono limitate a vivere nelle vallate dei fiumi maggiori ove la fitta vegetazione offre loro protezione e da dove si allontanano soltanto per andare a brucare l'erba nelle pianure sottostanti. Generalmente sono animali diurni, e l\u00ec dove non vengono disturbati dalla caccia, come per esempio il Parco di Nairobi, si possono vedere durante tutto il giorno nelle praterie da dove si ritirano verso il fogliame pi\u00f9 fitto solo al calar del sole, mentre nei luoghi ove questi animali sono stati sempre disturbati e ove \u00e8 sempre stata data loro la caccia, come per esempio nel Congo ed in Somalia, hanno acquisito l'abitudine di uscire dalla fitta vegetazione solo di notte e di dormire al contrario di giorno. Questo \u00e8 un chiaro esempio della maniera nella quale le abitudini degli animali possono essere modificate da fattori esterni, quali le pressioni esercitate dall'uomo.\nTerritorio.\nIl maschio del cobo possiede in proprio un territorio la cui grandezza oscilla da un quarto fino ad un chilometro quadrato, con un fronte lungo il fiume e gli altri lati in direzione dell'entroterra, nella zona erbosa da pascolo. Il maschio va in lungo e in largo per il boscame rivierasco del suo territorio i cui confini sono nettamente definiti dal comportamento del proprietario, pi\u00f9 lungo il fiume, non altrettanto nel retroterra.\nLa lunghezza del fronte-fiume indica il rango che il maschio detiene. Inoltre, il maschio cerca di attirare le femmine nel suo territorio e qualora un gruppo di queste lo attraversi cercher\u00e0 di trattenerle, mentre i suoi vicini si avvicineranno al confine pronti a riprendersi le femmine appena usciranno da quel territorio. Il maschio dirige le femmine correndo davanti a loro poi si ferma, testa alzata e zampe anteriori congiunte, bloccando in tal modo loro la strada; mentre queste si muovono correr\u00e0 anche attorno a loro spingendole con le corna o le zampe.\nLe femmine possiedono a loro volta le loro zone utilizzate per il pascolo. Queste sono di grandezza simile ai territori dei maschi, ma indifese. Perci\u00f2 un gruppo di femmine pu\u00f2 spostarsi senza che nulla loro lo vieti fino al territorio interno del vicino, e riallontanarsene quando pi\u00f9 lo ritenga opportuno. Queste zone tagliano i territori dei maschi cos\u00ec che le femmine sono costantemente molestate quando si aggirano per il pascolo. Passano la notte con i loro piccoli nei cespugli lungo il fiume in gruppi di tre o quattro e durante il giorno spaziano lungo i territori a loro destinati, in gruppi pi\u00f9 numerosi fino alle 30 unit\u00e0. Alle femmine si accompagnano alcuni adolescenti maschi, ma quelli che hanno superato il periodo della pubert\u00e0 sono di solito allontanati dai proprietari dei territori e debbono dunque unirsi a un gregge periferico fino a quando non possono a loro volta stabilire i limiti di un loro territorio.\nRiproduzione.\nQuando il maschio d\u00e0 il benvenuto ad una femmina la odora e le lecca la vulva o la coda oppure assume la posa \"flehmen\", ovvero a testa alzata, le labbra tirate all'indietro, il naso arricciato, e poi applica il \"laufschlag\", ovvero d\u00e0 una serie di colpetti fra le gambe della femmina oppure alla sua pancia con le zampe anteriori. Monta la femmina senza per questo compiere l'accoppiamento. Il maschio pascoler\u00e0 insieme alle femmine che ha attirate nel suo territorio e a volte eseguir\u00e0 per queste una cerimonia di benvenuto. Una femmina in calore si allontaner\u00e0 di pi\u00f9 del solito e andr\u00e0 a brucare l'erba per un periodo pi\u00f9 lungo. Dunque, passa attraverso i territori di vari maschi e la cerimonia di benvenuto diventa pi\u00f9 calorosa del solito. Per esempio, il maschio strofiner\u00e0 contro la femmina il muso e la base delle corna, l\u00ec dove vi sia una depressione ricca di nervi. Spesso appogger\u00e0 le corna sulle due parti del groppone della femmina spingendola leggermente.\nLa gestazione dura 240 giorni e il piccolo viene partorito nella boscaglia lungo il fiume. Dapprima la mamma lascer\u00e0 il rifugio solo la mattina tardi e ritorner\u00e0 prima delle femmine non madri evitando di lasciare solo il piccolo per un tempo troppo lungo. In seguito, a 3 o 4 settimane, il piccolo comincer\u00e0 a venire all'aperto. Anche se il rapporto numerico fra le nascite dei maschi e delle femmine \u00e8 uguale solo il 30% della popolazione adulta \u00e8 costituita da maschi.\nEcologia.\nIl cobo occupa nel delta dell'Okavango, ai confini della Botswana e della Namibia, lo stesso terreno dei puku e dei lichi, senza peraltro assumere un comportamento concorrenziale per quanto riguarda le abitudini alimentari. Per prima cosa, le tre specie differiscono nelle loro preferenze alimentari che mutano a seconda dei vari periodi dell'anno. I lichi preferiscono le erbe giovani e si cibano di germogli di piante perenni in maggio e delle erbe che spuntano dopo dicembre. I puku preferiscono erba pi\u00f9 matura e cos\u00ec anche se questi mangiano lo stesso cibo dei lichi lo mangiano in proporzioni diverse e in periodi diversi dell'anno. Il cobo predilige le erbe adulte e durante le inondazioni spesso rimane con l'acqua fino al ventre per alimentarsi delle parti di piante mature che emergono in superficie. Le erbe stagionali che spuntano in gennaio sono mangiate in massima parte solo dai lichi. \u00c8 in questa maniera che tre specie di antilopi, strettamente correlate tra loro, possono condividere lo stesso habitat."}
{"id": "661827", "revid": "287204", "url": "https://it.wikipedia.org/wiki?curid=661827", "title": "Cerchi", "text": "Quella dei Cerchi \u00e8 un'antica famiglia patrizia fiorentina. \nStoria familiare.\nGiunti a Firenze nella prima met\u00e0 del XIII secolo, provenienti dal contado, in particolare dal castello di Acone presso Pontassieve, si guadagnarono presto una solida ricchezza attraverso il commercio e le attivit\u00e0 finanziarie, arrivando a diventare una delle pi\u00f9 ricche famiglie dell'epoca.\nNel 1245 moriva Umiliana de' Cerchi, una donna che aveva vissuto dedicandosi alla preghiera e ad aiutare la povera gente, venerata subito come una santa vivente e beatificata in seguito.\nFamiglia guelfa, si impose dopo la battaglia di Benevento che fece s\u00ec che i ghibellini venissero definitivamente cacciati dalla citt\u00e0.\nCompr\u00f2 alcune case nella \"cerchia antica\" di Firenze, gi\u00e0 appartenute ai Conti Guidi e confinanti con quelle degli orgogliosi nobili dei Donati, con i quali nacquero alcune contese e problemi di vicinato. Queste vicende furono alla base di una rivalit\u00e0 sempre crescente, con numerosi episodi via via pi\u00f9 gravi, che nel giro di pochi anni port\u00f2 la citt\u00e0 sull'orlo di una nuova guerra civile, con la nascita di due nuove fazioni opposte: quella dei guelfi neri, capitanati da Corso Donati e quella dei guelfi bianchi, capitanata appunto da Vieri de' Cerchi. La vicenda viene ricordata da Dino Compagni in questi termini:\nI Bianchi erano pi\u00f9 moderati, mentre i Neri sostenevano l'oligarchia nobiliare cittadina e davano un assoluto appoggio al papa (all'epoca il controverso Bonifacio VIII). Sebbene pi\u00f9 numerosi i Bianchi, ne facevano parte per esempio Dante Alighieri e Dino Compagni, essi non seppero mai per vigliaccheria o per riluttanza a prendere le armi contro l'altra fazione, e non sfruttarono i momenti di temporanea superiorit\u00e0 rispetto all'altra fazione a volte indebolita. Con l'arrivo di Carlo di Valois, inviato dal papa, la situazione si complic\u00f2 per i bianchi. Con il pretesto di una congiura contro il re ospite in citt\u00e0 (congiura documentata da un atto notarile stipulato tra i Gherardini, i Cerchi e la Repubblica di Siena, ma probabilmente frutto di una falsificazione \"ad hoc\" dagli stessi Neri) egli prendeva il controllo e cacciava tutti i Bianchi esiliandoli.\nDante cita in vari punti, in maniera spesso indiretta i Cerchi, e li accusa della sua rovina per la loro stolta guida del partito dei guelfi bianchi. A Ciacco nel VI canto dell\"Inferno\" li fa chiamare come \"la parte selvaggia\", intesa come rustica, del contado, mentre Cacciaguida nel XVI canto del \"Paradiso\" dice con un certo rimpianto, che se non fossero esistiti i conflitti tra papa e imperatore, magari molte famiglie oggi fatte fiorentine sarebbero rimaste nel contado, per esempio \"sarieno i Cerchi nel piover\" -cio\u00e8 nel popolo- \"d'Acone\".\nUna parte dei Cerchi, quella meno faziosa, su concessione papale pot\u00e9 tornare a Firenze gi\u00e0 un anno dopo l'esilio, nel 1303, anche se la loro fortuna familiare era ormai in pieno declino e non seppe tornare ai fasti di un tempo. Un'altra parte, invece, raggiunse la Lunigiana e fond\u00f2 il paese di Mangia, comune di Sesta Godano, provincia della Spezia.\nIl Palazzo dei Cerchi era costituito a partire dall'accorpamento di numerose case-torri addossate e si trova ancora tra Via del Corso e Via de' Cerchi a Firenze. La chiesa di Santa Margherita de' Cerchi si trova nelle vicinanze."}
{"id": "661844", "revid": "767487", "url": "https://it.wikipedia.org/wiki?curid=661844", "title": "The Sceptre of Deception", "text": "The Sceptre of Deception \u00e8 il terzo album su CD ad opera dei Falconer, il primo con il vocalist Kristoffer G\u00f6bel ed anche il primo a prevedere una formazione completa. Vi \u00e8 una bonus track nella versione Giapponese dell'album intitolata \"The Gate\". Questa canzone non fa parte del concept dell'album."}
{"id": "661846", "revid": "599013", "url": "https://it.wikipedia.org/wiki?curid=661846", "title": "Talassocrazia", "text": "Per talassocrazia (dal greco , mare, e , potere) si intende il dominio militare e commerciale, esercitato da una determinata entit\u00e0 politica, di uno spazio marittimo e dei territori in esso contenuti o che su di esso si affacciano.\nStoria.\nStoricamente, la prima talassocrazia risale all'epoca della fioritura della civilt\u00e0 minoica (XVI secolo a.C. ca), la quale godeva del predominio sul Mare Egeo. Del fatto che il mitico re cretese Minosse avesse instaurato nell'area egea una talassocrazia parl\u00f2 Tucidide:\u00ab\"Minosse infatti fu il pi\u00f9 antico di quanti conosciamo per tradizione ad avere una flotta e dominare per la maggior estensione il mare ora greco, a signoreggiare sulle isole Cicladi e colonizzarne le terre dopo aver scacciato da esse i Cari ed avervi stabilito i suoi figli come signori. Elimin\u00f2 per quanto pot\u00e9 la pirateria del mare, come \u00e8 naturale, perch\u00e9 meglio gli giungessero i tributi\".\u00bb ()Questa teoria \u00e8 oggi confermata dai numerosi ritrovamenti di manufatti, motivi iconografici e architettonici cretesi in tutta l'area egea, dalla penisola Greca fino alle coste dell'Asia Minore.\nAltre potenze che esercitarono la talassocrazia in epoca classica sono per esempio la \"polis\" di Atene, la civilt\u00e0 cartaginese, Roma e Bisanzio/Costantinopoli.\nUlteriori esempi di talassocrazie tratti dalla storia pi\u00f9 moderna possono essere:\nL'esempio pi\u00f9 vicino ai giorni nostri di una talassocrazia \u00e8 quello della potenza navale statunitense che, con i suoi (attualmente) dodici gruppi da battaglia di portaerei, pu\u00f2 proiettare la propria potenza praticamente in ogni punto del globo terraqueo, attraverso l'uso combinato della potenza aeronavale.\nCaratteristiche.\n\"Gi\u00e0 nel primo esempio superstite di prosa attica \u2013 la \"Athenaion Politeia\" dello pseudo-Tucidide \u2013 la democrazia viene associata alla talassocrazia, alle esigenze della flotta, e in ultima istanza all\u2019elemento liscio del mare, mentre l\u2019aristocrazia, l\u2019elemento della nascita, della verticalit\u00e0 del comando dei migliori, alla guerra oplitica e alle esigenze dell\u2019esercito, alla terra. Dunque, anche in questo testo poco incline alla mitologia e al simbolismo \u2013 e anzi tanto duramente realistico da cogliere con forza sconvolgente che la democrazia non \u00e8 coesistenza pacifica, ma guerra civile del popolo contro i migliori, che l\u2019uguaglianza implica la differenza, che lo spazio liscio \u00e8 in realt\u00e0 attraversato da una ferita che lo lacera \u2013 si pu\u00f2 constatare che lo spazio politico \u00e8 in realt\u00e0, nel pensiero greco, uno spazio qualificato, intrinsecamente e naturalmente dotato di un senso che riverbera sulla politica\".\nAltrettanto notevole il fatto che molti grandi condottieri come Napoleone hanno perso il loro potere per aver fallito la prova della potenza marittima: \"se la Russia godeva di una particolare forza militare di terra all\u2019inizio dell\u2019Ottocento; \u00e8 anche vero che la Gran Bretagna usc\u00ec dalle guerre napoleoniche in una posizione di prestigio e di complessiva superiorit\u00e0 potestativa. Il primo le era venuto dalla dimostrazione della sua capacit\u00e0 di sventare il progetto di impero continentale di Napoleone: sul piano militare, la Gran Bretagna era stata la sola potenza europea a combattere contro la Francia per l\u2019intera durata delle guerre napoleoniche; su quello politico, era stata l\u2019architetto diplomatico delle coalizioni anti-francesi; su quello economico, era riuscita a resistere al Sistema continentale che Napoleone aveva costruito per isolarla commercialmente e aveva fornito e finanziato gli eserciti altrui\". \n\u00c8 interessante notare che le talassocrazie spesso declinano proprio a causa dell'incapacit\u00e0 di difendere territori cos\u00ec eterogenei e lontani fra loro. In effetti, la talassocrazia \u00e8 una forma di potere estremamente costosa, in quanto una flotta richiede enormi investimenti in materiali, ma anche in addestramento di uomini altamente specializzati.\nElaborazione geostrategica.\nA fronte della dottrina militare incentrata sul predominio dei mari, enunciata da Alfred Thayer Mahan, all'esordio del XX secolo la visione strategica era meno univoca: persino nella Gran Bretagna dominatrice dei mari sir Halford Mackinder ebbe ad avanzare una teoria che valorizzava l'opposto principio \"tellurocratico\", poi proclamato in Germania da Karl Haushofer.\nIn ogni caso, la potenza marittima non \u00e8 tralasciata neppure dai sostenitori della preponderanza strategica della comunanza continentale eurasiatica: con la dottrina del \"Mavi vatan\" (patria blu) nel 2015 si \u00e8 avuto il lancio dell'area transfrontaliera della difesa turca e, quattro anni dopo, il comando delle forze navali turche vi ha ispirato con tre esercitazioni militari simultanee. La proiezione marittima della terraferma eurasiatica - come ambito di interesse precipuo turco - \u00e8 stata individuata dal contrammiraglio Cem G\u00fcrdeniz e, quando questi \u00e8 andato in pensione, il concetto \u00e8 stato sviluppato e reso pi\u00f9 specifico dal nuovo Capo di Stato Maggiore del Comando delle Forze Navali turche, il contrammiraglio Cihat Yayc\u0131."}
{"id": "661850", "revid": "5279383", "url": "https://it.wikipedia.org/wiki?curid=661850", "title": "Genitali maschili", "text": ""}
{"id": "661856", "revid": "90227", "url": "https://it.wikipedia.org/wiki?curid=661856", "title": "Campi di concentramento", "text": ""}
{"id": "661857", "revid": "1610933", "url": "https://it.wikipedia.org/wiki?curid=661857", "title": "Antilope d'acqua", "text": ""}
{"id": "661858", "revid": "834", "url": "https://it.wikipedia.org/wiki?curid=661858", "title": "Vor", "text": ""}
{"id": "661865", "revid": "1170", "url": "https://it.wikipedia.org/wiki?curid=661865", "title": "Leone indiano", "text": ""}
{"id": "661867", "revid": "2519", "url": "https://it.wikipedia.org/wiki?curid=661867", "title": "Agor\u00e0 dei giovani italiani", "text": "L'Agor\u00e0 dei giovani italiani \u00e8 stata un'iniziativa pastorale della Chiesa cattolica italiana dedicata ai giovani.\nTale attivit\u00e0 di evangelizzazione, indirizzata alla promozione del coinvolgimento dei giovani italiani nelle attivit\u00e0 della Chiesa cattolica, \u00e8 stata proposta nella sessione di marzo 2006 della Conferenza Episcopale Italiana e si \u00e8 articolata in un percorso triennale (2006-2009). Ognuno dei tre anni pastorali \u00e8 caratterizzato da:\nIl programma dell'Agor\u00e0.\nAnno pastorale 2006-2007.\nIl tema del primo anno \u00e8 \"Come io vi ho amato\" (Gv 15,9): questo anno, dedicato all'ascolto del mondo giovanile, ha avuto come obiettivo il portare la Chiesa a contatto con il mondo esterno, ovvero fuori dagli spazi che le sono propri, per incontrare i giovani dove essi si trovano,\nA livello diocesano dovevano instaurarsi iniziative di contatto e ascolto tra gruppi, comunit\u00e0, diocesi.\nCulmine del primo anno \u00e8 l'incontro nazionale di Loreto: papa Benedetto XVI ha incontrato i giovani italiani vicino al Santuario della Santa Casa nei giorni 1\u00ba e 2 settembre 2007.\nAnno Pastorale 2007-2008.\nIl tema del secondo anno \u00e8 \"Mi sarete testimoni\" (At 1,8). L'anno \u00e8\nA livello diocesano si sono sperimentate iniziative di \"missioni feriali\".\nIl secondo anno \u00e8 culminato con la Giornata Mondiale della Giovent\u00f9 2008, che si \u00e8 tenuta a Sydney, in Australia, dal 15 al 20 luglio 2008.\nAnno Pastorale 2008-2009.\nIl tema del terzo anno \u00e8 \"Fino ai confini della terra\" (At 1,8). Questo anno \u00e8 dedicato alla dimensione culturale e sociale dell'evangelizzazione.\nA livello diocesano vi erano iniziative di cultura, comunicazione, carit\u00e0 e politica, che ha lanciato un \u201cprogetto culturale dei giovani italiani\u201d.\nIl percorso triennale si \u00e8 concluso con un evento che si \u00e8 tenuto simultaneamente in ogni diocesi italiana, non solo nelle chiese ma anche in qualche \"nuovo santuario\" del nostro tempo (centri commerciali, stazioni, cinema, piazze, stadi, luoghi dell'emarginazione)."}
{"id": "661868", "revid": "767487", "url": "https://it.wikipedia.org/wiki?curid=661868", "title": "Condensazione di Knoevenagel", "text": "La condensazione di Knoevenagel (o reazione di Knoevenagel) \u00e8 una variante della condensazione aldolica che avviene quando una aldeide o un chetone, in presenza di ammoniaca o una ammina quali catalizzatori, reagiscono con un composto avente \u03b1-idrogeni acidi, idrogeni in posizione \u03b1 rispetto a due gruppi elettronattrattori quali C=O e C\u2261N o ad un gruppo ancor pi\u00f9 elettronattrattore come il nitrogruppo -NO2.\nL'addizione nucleofila al gruppo carbonilico, da parte del carbanione stabile formatosi, avviene con eliminazione di acqua dall'aldolo intermedio e relativa formazione di un doppio legame in posizione 1,2 rispetto al precedente legame -OH. Il prodotto ottenuto si pu\u00f2 sottoporre ad ulteriori trasformazioni, quali ad esempio una decarbossilazione, disponendo in tal modo di una metodica alternativa di sintesi organica.\nLa reazione di Knoevenagel fu originariamente descritta dal chimico tedesco Emil Knoevenagel nel 1896.\nEsempi di reazioni.\nReazione di Knoevenagel con acido bicarbossilico non esterificato.\nQuesta reazione rappresenta una caratteristica peculiare della condensazione di Knoevenagel.\nReazione di Knoevenagel dei chetoni.\nI chetoni, meno reattivi delle aldeidi, danno reazione di Knoevenagel con composti aventi \u03b1-idrogeni particolarmente acidi."}
{"id": "661869", "revid": "1305772", "url": "https://it.wikipedia.org/wiki?curid=661869", "title": "Incontro nazionale dei giovani 2007", "text": "L'Incontro nazionale dei giovani 2007, abbreviato Loreto 07, \u00e8 stato l'appuntamento culmine del primo anno dell'Agor\u00e0 dei giovani italiani e ha avuto luogo a Loreto, nelle Marche, il 1\u00ba e 2 settembre 2007. Si tratta di un evento paragonabile per impostazione e calendario ad una Giornata Mondiale della Giovent\u00f9 rivolto in particolare ai giovani italiani.\nTema dell'incontro \u00abCome io vi ho amato. La missione come ascolto\u00bb.\nLa preparazione.\nL'evento \u00e8 stato annunciato a marzo 2006 durante l'incontro a Roma del consiglio permanente della Conferenza Episcopale Italiana, mentre il programma \u00e8 stato stilato durante il primo incontro organizzativo, svoltosi proprio a Loreto a settembre, alla presenza dei responsabili della pastorale giovanile delle Diocesi italiane e, tra gli altri, del capo della Protezione Civile Guido Bertolaso.\nLa presenza del papa all'evento, non scontata nelle intenzioni iniziali degli organizzatori, \u00e8 stata confermata dallo stesso Benedetto XVI durante l'Angelus del 29 ottobre 2006. La notizia, gi\u00e0 nell'aria da tempo, era stata anticipata anche dal vicepresidente del Consiglio Francesco Rutelli affermando inoltre che \u00ab\"Il governo \u00e8 deciso a dare il pi\u00f9 grande sostegno a questa serie di giornate bellissime in cui verranno giovani da tutte le parti del Mediterraneo raccogliendo l'invito del papa\"\u00bb. A settembre 2007 \u00ab\"verr\u00e0 il nuovo papa\u00bb, per rivolgersi ai ragazzi \u00abche vorremmo affacciati su un Mediterraneo di pace. \u00c8 un grande sogno e speriamo che l'appuntamento di Loreto aiuti a realizzarlo\"\u00bb.\nLe \"iscrizioni\" partirono il 6 gennaio 2007: gli organizzatori all'epoca stimarono la partecipazione in 400.000 italiani e 25.000 stranieri provenienti dal resto d'Europa e del bacino del Mediterraneo. A questo proposito il presidente della Regione Marche Gian Mario Spacca chiese al Governo italiano lo status di \"Grande evento\".\nLe \"Giornate dell'accoglienza\".\nL'incontro \u00e8 stato preceduto, similmente a quanto accaduto in prossimit\u00e0 delle Giornate Mondiali del 2002 e del 2005 in Canada e Germania, da una sorta di \u00abgemellaggio\u00bb tra le diocesi limitrofe e quelle dei partecipanti all'evento, i quali sono stati ospitati nelle diocesi stesse nei giorni di mercoled\u00ec 29, gioved\u00ec 30 e venerd\u00ec 31 agosto avendo cos\u00ec la possibilit\u00e0 di conoscere le realt\u00e0 locali. Nell'ospitalit\u00e0 sono state coinvolte 32 diocesi appartenenti alle quattro regioni italiane: Emilia-Romagna, Umbria e Abruzzo oltre ovviamente alle Marche.\nL'incontro con il Papa.\nTra venerd\u00ec 31 agosto e sabato 1\u00ba settembre tutti i partecipanti hanno raggiunto la citt\u00e0 marchigiana, sede del Santuario della Santa Casa, dov'\u00e8 custodita quella che, secondo la tradizione, \u00e8 la casa dove Maria ricevette l'Annunciazione intorno al 6 a.C.\nNella mattinata del 1\u00ba settembre i partecipanti sono riuniti in vari luoghi prestabiliti (chiese, piazze, stadi) con il proprio vescovo per un momento di raccoglimento. Nel pomeriggio per tutti c'\u00e8 stato il trasferimento a piedi alla piana di Montorso dove in serata \u00e8 prevista la veglia con il papa.\nI presenti hanno trascorso quindi la notte accampati in loco nello stile proprio delle GMG tradizionali, partecipando alla messa finale la mattina successiva, presieduta dal pontefice.\nL'evento \u00e8 una tappa in preparazione alla Giornata Mondiale della Giovent\u00f9 del 2008.\nUn incontro a basso impatto ambientale.\nAnche per la concomitanza, il 2 settembre, con la \"Giornata per la salvaguardia del creato\", gli organizzatori hanno predisposto una serie di azioni per rendere l'evento a basso impatto ambientale. Per fare questo, il direttore del Servizio Nazionale Pastorale giovanile della CEI monsignor Paolo Giulietti chiam\u00f2 Giuseppe Lanzi e a lui affid\u00f2 il coordinamento delle azioni di riduzione dell'impatto ambientale.\nVennero coinvolte tutte le aziende fornitrici al fine di ridurre gli imballaggi alla fonte; venne organizzata una capillare distribuzione di acqua potabile quasi costruendo un mini acquedotto dedicato; vennero utilizzate stoviglie in Mater-Bi compostabili e conformi alla norma europea EN 13432. Tutti i materiali posti nella \"sacca del pellegrino\" erano o riutilizzabili, come le torce ricaricabili a dinamo o riciclabili come i diversi supporti cartacei forniti.\nCon l'impiego di un grande numero di volontari, venne organizzata una imponente Raccolta differenziata di tutte le frazioni, compresa quella organica da avviare al compostaggio.\nL'iniziativa ha riscosso il pubblico apprezzamento dell'allora Ministro dell'ambiente Pecoraro Scanio."}
{"id": "661876", "revid": "71155", "url": "https://it.wikipedia.org/wiki?curid=661876", "title": "Dodo", "text": ""}
{"id": "661880", "revid": "1498232", "url": "https://it.wikipedia.org/wiki?curid=661880", "title": "Televisioni locali in Italia", "text": "Le televisioni locali in Italia sono televisioni private che trasmettono in ambito locale.\nStoria.\nLe prime trasmissioni private via cavo.\nIn ambito televisivo a partire dalla nascita dello Stato italiano vi era sempre stato il monopolio; anche nel 1960 la Corte Costituzionale difende la legittimit\u00e0 della legge che lo ha istituito sulla base della considerazione che le frequenze disponibili sono un numero limitato ed ammettere altre concessioni oltre a una societ\u00e0 di natura pubblica porter\u00e0 al pericolo di un accentramento monopolistico in mani private. \nLa legge delega 28 ottobre 1970, n. 775 - promulgata durante il governo Colombo autorizz\u00f2 il governo ad emanare i testi unici per semplificare il quadro legislativo e pertanto nel nuovo testo unico, anzich\u00e9 elencare le singole voci, richiede la necessit\u00e0 di un'autorizzazione per tutte le forme di telecomunicazione. Nel 1972 l'imprenditore Giuseppe Sacchi cre\u00f2 Telebiella ricorrendo alla trasmissione via cavo, utilizzando dei vuoti normativi nel Regio decreto 27 febbraio 1936, n. 645 che allora disciplinava la materia che vieta l'utilizzo senza speciale autorizzazione dell'utilizzo di cavi per solo per taluni tipi di trasmissione, non contemplando quella televisiva. Di fronte alla denuncia di Sacchi alla Polizia postale venne avviato innanzi al Pretore di Biella un procedimento penale a carico dell'imprenditore biellese, ma la difesa sostenne l'incostituzionalit\u00e0 del provvedimento delegato. La Corte Costituzionale, con sentenza del 1974 riconosce che la scarsit\u00e0 delle frequenze via etere non pu\u00f2 essere invocata per giustificare il divieto di trasmettere via cavo che pertanto \u00e8 ammessa. Molto rapidamente iniziano a diffondersi le emittenti via cavo; la prima TV a trasmettere via cavo coprendo tutta la sua provincia in Italia \u00e8 Telereggio.\nIl quadro normativo e la diffusione.\nA pi\u00f9 riprese vengono emanate delle direttive e delle norme che tuttavia tendono pi\u00f9 a conservare il monopolio RAI che a colmare il vuoto legislativo del settore (ancora soggetto alle vecchie norme restrittive del passato) n\u00e9 tantomeno a definire l'ambito delle nuove tecnologie e delle diverse opportunit\u00e0. Vengono quindi formulati tutta una serie di vincoli molto pesanti: l'ambito delle trasmissioni non pu\u00f2 eccedere l'ambito comunale o di zone contigue con 15.000 abitanti al massimo, le reti devono essere collegate con cavi monocanale, in modo che possano servire una sola televisione locale. \nIn seguito a ci\u00f2 iniziano a nascere tutta una serie di associazioni tra piccoli imprenditori aventi lo scopo di promuovere la difesa legale opportuna nelle frequenti controversie giudiziarie e stabilire una serie di azioni comuni tendenti a promuovere la reale liberalizzazione delle trasmissioni radiotelevisive. A Viareggio nasce, nel 1974, l'ANTI, nasceranno poi la Federazione radio televisioni, il CORALLO, l'Associazione Editori Radiotelevisivi, il Terzo Polo e tante altre TV minori.\nLa riforma del 1975 e le trasmissioni via etere.\nIn assenza di una normativa quadro generale, viene emanata la riforma della RAI del 1975 che dett\u00f2 anche disposizioni riguardo l'emittenza locale; poco dopo la corte costituzionale della Repubblica Italiana con la sentenza n. 202 del 28 luglio 1976 afferm\u00f2 la legittimit\u00e0 delle trasmissioni via etere da parte delle emittenti private, purch\u00e9 in ambito locale.\nAl periodo le emittenti locali che trasmettevano regolarmente programmi erano stimate circa in un migliaio. Inoltre solo alcune emittenti erano attrezzate con strutture professionali, trasmettevano regolarmente e potevano contare su un largo introito pubblicitario: degna di nota l'importanza che assunse agli onori della cronaca la rete romana GBR nel Caso Moro, in possesso dell'unico filmato esistente che la Rai fu costretto ad acquistare.\nNegli anni 1980 ci fu l'introduzione in Italia di un istituto gi\u00e0 diffuso nella televisione commerciale statunitense: la syndication. Pi\u00f9 televisioni, per tutto o per parte del loro palinsesto, ricorrono a trasmissioni confezionate da altre emittenti aderenti al loro sistema. Attraverso questa strada la Fininvest (poi divenuta Mediaset), assorbendo le fallimentari iniziative di grandi editori come Mondadori, Rizzoli, Perrone, Caracciolo arriva a creare tre reti nazionali Canale 5, Italia 1 e Rete 4, che trasmettono su tutto il territorio nazionale un palinsesto comune alle emittenti locali aderenti e con trasmissioni in onda alla stessa ora. In sostanza, malgrado l'impedimento alla diretta, sono state create delle vere e proprie reti nazionali alternative a quelle della RAI. L'intervento della magistratura italiana decret\u00f2 questa pratica illegale. Da qui l'intervento del governo Craxi I con i cosiddetti \"decreti Berlusconi\", le pronunce della Corte Costituzionale che ritiene la situazione violatoria dei principi della concorrenza, il rinvio del problema all'introduzione della nuova tecnologia digitale, che moltiplicando i canali utilizzabili, elimina alla radice il problema dell'antitrust.\nIl giudizio della critica.\nIn una situazione cos\u00ec caotica ovviamente la qualit\u00e0 dei programmi \u00e8 la pi\u00f9 varia. Per molti attori, presentatori, registi le televisioni locali sono una scuola paragonabile al ruolo che ha l'avanspettacolo per la gente di spettacolo tra le due guerre.\nLa critica televisiva ha in un primo momento espresso giudizi estremamente negativi. Con un'espressione che avr\u00e0 fortuna Aldo Grasso la chiama \"la tv del sommerso\".\nIl \"Corriere della Sera\" cos\u00ec presenta il testo che lo stesso autore scrive nel 2004: \"Qualche anno fa la parabola dell'emittenza locale pareva seriamente in discesa: costi di gestione sempre pi\u00f9 onerosi, scarsit\u00e0 di introiti pubblicitari, spietatezza dei grandi network nell'acquisire frequenze. Poi \u00e8 successo qualcosa di imprevedibile: nonostante l'avvento della tv satellitare facesse prevedere il peggio, le tv locali sono rifiorite, quasi per contrasto, per una diffusa paura della globalizzazione. Anzi \u00e8 capitato qualcosa di ancora pi\u00f9 significativo: mentre la tv generalista vive in una fase di stagnazione, l'emittenza locale, nel giro di un decennio, ha pi\u00f9 che raddoppiato il suo fatturato pubblicitario, ha lanciato nell'etere curiose proposte e ha creato vere e proprie comunit\u00e0 virtuali.\"\nAncora nel 2005 Joseph Baroni, nel suo \"Dizionario della televisione\", nel paragonare il proprio lavoro con analoghe iniziative della situazione all'estero, cos\u00ec si esprime: \"I miei colleghi all'estero hanno sempre avuto a disposizione una o pi\u00f9 fonti cui fare riferimento per le campagne di rete. Nel nostro caso potevamo confidare solo nella nostra giovane memoria e nella nostra cultura personale, per ricostruire fatti e avvenimenti o pi\u00f9 semplicemente, ritrovare citazioni. La realizzazione di questo dizionario mi \u00e8 parsa dunque una opportunit\u00e0 per colmare almeno in parte questa lacuna... \u00e8 venuto subito alla luce un problema che ritengo cronico nel nostro paese, cio\u00e8 la totale assenza di archivi... Del resto come \u00e8 possibile consultare l'archivio di una Rete che non esiste pi\u00f9 o di un'altra che non ha mai archiviato niente?\"\nPer fortuna prima che tutto questo patrimonio di ricordi venga definitivamente disperso gli editori italiani hanno promosso tutta una serie di iniziative editoriali di grande pregio.\nMondadori ha iniziato pubblicando nel marzo del 2006 il testo di Dotto e Piccinini, \"Il mucchio selvaggio\" che ha l'indubbio merito, oltre ad essere stato scritto da due dei protagonisti di quegli \"anni ruggenti\" di aver scoperto che sui siti e sui forum esiste una legione di appassionati che, in un confronto continuo, suppliscono alle lacune dei ricordi personali.\nCon ironia affettuosa cos\u00ec dice la prefazione: \"Abbiamo incrociato di tutto lungo il percorso. Nostalgici, maniaci, feticisti come i collezionisti di monoscopi d'epoca che si fiutano nei forum. Vere proprie confraternite... Una trib\u00f9 enorme e dispersa che - ecco l'ambizione - in queste pagine potr\u00e0 riconoscersi e soprattutto riconoscere qualche cosa che vale la pena essere vissuto.\"\nUn importante riconoscimento dei \"media\" alla validit\u00e0 di questa impostazione \u00e8 data dalla trasmissione \"Matrix\" dell'emittente nazionale Canale 5 che segue la falsariga di quanto proposto nel libro di Dotto e Piccinini, inseguendo personaggi ivi citati: Peppo Sacchi, per Telebiella, Gregorio per Telenapoli, e poi Guido Angeli e Nonno Ugo, consacrando cos\u00ec definitivamente personaggi che sembravano dimenticati.\nMondadori \u00e8 anche l'editore del nuovo testo di Aldo Grasso intitolato \"La TV del sommerso\", che autocita la sua vecchia espressione e che d\u00e0, in questo modo, un riconoscimento della critica accademica a questo fiorire di revival. Assai significativo \u00e8 anche il volume \"Il mucchio selvaggio\" dedicato al fenomeno delle TV locali che, soprattutto nei primi anni, si \u00e8 caratterizzato per il suo spontaneismo, a volte anche al di fuori di ogni regola.\nPrincipali TV locali italiane.\nA marzo 2020, la prima televisione locale italiana per ascolti \u00e8 Telenorba, visibile in Puglia, Basilicata, Molise, parte della Calabria, della Campania e del Lazio. \nDi seguito le altre principali TV locali italiane per contatti nel giorno medio mensile:"}
