{"id": "645604", "revid": "1656773", "url": "https://it.wikipedia.org/wiki?curid=645604", "title": "Niccol\u00f2 Piccinino", "text": "Fu signore di Albareto, Borgo Val di Taro, Borgonovo Val Tidone, Calestano, Candia Lomellina, Castell'Arquato, Castelponzone, Compiano, Costamezzana, Fiorenzuola d'Arda, Frugarolo, Marzolara, Orvieto, Pellegrino Parmense, Pianello Val Tidone, Pontremoli, Solignano, Somaglia, Tabiano, Varano de' Melegari, Varese Ligure, Vigolone e Visiano.\nBiografia.\nNato a Callisciana, nei pressi di Perugia, nel 1386, era figlio di Francesco, macellaio di professione, e di Nina. Perse il padre all'et\u00e0 di 10 anni, ucciso da alcuni esponenti della fazione popolare dei \"Raspanti\", e visse con la madre per altri due anni, quando di nascosto fugg\u00ec a Firenze a trovare suo zio Biagio da Callisciana, il quale gli permise poi di trasferirsi a Bologna e qui di iniziare la carriera militare sotto Bartolomeo da Sesto. Poich\u00e9 a causa della sua giovane et\u00e0 e ridotta statura era il pi\u00f9 'piccolo' tra gli uomini d'arme della compagnia di ventura di quest'ultimo, ricevette il soprannome di \"Piccinino\", che divenne poi il suo cognome e fu ereditato dai suoi discendenti insieme al suo stemma \"d'azzurro al toro d'oro rampante\", ideato presumibilmente in tale periodo.\nAlcuni anni prima del 1411, data in cui partecip\u00f2 alla battaglia di Roccasecca, era passato al servizio di Braccio da Montone, all'epoca militante per la Repubblica di Firenze. Alla morte di questi, avvenuta nel 1424, al termine della guerra dell'Aquila, seguita subito dopo (1425) da quella del figlio di quest'ultimo, Oddo, il Piccinino divenne il comandante della compagnia braccesca. Serv\u00ec poi il duca di Milano Filippo Maria Visconti, per il quale, insieme a Niccol\u00f2 Fortebraccio, combatt\u00e9 contro la Lega formata da Papa Eugenio IV, la Repubblica di Venezia e quella di Firenze.\nNel 1427 prese parte alla battaglia di Maclodio, schierato nelle fila del Ducato di Milano.\nNel 1430 and\u00f2 in Lunigiana e poi, al comando delle truppe genovesi e lucchesi, sconfisse i fiorentini nella battaglia del Serchio, presso Lucca.\nSconfitte le truppe papali a Castel Bolognese nel 1434, seguite da una seconda armata comandata da Francesco Sforza, il Piccinino conquist\u00f2 un cospicuo numero di feudi in Romagna.\nNel 1438, durante la guerra tra la Repubblica di Venezia e il Ducato di Milano, il Piccinino combatt\u00e9 nuovamente per Filippo Maria Visconti e tent\u00f2 di occupare con un lungo assedio Brescia, ma il condottiero Scaramuccia da Forl\u00ec, al servizio dei veneziani, intervenne con successo nell'arginare l'assedio. L'anno successivo (1439) Niccol\u00f2 combatt\u00e9 ancora in Lombardia ottenendo diversi successi contro lo Sforza, passato nel frattempo al soldo dei veneziani, fino ad essere sconfitto dallo stesso a Tenno.\nIl duca lo invi\u00f2 allora in Toscana nella speranza che i fiorentini ritirassero le forze mandate in aiuto ai veneziani. Devast\u00f2 quindi il Mugello, cercando nel contempo di indurre mediante corrispondenza epistolare il duca a mandarlo in Umbria dove sperava, come altri condottieri del suo tempo, di costituire un proprio Stato feudale.\nIl 29 giugno 1440 Niccol\u00f2 si rec\u00f2 a Sansepolcro, dove, arruolati uomini del luogo, mosse contro Anghiari. Nella piana tra le due citt\u00e0 l'esercito del duca, guidato dal Piccinino, venne travolto dai fiorentini comandati da Micheletto Attendolo e Giampaolo Orsini: lo scontro verr\u00e0 poi immortalato da Leonardo da Vinci nel perduto affresco della battaglia di Anghiari. Al Piccinino non rest\u00f2 che fare ritorno in Lombardia.\nNel febbraio del 1441, guidando le truppe milanesi, invase la bassa pianura bresciana nel tentativo di riportarla sotto le insegne viscontee. Venezia mosse il proprio esercito e lo affid\u00f2 nuovamente a Francesco Sforza, il quale, partendo da Verona, marci\u00f2 su Brescia per poi discendere fino a Cignano, dove i due eserciti si affrontarono il 25 giugno.\nNel novembre del 1442 con l'aiuto dei perugini pose l'assedio ad Assisi, difesa da Alessandro Sforza. Dopo diversi giorni di inutili tentativi, le truppe del Piccinino, grazie anche all'aiuto di un frate traditore che indic\u00f2 un accesso nascosto in un antico acquedotto romano, riuscirono a penetrare all'interno della citt\u00e0 e a saccheggiarla. Il Piccinino si oppose comunque alla distruzione della citt\u00e0 rifiutando i fiorini offertigli dai perugini.\nNel 1443 pose l'assedio a Monteleone cercando di scacciarne il feudatario Ugolino da Montemarte. Ugolino alla fine si arrese e fu costretto a cedergli anche Carnaiola e Montegabbione. In seguito fu richiamato dal duca di Milano e, durante la sua assenza, le sue truppe subirono una dura sconfitta a Montolmo.\nPoco dopo, il 15 ottobre 1444, il condottiero si ammal\u00f2 di idropisia e mor\u00ec all'et\u00e0 di 58 anni, non senza il sospetto di essere stato avvelenato. Fu sepolto nel Duomo di Milano.\nDiscendenza.\nNiccol\u00f2 Piccinino si spos\u00f2 nel 1406 con Gabriella da Sesto, figlia di Bartolomeo, da cui ebbe Francesco. Gabriella verr\u00e0 uccisa dal marito l'anno seguente (1407), con l'accusa di adulterio. Si rispos\u00f2 con Angelella da Celano, sorella della pi\u00f9 nota Jacovella. Il matrimonio dur\u00f2 fino al 1423, quando il condottiero si rispos\u00f2 con una nipote di Braccio da Montone, figlia di suo fratello Giovanni, da cui ebbe Jacopo. Questa nuova unione coniugale deve essere terminata nel 1440, in quanto in tale anno si ritrova il condottiero tra i pretendenti al matrimonio con Bianca Maria Visconti, che poi non si realizzer\u00e0."}
{"id": "645607", "revid": "109920698", "url": "https://it.wikipedia.org/wiki?curid=645607", "title": "Teseo (nome)", "text": "Origine e diffusione.\nDeriva dal nome greco antico \u0398\u03b7\u03c3\u03b5\u03cd\u03c2 (\"Theseus\"), basato forse su \u03c4\u03b9\u03b8\u03b7\u03bc\u03b9 (\"tithemi\"), \"collocare\", \"disporre\", e pu\u00f2 quindi significare \"colui che \u00e8 disponibile\".\n\u00c8 portato dall'eroe della mitologia greca Teseo, che uccise il Minotauro.\nOnomastico.\n\u00c8 un nome adespota, in quanto non \u00e8 portato da alcun santo, quindi l'onomastico si festeggia il 1\u00ba novembre in occasione di Ognissanti."}
{"id": "645608", "revid": "287204", "url": "https://it.wikipedia.org/wiki?curid=645608", "title": "Garchomp", "text": ""}
{"id": "645615", "revid": "767487", "url": "https://it.wikipedia.org/wiki?curid=645615", "title": "Tiburzio", "text": "Origine e diffusione.\nContinua il \"cognomen\" romano \"Tiburtius\" (o \"Tiburtinus\"), avente il significato di \"[proveniente] da Tivoli\", \"[nativo] di Tivoli\" (Tivoli era anticamente chiamata \"Tibur\").\nOnomastico.\nL'onomastico si festeggia solitamente il 14 aprile in memoria di san Tiburzio, martire a Roma nel III secolo insieme con i santi Valeriano e Massimo:. Con questo nome si ricordano anche, alle date seguenti;"}
{"id": "645616", "revid": "547034", "url": "https://it.wikipedia.org/wiki?curid=645616", "title": "Popoli del Madagascar", "text": "I numerosi popoli del Madagascar hanno origini estremamente diverse; alcuni gruppi giunsero in Madagascar dall'Indonesia, altri dalle terre bantu dell'Africa meridionale, altri ancora dal Nordafrica e dai paesi arabi. Tuttavia, essi condividono una quantit\u00e0 sorprendente di tratti culturali, a partire da quelli linguistici: le numerose lingue parlate da questi popoli, per esempio, sono strettamente correlate fra di loro, al punto da essere talvolta classificate (impropriamente) come dialetti di un'unica lingua (il malgascio).\nLe diciotto trib\u00f9.\nNel Madagascar moderno si distinguono diciotto etnie principali, talvolta chiamate \"le diciotto trib\u00f9\":"}
{"id": "645620", "revid": "4506", "url": "https://it.wikipedia.org/wiki?curid=645620", "title": "Fuji Speedway", "text": ""}
{"id": "645621", "revid": "1272592", "url": "https://it.wikipedia.org/wiki?curid=645621", "title": "Francesco Antonio Picchiatti", "text": "Biografia.\nFiglio dell'architetto ferrarese Bartolomeo Picchiatti con il quale lavorer\u00e0 fino alla morte di quest'ultimo nel 1643, la sua attivit\u00e0 \u00e8 registrata anche come antiquario e archeologo godendo della stima del vicer\u00e9 Gaspar M\u00e9ndez de Haro, marchese del Carpio. Per il vicer\u00e9 tra il 1683 e il 1687 gira l'Italia in cerca di antichit\u00e0 e lo studio di esse. La raccolta venne ospitata nella casa del Picchiatti dopo la morte del vicer\u00e9 e successivamente trasferita nel Museo dei Grassi che venne visitato nel 1744 dall'architetto Nicola Carletti nel quale considera pregiatissimi i disegni del Picchiatti sui reperti architettonici scoperti nella \"Porta Cumana\" e negli scavi di costruzione della guglia di San Domenico nel quale ha rinvenuto i resti di un muro di cinta della citt\u00e0 vecchia.\nLa sua attivit\u00e0 principale, l'architettura appunto, \u00e8 molto variegata e comprende numerosi interventi di edificazione ex novo di edifici sacri e/o civili, restauri di essi, realizzazione di fontane e guglie e opere ingegneristiche. Nel 1644, quando acquisisce autonomia lavorativa dopo la morte del padre, viene associato con l'ingegnere regio Onofrio Antonio Gisolfi nel completamento della Cappella di Palazzo Reale e dello scalone d'onore, l'anno successivo \u00e8 impegnato nell'innalzamento di due piani del convento di Complesso di Sant'Antonio delle Monache a Port'Alba e dal 1647 \u00e8 impegnato nell'ampliamento di San Gregorio Armeno e contemporaneamente \u00e8 attivo alla chiesa e al Chiostro di Sant'Agostino alla Zecca.\nDal 1643 dirige e progetta la chiesa della Croce di Lucca e terminer\u00e0 e diriger\u00e0, fino alla sua morte, a pi\u00f9 riprese l'apparato di stucco per gli interni e dell'altare realizzato da Pietro Sanbarberio. Completer\u00e0 un'altra fabbrica lasciata incompleta dal padre il Palazzo del Monte dei Vergognosi. All'attivit\u00e0 di architetto s'incrocia con quella d'ingegnere regio sostituendo l'operato architettonico e ingegneristico di Pietro De Marino nel quale lavorer\u00e0 nel restauro della Chiesa di San Pietro Martire che modificher\u00e0 anche i disegni di Natale Longo per il campanile. Nella Chiesa di Santa Maria di Monteverginella eseguir\u00e0 interventi di ridecorazione delle cappelle e la realizzazione di un nuovo altare, il tutto sar\u00e0 cancellato dal Vaccaro e dal Genovese nel XIX secolo, dopo la peste sostituir\u00e0 nuovamente il De Marino nella costruzione della Chiesa di Santa Maria del Pianto, l'attivit\u00e0 \u00e8 registrata a San Sebastiano (complesso scomparso nel 1939) nel quale nei documenti commenta di un intervento consolidamento strutturale a causa di dissesti murari.\nNei Miracoli realizzer\u00e0 la chiesa di Santa Maria dei Miracoli nel quale si accostano lavori del Fanzago e di Domenico Tango, il presbiterio \u00e8 stato progettato da Giovan Domenico Vinaccia e realizzato da Bartolomeo e Pietro Ghetti, tra il 1660 e il 1680 la sua attivit\u00e0 \u00e8 incrementata per il completamento del complesso di Pio Monte della Misericordia, iniziato nel 1658, la Chiesa del Divino Amore con il vicino chiostro adeguato nell'area di Palazzo Villani. Realizzer\u00e0 anche il catafalco reale nel 1666 per la morte di Filippo IV di Spagna avvenuta nel 1665, l'opera era decorata da dipinti di Luca Giordano e Micco Spadaro.\nSi occuper\u00e0 del completamento della Chiesa di Santa Maria Regina Coeli. Il suo intervento del 1680 \u00e8 al complesso di San Domenico nel quale realizza un restauro dei chiostri. Mentre la sua ultima opere architettonica sar\u00e0 la Chiesa di San Giovanni Battista delle Monache (ultimata da Giovan Battista Nauclerio, suo allievo). A met\u00e0 del secolo sostituir\u00e0 due volte Bonaventura Presti per incompetenze nella realizzazione della darsena e nel Chiostro di San Domenico Soriano. Inoltre realizz\u00f2 la guglia di San Domenico, dirimpetto all'abside dell'omonima chiesa. Come il Presti, Picchiatti lavora nell'ammodermanto della Chiesa della Santissima Annunziata ad Aversa.\nOpere principali.\nLavor\u00f2 principalmente a Napoli e realizz\u00f2 numerose opere in citt\u00e0 tra cui:"}
{"id": "645629", "revid": "1881923", "url": "https://it.wikipedia.org/wiki?curid=645629", "title": "Tilde", "text": "La tilde \u00e8 un segno diacritico (~) appartenentefra gli altriai sistemi ortografici del portoghese e del castigliano, nonch\u00e9 al greco antico (dov\u2019\u00e8 per\u00f2 chiamata accento circonflesso).\nTale grafema (~ o \u02dc) in castigliano rappresenta il suono nasale palatale della lettera \u00f1 (si chiama in questo caso \"tilde de la \u00f1\", \"virgulilla\" o \"virgulilla de la \u00f1\") .\nNello spagnolo si chiama \"tilde\" anche l'accento grafico delle parole, avente sempre la forma dell'accento acuto italiano (\u00b4) \u2013 come in \"perch\u00e9\".\nIn alcuni manoscritti medioevali, la tilde non ha funzione diacritica: questo fenomeno \u00e8 stato denominato da Ram\u00f3n Men\u00e9ndez Pidal \"tilde ociosa\" (\"oziosa\") o \"in\u00fatil\" (\"inutile\").\nNel codice ASCII, ASCII 8 bit, Unicode, UTF-8 e UTF-16, la tilde \u00e8 identificata dal numero 126 (1111110bin, 7Ehex)\nEtimologia.\nLa parola \"tilde\" \u00e8 di origine spagnola e deriva dal verbo \"tildar\", col significato antico di \"evidenziare\"; a sua volta procede dal latino \"titulare\" e \"titulum\" (\"segno, iscrizione\"); tuttavia, in spagnolo, la parola \"tilde\" ha un significato pi\u00f9 ampio e indica \u2013 come gi\u00e0 detto \u2013 qualunque segno che si ponga sopra un'abbreviazione (o una lettera) per distinguerne la pronuncia o l'accentuazione.\nL'originaria funzione di abbreviatura.\nNel Medioevo, per risparmiare spazio o per evitare ulteriore fatica agli amanuensi, era normale \u2013 nelle iscrizioni, nei manoscritti e negli incunaboli \u2013 far uso di abbreviazioni. Sorsero quindi diversi segni codificati, tra cui la stessa tilde, la quale nasce come stilizzazione delle lettere \"m\" e \"n\"; era sovrapposta alle vocali (es.: \"su\u00e3\" = \"suam\", \"tr\u1ebdor\" = \"tremor\", \"\u0129cursus\" = \"incursus\", \"\u00f5nes\" = \"omnes\", \"ex\u0169do\" = \"exundo\" etc.), ma poteva anche esser collocata sopra alcune consonanti o in abbreviazioni pi\u00f9 complesse (es.: \"d\u00f1a\" = \"domina\"). Raramente questo utilizzo avviene anche nell\u2019italiano contemporaneo, dove ad esempio nell\u2019Annuario Pontificio troviamo abbreviazioni come \"em\u0303o\" per \"eminentissimo\" oppure \"rm\u0303o\" per \"reverendissimo\".\nLa tilde in altre lingue.\nPalatalizzazione delle consonanti.\nQuesta origine \u00e8 ancora abbastanza chiara in alcune lingue iberiche, come appunto lo spagnolo, il portoghese o il galiziano: si prenda ad esempio la parola latina \"domina\", la cui contrazione \"dom'na\" ha portato a \"donna\" in italiano e \"due\u00f1a\" in spagnolo, tramite la palatalizzazione in /\u0272/ del gruppo \"nn\" (fenomeno diffuso nelle lingue ibero-romanze); lo stesso discorso vale per la parola latina \"annus\" (\"anno\"), evolutasi nello spagnolo \"a\u00f1o\".\nIn castigliano, infatti, il grafema \u00f1 rappresenta il fonema /\u0272/, e lo stesso vale per altre lingue che hanno subito l'influenza dell'ortografia castigliana, quali il galiziano, l'asturiano, l'aragonese, il basco, il guaran\u00ed, il quechua, il filippino ecc.\nNasalizzazione delle vocali.\nIn particolare, in portoghese (ma anche in altre lingue come il guaran\u00ec, il dialetto sardo di Cabras e nel francese arcaico) la tilde \u00e8 invece il segno diacritico della nasalizzazione della vocale sopra la quale \u00e8 posta. Nel portoghese moderno si usa solo sopra \"a\" e \"o\", ma nella lingua arcaica la si poteva usare anche con le altre vocali. Anche in questo caso \u00e8 facilmente riconoscibile l'origine dell'uso della tilde: ad esempio nella parola latina \"manus\", evolutasi in \"mano\" in italiano e spagnolo, e divenuta \"m\u00e3o\" in portoghese (stessa cosa dicesi per \"lana\": in portoghese \"l\u00e3\"; o per \"canis\", divenuta \"c\u00e3o\").\nL'accento circonflesso greco.\n\u00c8 la \"pros\u014dd\u00eda oxybare\u0129a\" \u00abmelodia acuta e grave\u00bb, o la \"per\u00edsp\u014dmen\u0113 pros\u014dd\u00eda\" \u00abmelodia obliqua\u00bb, il cui segno \u00e8 l'unione di un accento acuto e di uno grave; nelle edizioni moderne pu\u00f2 trovarsi rappresentato da un accento circonflesso (), oppure come o \u00a0 \u0303.\nL'accento circonflesso pu\u00f2 trovarsi soltanto su una vocale lunga () o su un dittongo, e non oltre la penultima sillaba. Peraltro, la sua posizione nella parola \u00e8 soggetta alle leggi di limitazione.\nPunteggiatura giapponese.\nIn giapponese la tilde (\u6ce2\u30c0\u30c3\u30b7\u30e5 \"nami dasshu\" \u00abtrattino ad onda\u00bb) ha la stessa funzione rivestita dalla lineetta nelle scritture occidentali; inoltre, pu\u00f2 essere usata per dividere un titolo dal sottotitolo \u2013 dunque a scopo decorativo \u2013 oppure al posto del \"ch\u014don\" per indicare un allungamento vocalico piuttosto marcato (l'uso \u00e8 limitato a scritti informali: ad esempio ai fumetti).\nAltri usi.\nMatematica.\nLa tilde, insieme ad alcune varianti come formula_1 o formula_2, \u00e8 un simbolo usato comunemente nelle notazioni matematiche per indicare qualsiasi cosa richiami una relazione di equivalenza. \nIl suo uso primario, appunto, \u00e8 come generico simbolo di equivalenza tra oggetti della stessa classe di equivalenza: \nformula_3\ndi cui esistono alcuni casi molto comuni, come:\nformula_5\nformula_6\nL'uso della tilde come accento \u00e8 comune invece per caratterizzare una variabile diversa da quella senza accento, di cui magari costituisce una variante: formula_7 \nQuesto uso della tilde \u00e8 abituale in vari contesti, ad esempio per indicare il sollevamento di una funzione, oppure in Meccanica Quantistica per distinguere una grandezza dal suo operatore associato.\nInformatica.\nNei sistemi Unix-like come Linux, la tilde indica la home directory dell'utente corrente, oppure di un altro utente, se anteposta ad uno username.\nPrincipalmente nei primi anni del web, quando uno stesso dominio ospitava pi\u00f9 siti web personali, la directory contenente le pagine di una data persona era solita venire chiamata con una tilde ed il proprio nick (es.: /~bill).\nNel linguaggio di programmazione C++ \u00e8 utilizzato per distinguere il distruttore della classe, dichiarando una funzione membro senza tipo di ritorno e una tilde anteposta al nome della funzione, uguale a quello della classe.\nIn MATLAB rappresenta l'operatore logico NOT ed in Java l'operatore bitwise (bit a bit) NOT.\nNell'ambiente di sviluppo Max/MSP, \u00e8 utilizzato per definire gli oggetti che lavorano alla frequenza di campionamento del computer, cio\u00e8 principalmente quelli che processano il suono. \nIl carattere tilde pu\u00f2 essere scritto:"}
{"id": "645641", "revid": "125214810", "url": "https://it.wikipedia.org/wiki?curid=645641", "title": "Elenoire Casalegno", "text": "Biografia.\nNata a Savona da una famiglia di origine torinese. Ancora giovanissima diviene nota al pubblico per la sua relazione con il critico d'arte Vittorio Sgarbi, con il quale rimane unita dal 1993 al 1997. \nSi trasferisce da adolescente a Ravenna e nel 1994 partecipa al concorso per aspiranti modelle \"Look of the year\" grazie alla sua bellezza e alla sua altezza di 183\u00a0cm. Nel 1994-1995 debutta in tv con la conduzione del programma musicale di Italia 1 \"Jammin\", che presenter\u00e0 fino al 1997. Dal 1997 al 1999 affianca Raimondo Vianello nella conduzione della trasmissione sportiva \"Pressing\" sempre su Italia 1. Nell'autunno del 1997 \u00e8 con Massimo Lopez e Lello Arena a \"Scherzi a parte\", mentre nell'estate 1997 presenta il \"Festivalbar\". Nel 1998 fa un cameo nel film \"Paparazzi\", dove interpreta se stessa.\nNel 1999 \u00e8 nel cast della serie TV di Mediaset, \"S.P.Q.R.\", tratta dall'omonimo film. Lo stesso anno torna ad occuparsi dei programmi musicali di Italia 1 con \"Tribe\" e \"Super\" che condurr\u00e0 fino al 2001. Nel frattempo conduce anche una trasmissione radiofonica su Radio 101. \u00c8 inoltre la protagonista del calendario \"Maxim\", con foto di Marino Parisotto nel 2001. L'anno successivo passa in Rai dove conduce con Fabrizio Maffei \"Mondiale sera\" in occasione dei Mondiali di calcio 2002. Successivamente presenta il Festival di Castrocaro con Claudio Cecchetto e, nell'estate 2004, su Rai 2, il programma di servizio pubblico \"Robin Hood\", che vede come autore l'allora suo compagno, il cantante Omar Pedrini.\nNelle stagioni 2003-2004 e 2004-2005 \u00e8 in tourn\u00e9e a teatro con la commedia brillante \"Uomini sull'orlo di una crisi di nervi\". Dal 2008 \u00e8 spesso invitata come ospite nello studio di \"Verissimo\". Nell'estate 2007 conduce \"Buon compleanno estate\", assieme a Corrado Tedeschi, programma di musica dedicato a Mina. \u00c8 stata scelta quale madrina della 38\u00aa Stramilano, classica gara podistica che si \u00e8 tenuta il 5 aprile 2009. Al di fuori del mondo dello spettacolo, Elenoire \u00e8 un'imprenditrice: con il cantante Omar Pedrini, al quale \u00e8 stata sentimentalmente legata per sette anni ha avviato una produzione di vini. Inoltre, \u00e8 proprietaria assieme ai genitori di un hotel nel centro storico di Ravenna.\nHa una figlia, Swami, nata il 22 novembre 1999 dalla relazione con DJ Ringo. Nel 2009 Emilio Fede annuncia di averla scelta come conduttrice di \"Sipario del TG4\", programma di approfondimento del TG4, in sostituzione di Daniela Martani, alternandosi con Raffaella Zardo. A settembre 2009 avrebbe dovuto partecipare alla prima edizione del reality show \"La trib\u00f9 - Missione India\", la cui messa in onda, per motivi tecnico-produttivi, \u00e8 stata annullata. Inoltre ogni domenica \u00e8 presenza fissa nel salotto di \"Domenica Cinque\" condotta da Barbara D'Urso. Nel 2010 la Casalegno \u00e8 presidente di giuria assieme a Paolo Limiti di \"Sanremolab\". Da dicembre 2010 conduce su Italia 1 \"Saturday Night Live from Milano\". Domenica 24 aprile 2011 conduce su Canale 5 il Golden Ice. Dal 15 gennaio 2014 fa parte degli inviati nel programma \"Mistero\" su Italia 1.\nNel 2014 sposa il direttore di Rete 4 Sebastiano Lombardi, da cui annuncia la separazione il 22 aprile 2017 con un post su Instagram. Nello stesso anno \u00e8 madrina dell'evento \"Rally di Roma Capitale\", organizzato dal campione del mondo rally Max Rendina, e partecipa come opinionista fissa a \"Segreti e delitti\", in onda su Canale 5, programma a cui prende parte anche nell'estate del 2015. Il 16 novembre 2015 conduce assieme a Pierluigi Pardo uno speciale sui \"Red Bull BC One 2015\", trasmesso in seconda serata su Italia 1. Dal 14 dicembre \u00e8 di nuovo in onda come inviata di \"Mistero\", rinominato \"Mistero Adventure\".\nIl 30 dicembre conduce assieme a Guido Bagatta \"Capodanno on Ice\", in onda su Italia 1. Il 4 gennaio 2016 partecipa per beneficenza come concorrente al quiz-show di Canale 5 \"Caduta libera!\", risultando vincitrice della puntata. Per la stessa rete, dal 7 febbraio 2016 conduce con Gualtiero Marchesi il programma culinario \"Il pranzo della domenica\". \u00c8 conduttrice radiofonica di Radio Zeta L'Italiana. Dal 19 settembre al 31 ottobre 2016 partecipa come concorrente alla prima edizione italiana del reality show \"Grande Fratello VIP\", venendo eliminata con il 57% dei voti nel corso della semifinale in un televoto contro Stefano Bettarini.\nDal settembre 2019 al 2020 conduce \" Vite da copertina - Tutta la verit\u00e0 su...\" su TV8."}
{"id": "645642", "revid": "47767", "url": "https://it.wikipedia.org/wiki?curid=645642", "title": "Silverio", "text": "Origine e diffusione.\nDeriva dal nome latino \"Silverius\", tratto dall'omonimo aggettivo, col significato di \"silvestre\", \"che vive o proviene dalla selva\" (in quanto basato sul latino \"silva\", appunto \"selva\", \"bosco\").\nSilverio condivide la stessa etimologia dei nomi Silvano, Silvestro, Silvio e Selvaggia, tutti riconducibili alla radice \"silva\". A causa di ci\u00f2 il nome viene talvolta considerato una variante di Silvano o di Silvestro.\nOnomastico.\nL'onomastico si festeggia il 2 dicembre (o il 20 giugno) in memoria di san Silverio, papa e martire a Ponza sotto Belisario."}
{"id": "645643", "revid": "729019", "url": "https://it.wikipedia.org/wiki?curid=645643", "title": "Giostre del Toppo", "text": "Le Giostre del Toppo furono una battaglia combattuta il 26 giugno 1288 fra Arezzo e Siena, in lega con la Repubblica di Massa, presso Pieve al Toppo (nell'attuale comune di Civitella in Val di Chiana, in provincia di Arezzo).\nL'iniziativa militare guelfa.\nIn due importanti citt\u00e0 toscane, Pisa e Arezzo, si era consolidato nel 1288 un predominio ghibellino. In particolare ad Arezzo gli esponenti della parte guelfa erano stati costretti a lasciare la citt\u00e0, che rimase saldamente alla parte ghibellina, rappresentata dal vescovo Guglielmino degli Ubertini e dai suoi luogotenenti. I Guelfi, soprattutto fiorentini, decisero di intervenire ed organizzarono una coalizione per attaccare Arezzo. Fu radunato un esercito in gran parte fiorentino e senese, che il 1\u00ba giugno 1288 assedi\u00f2 Arezzo dopo aver espugnato alcuni castelli minori.\nI guelfi si accorsero a breve che la difesa della citt\u00e0 era troppo ben organizzata e, dopo alcune settimane, l'assedio fu tolto, non senza aver danneggiato le campagne e dileggiato gli avversari.\nMa nel togliere l'assedio, fu commesso un grave errore strategico: l'esercito guelfo fu diviso quando ancora si trovava nei pressi di Arezzo. I fiorentini, infatti, presero la via del Valdarno per tornare alla loro citt\u00e0; i senesi, invece, si apprestarono ad attraversare la Val di Chiana, allora paludosa, per tornare a Siena passando da Lucignano, che intendevano attaccare.\nPreparazione dei ghibellini.\nL'esercito ghibellino era uscito dall'assedio in buone condizioni e, se era impensabile affrontare in campo aperto l'intero esercito guelfo, vedeva alla sua portata la parte senese in ritirata. Conoscendo bene il territorio circostante, gli aretini sapevano che i senesi sarebbero dovuti passare da Pieve al Toppo, essendo l'unico punto in cui la palude della Chiana poteva essere guadata da un esercito. Arezzo decise allora di organizzare una spedizione per raggiungere i senesi e sbarrar loro la strada.\nLa battaglia.\nIl contingente senese e massetano era guidato da Ranuccio Farnese e contava 3000 fanti e 400 cavalieri. Gli aretini, comandati da Bonconte da Montefeltro e Guglielmo dei Pazzi (detto Guglielmo Pazzo) avevano inviato 2000 fanti e 300 cavalieri, divisi in due formazioni: la prima all'inseguimento sulla stessa strada percorsa dai senesi; la seconda percorse invece la strada di Battifolle, Viciomaggio e Mugliano. Marciando anche la notte, gli aretini raggiunsero i senesi il 26 giugno e attaccarono di sorpresa.\nI senesi avanzavano in formazione corretta, con fanti al centro e cavalieri disposti ai lati in protezione. Ma i balestrieri avevano le armi sul dorso dei muli e i cavalieri erano senza lancia, poich\u00e9 anche queste armi venivano trasportate a parte, e avevano lo scudo assicurato al cavallo, come si usava durante le marce.\nGli aretini bersagliarono la colonna nemica con un fitto tiro di quadrelli e verrettoni. Mentre i senesi cercavano disperatamente di disporsi in battaglia, anche il loro comandante, Ranuccio Farnese, fu colpito a morte. Al contempo fu lanciata la carica di cavalleria dei feditori aretini e la battaglia fu decisa. Cominci\u00f2 a questo punto la fase pi\u00f9 cruenta dello scontro. I senesi, in rotta e dispersi in gruppetti, furono massacrati in un'autentica e spietata caccia all'uomo, donde il nome di \"giostre\" del Toppo, alla quale parteciparono non solo i soldati ghibellini ma anche i villici del luogo armati di forconi ed attrezzi da lavoro.\nAlla fine della giornata, furono uccisi oltre 500 combattenti guelfi a fronte di perdite quasi nulle dei ghibellini.\nFama della battaglia.\nLa battaglia \u00e8 ricordata da Dante nel canto XIII dell'Inferno dove fra gli scialacquatori compare Lano da Siena: un personaggio che la tradizione popolare ricorda come un ricco ereditiero che trascorreva la vita in feste e orge, dilapidando la propria fortuna prima di morire nella battaglia di Pieve al Toppo."}
{"id": "645644", "revid": "1305772", "url": "https://it.wikipedia.org/wiki?curid=645644", "title": "Bartolomeo Picchiatti", "text": "Biografia.\nArchitetto di origini incerte, si trasfer\u00ec a Napoli nel 1593, chiamato dall'architetto Domenico Fontana come suo luogotenente. Inizi\u00f2 la propria carriera come luogotenente di Domenico e Giulio Cesare Fontana nel completamento delle opere incompiute da Giulio Cesare dopo la sua partenza in Spagna. Diresse i cantieri di scavo dei Regi Lagni, progettati dal Fontana agli inizi del XVII secolo, mentre dal 1634 la mastodontica opera fu diretta dall'ingegnere Tommaso Alappio (? \u2013 ?, 23 agosto 1646) con supervisione dei cantieri del Picchiatti. Nel 1614 fu incaricato dalla Congregazione dei Nobili alla progettazione ed edificazione del Palazzo Monte dei Poveri Vergognosi. Tre anni dopo nacque Francesco Antonio Picchiatti, anch'esso architetto qualificato e competente che aiuter\u00e0 il padre negli ultimi anni di vita. Acquis\u00ec buona fama presso gli ambienti napoletani dell'epoca, nel 1620 realizz\u00f2 la chiesa di San Giorgio dei Genovesi e nell'anno successivo progett\u00f2 il portale di Palazzo di Sangro ed eseguito da Giuliano Finelli e il tempietto nel Santuario della Madonna dell'Arco.\nDal 1621 eredit\u00f2 il cantiere della Chiesa di San Carlo alle Mortelle nel quale progett\u00f2 anche il collegio diventando architetto di fiducia dei Barnabiti. In seguito alla morte di Giulio Cesare Fontana avvenuta nel 1627, gli subentr\u00f2 nell'ufficio di Ingegnere della Regia Corte, posto riservato anche al figlio. Dal 1632, insieme a Cosimo Fanzago, progett\u00f2 il Duomo di Pozzuoli al Rione Terra sulle preesistenze del Capitolium romano. Nel 1638 fu attivo presso la fabbrica della Chiesa dei Santi Apostoli dove progett\u00f2 l'elegante campanile bicromo e nel cantiere della Chiesa di Santa Maria della Stella . Nel 1641 progett\u00f2 la Basilica di Sant'Agostino alla Zecca in collaborazione con il figlio e di incerta data fu il restauro della Chiesa di Santa Maria Donnalbina.\nIl Picchiatti mor\u00ec nel 1643 e alla sua morte la direzione dell'opera fu assegnata a Onofrio Antonio Gisolfi che gli subentr\u00f2, fino al 1656, nella carica di Ingegnere regio. Parte fondamentale della storia della citt\u00e0 partenopea, Bartolomeo Picchiatti a partire dagli inizi del Novecento d\u00e0 il nome ad una piccola ma importante via della citt\u00e0, situata in zona Soccavo"}
{"id": "645646", "revid": "2121138", "url": "https://it.wikipedia.org/wiki?curid=645646", "title": "Elettorato del Palatinato", "text": "Il Principato elettorato del Palatinato ( o \"Kurpfalz\"), detto anche Elettorato Palatino o Palatinato Elettorale, fu uno stato del Sacro Romano Impero del tardo medioevo dell'et\u00e0 moderna. I regnanti locali avevano il ruolo di principi elettori, privilegio sancito dalla Bolla d'Oro del 1356.\nI conti palatini del Reno avevano inoltre l'incarico ereditario di vicari imperiali per i territori della Franconia, della Svevia e della Renania, ed erano tra i pi\u00f9 importanti pr\u00ecncipi secolari del Sacro Romano Impero. Nel 1541 l'elettore Ottone Enrico decise di convertirsi al protestantesimo e da allora il suo territorio entr\u00f2 in crisi nei rapporti con gran parte degli altri stati cattolici della Germania centro-meridionale. Un declino notevole lo si ebbe durante il governo dell'elettore palatino Federico V, la cui incoronazione a re di Boemia nel 1619 diede inizio alla Guerra dei trent'anni, che invest\u00ec in breve tempo l'intero continente europeo. Dopo la pace di Vestfalia del 1648, le terre del Palatinato vennero ulteriormente afflitte dalla guerra delle riunioni lanciata da re Luigi XIV di Francia, che culmin\u00f2 poi nella guerra dei nove anni (1688-97). Retto in unione personale con l'elettorato di Baviera dal 1777, l'Elettorato Palatino venne infine mediatizzato nel 1803.\nGeografia.\nIl territorio dell'Elettorato del Palatinato era posto nella regione centrale del Reno, tra la Mosella ed il fiume Kraichgau, ma lo stato si componeva a livello di geografia politica di due aree tra loro distinte, separate da altri territori appartenenti ad altri stati del Sacro Romano Impero con una miriade di enclavi ed exclavi:\nAree precedentemente parte dell'Elettorato del Palatinato fanno oggi parte degli stati tedeschi del Baden-W\u00fcrttemberg, Renania-Palatinato, Assia, Baviera (Alto Palatinato, Palatinato-Neuburg), Saarland e Francia (nelle regioni di Alsazia e Lorena).\nI conti palatini.\nIn et\u00e0 merovingia e carolingia il titolo di conte palatino era utilizzato per indicare, tra i vari funzionari pubblici, i pi\u00f9 stretti collaboratori del sovrano. La loro presenza all'interno della corte franca \u00e8 menzionata gi\u00e0 nel 535, al tempo di re Childeberto I. Con il radicamento delle grandi famiglie aristocratiche nei territori dove detenevano cariche pubbliche, che finirono per essere dinastizzate, i conti palatini funsero sempre pi\u00f9 da rappresentanti permanenti del potere regio a livello locale. I conti palatini erano presenti in tutti i \"regna\" dell'Impero carolingio, ma acquisirono sempre pi\u00f9 importanza nel regno dei Franchi Orientali, dove in ciascuno dei ducati originari risiedeva un conte palatino che fungeva da contrappeso al potere del duca.\nAntefatto storico.\nLe contee palatine di Lotaringia e del Reno.\nIl primo conte palatino di Lotaringia fu Vigerico di Bidgau, che mantenne la carica dal 915 al 922, mentre il secondo fu Goffredo di J\u00fclich, che resse la contea palatina dal 923 al 949. Nel 945 la carica pass\u00f2 a Ermanno I, che apparteneva alla dinastia degli Azzoni, la quale resse la contea di palatina di Lotaringia, in continuo conflitto con i vicini arcivescovi di Colonia, fino al 1085, quando mor\u00ec il conte Ermanno II di Lotaringia.\nLe propriet\u00e0 terriere degli Azzoni si trovavano prevalentemente nell'area sudovest della Franconia, includendo parti dell'Alta Renania, attorno a Colonia ed a Bonn, oltre che attorno ai fiumei Mosella e Nahe.\nNel 1085, dopo l'estinzione degli Azzoni, l'imperatore Enrico IV nomin\u00f2 conte palatino di Lotaringia Enrico II di Laach, al quale assegn\u00f2 anche la contea palatina del Reno, situata nel Ducato di Franconia. Le due contee palatine rimasero unite sotto le varie dinastie nobili, nominate dagli imperatori, che si avvicendarono al governo. Tra queste spiccano gli Ascanidi, la casa di Salm (in particolare il conte Ottone I di Salm nel 1040) ed i Babenberg (Enrico Jasomirgott nel 1140/41).Nel 1156 l'imperatore Federico Barbarossa, membro della casata degli Hohenstaufen, nomin\u00f2 conte palatino del Reno il suo fratellastro minore Corrado. Ai territori previsti dal suo ruolo, vennero uniti altri possedimenti della famiglia Hohenstaufen situati nella stessa area (Donnersberg, Nahegau, Hardt, Bergstra\u00dfe e Kraichgau). Gran parte di queste terre gli pervenivano dai loro antenati, gli imperatori salici, ed in parte dagli antenati materni di Corrado, i conti di Saarbr\u00fccken. Questo \"excursus\" pu\u00f2 quindi spiegare facilmente la composizione territoriale del Palatinato e la sua frammentazione. Attorno al 1182, Corrado spost\u00f2 la sua residenza dal castello di Stahleck presso Bacharach dove risiedeva ad Heidelberg.\nAlla morte di Corrado nel 1195, il Palatinato pass\u00f2 alla casata dei Guelfi attraverso il matrimonio segreto di sua figlia Agnese con Enrico di Brunswick. Quando il figlio di Enrico, Enrico il Giovane mor\u00ec senza eredi nel 1214, l'imperatore Federico II del Sacro Romano Impero infeud\u00f2 la casata ai Wittelsbach nella persona del duca Luigi I di Baviera. La casata bavarese dei Wittelsbach mantenne i territori del Palatinato sino al 1918.\nDurante l'ultima divisione del territorio tra gli eredi del duca Luigi II di Baviera, nel 1294, la linea primogenita dei Wittelsbach ottenne sia il Palatinato del Reno che i territori della contea palatina di Baviera e l'area della citt\u00e0 di Amberg. Tale regione in quanto connessa alla contea palatina del Reno, prese il nome di \"Alto Palatinato\" a partire dal XVI secolo, in contrasto col \"Basso Palatinato\" che si trovava presso il corso del fiume Reno.\nCol Trattato di Pavia del 1329, l'imperatore Ludovico IV del Sacro Romano Impero, figlio di Luigi II, restitu\u00ec il Palatinato ai suoi nipoti, Rodolfo e Roberto. Essendo una delle grandi famiglie di Germania, la casata di Wittelsbach rivendicava il proprio diritto a partecipare all'elezione del sovrano e il trattato di Pavia regolament\u00f2 anche questa consuetudine, stabilendo un'alternanza tra i due rami della famiglia per la partecipazione al collegio elettorale.\nStoria.\nL'elettorato.\nLa Bolla d'oro del 1356 assegn\u00f2 la dignit\u00e0 di Principe elettore al conte palatino del Reno, decretando la fine dei diritti elettorali del ramo bavarese.\nTra i secoli XV e XVI i Wittelsbach del Palatinato Renano si suddivisero in molti sotto rami: Palatinato-Mosbach, Palatinato-Neumarkt, Palatinato-Simmern, Palatinato-Zweibr\u00fccken, Palatinato-Birkenfeld e Palatinato-Sulzbach. Uno di questi cadetti palatini entr\u00f2 in guerra per spartirsi il ducato di Baviera-Landshut (Guerra di successione di Landshut), con il concorso del Principe Elettore Palatino e dal risultato della guerra si form\u00f2 il ramo del Palatinato-Neuburg.\nCon la Riforma Protestante il ramo Palatino ed Elettorale dei Wittelsbach era diventato luterano, mentre quello ducale bavarese era rimasto cattolico; il palatino Ottone Enrico (elettore dal 1556 al 1559) si convert\u00ec per primo al protestantesimo e fu l'ultimo dei grandi sovrani dei territori secolari dell'impero a farlo. L'Universit\u00e0 di Heidelberg, ridisegnata da Ottone Enrico nello spirito della riforma protestante, venne da lui dotata dei libri provenienti dalle biblioteche dei monasteri cattolici soppressi. Lo stesso Ottone Enrico era un luterano profondamente religioso, per quanto non avesse avuto una particolare istruzione a livello teologico, perseguendo comunque attivamente gli interessi dei protestanti presso il governo dell'impero. L'Elettorato Palatino divenne poi calvinista, quando il ramo primogenito si estinse e nel 1559 gli successe nelle terre e nella dignit\u00e0 elettorale il ramo del Palatinato-Simmern, che fece del Palatinato e della sua capitale Heidelberg, con la sua celebre universit\u00e0, uno dei maggiori centri del calvinismo tedesco ed europeo.\nTra il 1609 e il 1614 scoppi\u00f2 la guerra di successione nei ducati di J\u00fclich-Kleve-Berg, che alla fine furono spartiti tra il Palatinato-Neuburg e il Margraviato di Brandeburgo.\nLa Guerra dei Trent'anni.\nNel 1619, il protestante Federico V del Palatinato accett\u00f2 la corona del regno di Boemia dagli stati generali di quel paese. Questo fatto diede inizio alla guerra dei trent'anni (1618-1648), uno dei conflitti pi\u00f9 distruttivi della storia del genere umano che caus\u00f2 otto milioni di morti sia a causa delle vicende belliche che a causa delle pestilenze e delle carestie che si svilupparono nella maggior parte degli stati tedeschi del Sacro Romano Impero.\nDurante la Guerra dei Trent'anni (1618-1648) il Palatinato decise pertanto di schierarsi con l'Unione Evangelica, sia per supportare i diritti di Federico V alla corona boema, sia per contrastare i cattolici in Germania. Federico V divenne il condottiero di punta dei protestanti europei nel corso della prima fase del conflitto, ma dopo la battaglia della Montagna Bianca (1620), e la disfatta dell'esercito di Federico, entrambi i territori del Palatinato furono invasi dalle truppe della Lega cattolica capitanata da Massimiliano di Wittelsbach, Duca di Baviera.\nCon la Pace di Vestfalia del 1648 si ridisegnarono i confini dei principati tedeschi e l'Alto Palatinato pass\u00f2 definitivamente sotto il Ducato di Baviera, che con esso guadagn\u00f2 anche la dignit\u00e0 elettorale, mentre al figlio di Federico V, Carlo I Luigi venne restituito il solo Palatinato Renano, con una seconda dignit\u00e0 elettorale (in questo modo sia i Wittelsbach palatini, che quelli bavaresi, divennero Principe Elettori, che perci\u00f2 da sette divennero otto).\nDal XVIII secolo alla fine del Sacro Romano Impero.\nIn 1670, la cugino di Carlo II, Elisabetta Carlotta del Palatinato, spos\u00f2 il duca Filippo d'Orl\u00e9ans, fratello minore di Luigi XIV di Francia; sulla base di questo pretesto, il sovrano francese reclam\u00f2 met\u00e0 del Palatianto per la Francia. L'erede diretto al trono del Palatinato era per\u00f2 il principe Filippo Guglielmo, conte palatino di Neuburg, duca di J\u00fclich e Berg. La sua primogenita, Eleonora aveva sposato l'imperatore Leopoldo I del Sacro Romano Impero, mentre la secondogenita, Maria Anna, era andata in sposa a Carlo II di Spagna nel 1690.\nQuando la Francia invase il Palatinato nel settembre del 1688 per forzare la mano alle proprie pretese, queste interconnessioni tra famiglie portarono rapidamente allo scoppio ,tra il 1689 ed il 1697, della guerra dei nove anni. La Francia venne costretta a ritirarsi dal conflitto, ma non prima di aver distrutto la citt\u00e0 di Heidelberg ed altre 20 citt\u00e0 di peso nella regione. Questa distruzione colp\u00ec in particolare la Renania ed il Palatinato, e si ripropose ancora una volta nel 1693. La Francia rinunci\u00f2 infine alle proprie pretese col trattato di Ryswick nel 1697. \nNel 1685 la linea Simmern si estinse e la dignit\u00e0 elettorale ed il grosso del Palatinato passarono in eredit\u00e0 alla linea del Palatinato-Neuburg. Giovanni Guglielmo succedette al trono del Palatinato nel 1690, trasferendo la propria residenza dapprima a D\u00fcsseldorf, poi nuovamente ad Heidelberg ed infine a Mannheim nel 1720. Come suo padre, egli era un cattolico, il che sulla base delle condizioni della Pace di Augusta del 1555 avrebbe significato che il Palatinato, a maggioranza protestante, avrebbe dovuto convertirsi al cattolicesimo. La Divisione della Chiesa Palatina del 1705 raggiunse quindi un compromesso concedendo i 5/7 delle propriet\u00e0 ecclesiastiche pubbliche ai riformati ed ai calvinisti, mentre i 2/7 sarebbero andati ai cattolici, escludendo comunque categoricamente i luterani, che ad ogni modo raggiungevano anche il 40% della popolazione in alcune aree.\nA sua volta, anche la linea del Palatinato-Neuburg si estinse nel 1742 e la sua eredit\u00e0 pass\u00f2 al Palatinato-Sulzbach e poich\u00e9 nel 1777 anche il ramo bavarese della famiglia si estinse, anche le sue terre furono ereditate dai Sulzbach, riunendo per la prima volta dal XIV secolo la Baviera e il Palatinato sotto un solo Wittelsbach, il principe Carlo Teodoro. Nel 1799 entrambi furono poi ereditati da un ramo del Casato di Palatinato-Zweibr\u00fccken.\nNel 1801 la maggior parte del Palatinato Renano (quello a sinistra del fiume Reno) fu occupato dalle truppe di Napoleone ed in seguito il resto fu spartito tra Baviera, Baden e il Granducato di Assia-Darmstadt. Nel 1806 quel che restava del Palatinato in mano bavarese, si ingrand\u00ec grazie anche agli incrementi pervenuti dalla secolarizzazione del Vescovato di Spira. Al Congresso di Vienna nel 1814 e nel 1815 il Palatinato Renano posto a sinistra del Reno ritorn\u00f2 ai Wittelsbach bavaresi entrando formalmente a far parte del Regno di Baviera nel 1816, col semplice nome di Palatinato. L'area rimase alla Baviera sin dopo la Seconda Guerra Mondiale, quando divenne parte della regione della Renania-Palatinato ancora oggi esistente."}
{"id": "645648", "revid": "337", "url": "https://it.wikipedia.org/wiki?curid=645648", "title": "Esistenzialista", "text": ""}
{"id": "645653", "revid": "1828", "url": "https://it.wikipedia.org/wiki?curid=645653", "title": "Battaglia di Pieve al Toppo", "text": ""}
{"id": "645654", "revid": "767487", "url": "https://it.wikipedia.org/wiki?curid=645654", "title": "Tutto \u00e8 musica (film)", "text": "Tutto \u00e8 musica \u00e8 un film del 1963, scritto, diretto ed interpretato da Domenico Modugno.\n\u00c8 un film autobiografico, scritto da Modugno insieme a Franco Migliacci e Tonino Valerii.\nLa colonna sonora del film \u00e8 pubblicata nell'album omonimo."}
{"id": "645658", "revid": "1005847", "url": "https://it.wikipedia.org/wiki?curid=645658", "title": "Sisto", "text": "Origine e diffusione.\nDeriva dal latino \"Sixtus\", un nome portato da cinque papi. I primi tre avevano in realt\u00e0 un nome greco, \u039e\u03c5\u03c3\u03c4\u03cc\u03c2 (\"Xystos\") che, derivante da \"xyein\" (\"grattare\"), vuol dire \"levigato\", \"liscio\". Per estensione, il nome pu\u00f2 assumere anche il significato di \"rasato\": nel caso dei tre papi, \"Xystos\" potrebbe essere stato un nome adottato in riferimento alla tonsura, simbolo della vita religiosa, il che spiegherebbe anche la prevalenza del nome nei primi 500 anni di pontificato.\nNel caso del primo papa, la forma latina del nome, \"Xystus\", venne cambiata a posteriori (da autori come Ireneo nella sua \"Adversus haereses\") in \"Sixtus\" (una variante di \"Sextus\", \"Sesto\"), facendo un gioco di parole sul fatto che si trattava del \"sesto [papa] dopo gli apostoli\". Il secondo e il terzo papa ebbero anch'essi il loro nome cambiato \"post-mortem\" per uniformarlo a quello del primo, mentre gli ultimi due assunsero direttamente il nome \"Sixtus\", ereditandolo dai predecessori.\nOnomastico.\nL'onomastico viene festeggiato, solitamente, il 3 aprile, in onore di san Sisto I, settimo papa e martire a Roma; si ricordano altri santi con questo nome, fra i quali, alle date seguenti:"}
{"id": "645666", "revid": "6923", "url": "https://it.wikipedia.org/wiki?curid=645666", "title": "Art Ensemble of Chicago", "text": "L'Art Ensemble of Chicago, spesso denominato per brevit\u00e0 AEOC \u00e8 un gruppo jazz di avanguardia sviluppatosi dalla AACM (\"Association for the Advancement of Creative Music\") di Chicago alla fine degli anni 1960. Nonostante la morte di due dei membri fondatori, il gruppo \u00e8 ancora attivo, sia in studio sia in tour.\nI concerti dell'AEOC sono caratterizzati visivamente dall'uso di costumi etnici e pitture facciali e corporee. Gran parte dei componenti sono polistrumentisti e, oltre a strumenti tradizionali, fanno un esteso uso di quelli che hanno chiamato \"piccoli strumenti\", come campanelli da bicicletta, campane, e una grande quantit\u00e0 di strumenti a percussione ricavati da ogni tipo di oggetto. Queste due caratteristiche rendono ogni concerto una performance visiva quanto sonora.\nLa musica dell'AEOC ingloba l'avanguardia, il free jazz e rilegge e recupera in chiave moderna l'intera tradizione musicale afroamericana. Le loro performance sono dei veri e propri \"live act\" in cui ogni musicista concorre alla esecuzione del brano portando le sue idee sonore, i balli, i canti e i variopinti costumi.\nStoria.\nLa storia dell'Art Ensemble incomincia nel 1965, quando il pianista Muhal Richard Abrams, gi\u00e0 leader della Experimental Band, fond\u00f2 la \"Association for the Advancement of Creative Music\", attorno alla quale si riuniva un gruppo di musicisti stanchi del modello conformista a cui era giunto il jazz dell'epoca, con l'intento di proporre una nuova figura di jazzista, pi\u00f9 coinvolto nell'attivismo politico e sociale e pi\u00f9 attento nel recupero del patrimonio culturale delle proprie radici. Nel 1966 venne pubblicato \"Sound\", un album firmato \"Roscoe Mitchell Sextet\". Di questo sestetto facevano parte, tra gli altri, Roscoe Mitchell, Lester Bowie (tromba) e Malachi Favors (contrabbasso), tutti membri della \"AACM\" e futuri componenti dell'Art Ensemble. Nel 1967 si aggiunse temporaneamente Phillip Wilson (batteria), producendo per l'etichetta Nessa Records l'album \"Congliptious\" (1968) con la sigla \"Roscoe Mitchell Art Ensemble\".\nDopo l'uscita di Wilson, nel 1969 il gruppo venne invitato a Parigi per un festival, ma fin\u00ec per rimanervi per ben due anni, perch\u00e9 la scena musicale e politica era favorevole alle loro idee artistiche. Nella capitale francese fu pubblicato il primo disco con il nome \"Art Ensemble of Chicago\". L'album, uscito sotto l'etichetta francese BYG-Actuel, si intitola \"A Jackson in Your House\" e venne registrato il 23 giugno 1969 in un'unica \"session\". Durante la permanenza in Francia l'AEOC registr\u00f2 molti altri album di notevole spessore artistico, facendo entrare nel gruppo anche il batterista Don Moye.\nNel 1971 il gruppo fece ritorno negli Stati Uniti e i rispettivi membri si dedicarono ognuno ai propri progetti salvo poi confluire insieme per concerti o incisioni. Le prime incisioni al ritorno dall'Europa furono appunto le registrazioni di concerti tenuti rispettivamente a Chicago, (\"Live at Mandell Hall\") e all'Ann Arbor Jazz Festival (\"Bap-tizum\").\nNel 1978 l'AEOC firm\u00f2 per l'etichetta discografica tedesca ECM, continuando a partecipare a numerosi festival di jazz in tutto il mondo e consolidando notevolmente la fama che rimase inalterata fino al termine degli anni ottanta.\nNel 1984 la label giapponese DIW li mise sotto contratto per la produzione di una serie di dischi monografici dedicati a John Coltrane e Thelonious Monk e antologici, contenenti brani di Duke Ellington, Jimi Hendrix e Fela Kuti.\nNel 1993 il sassofonista Jarman lasci\u00f2 il gruppo per ragioni spirituali. Il gruppo si ritrov\u00f2 in sala d'incisione nel 1995 per registrare per la Atlantic Records l'album \"Coming Home Jamaica\". Nel 1999 venne a mancare Lester Bowie e nel 2001 il gruppo gli dedic\u00f2 uno struggente tributo musicale, che fu pubblicato dalla ECM con il titolo \"Tribute to Lester\". Dopo dieci anni Jarman rientr\u00f2 nell'AEOC, ma un altro lutto spense l'entusiasmo del suo rientro e la ritrovata fama del gruppo: il 30 gennaio 2004 scomparve il bassista Malachi Favors."}
{"id": "645670", "revid": "5130014", "url": "https://it.wikipedia.org/wiki?curid=645670", "title": "Bartolomeo Passerotti", "text": ""}
{"id": "645671", "revid": "712828", "url": "https://it.wikipedia.org/wiki?curid=645671", "title": "Episodi di Dragon Ball Z", "text": "Questa \u00e8 la lista degli episodi di \"Dragon Ball Z\", serie televisiva anime tratta dalla seconda parte del manga \"Dragon Ball\" di Akira Toriyama. La serie, prodotta dalla Toei Animation, \u00e8 andata in onda su Fuji TV dal 26 aprile 1989 al 31 gennaio 1996, per un totale di 291 episodi. Essa narra le avventure di Goku, ormai divenuto adulto, il quale si \u00e8 sposato con Chichi e da cui ha avuto due figli: Gohan e, successivamente, Goten, alle prese con avversari sempre pi\u00f9 potenti nel tentativo di difendere l'universo.\nIn Italia la serie \u00e8 arrivata nel 2000 ad opera di Mediaset, che, in occasione della trasmissione su Italia 1, ne cambi\u00f2 il titolo in \"What's My Destiny Dragon Ball\". Venne mandata in onda per la prima volta dal 26 aprile al 4 agosto 2000, trasmettendo il primo blocco di circa 107 episodi fino all'estate. La trasmissione riprese dal 21 agosto dello stesso anno e termin\u00f2 il 4 aprile del 2001. L'anime \u00e8 poi andato in replica anche sui canali satellitari Italia Teen Television e Hiro ed \u00e8 stato replicato diverse volte anche sulle emittenti in chiaro, dove la prima replica risale al settembre del 2001. Per quanto riguarda il mercato home video, \"Dragon Ball Z\" \u00e8 stato distribuito da DeAgostini in VHS nell'estate del 1998, prima del passaggio televisivo e quando ancora la prima serie andava in onda su JTV. La stessa edizione fu poi ripubblicata da Dynamic Italia nelle videoteche e nelle fumetterie con la copertina plastificata invece che in cartoncino. \u00c8 stata riproposta in edizione DVD sempre da DeAgostini nella collana \"Dragon Ball Z DVD Collection\", e in seguito da EXA Cinema e da Yamato Video, in 15 box.\nLa colonna sonora dell'anime \u00e8 stata composta da Shunsuke Kikuchi. Nella versione giapponese per gli episodi dall'1 al 199 la sigla d'apertura usata \u00e8 \"Cha-La Head-Cha-La\" cantata da Hironobu Kageyama e la sigla di chiusura \u00e8 \"Dete Koi Tobikiri ZENKAI Power!\" di MANNA; le quali, per le puntate dalla 200 in poi, vengono sostituite rispettivamente da \"We Gotta Power\" e \"Boku-tachi wa Tenshi datta\", cantate sempre da Hironobu Kageyama. Per la versione italiana \u00e8 stata utilizzata come unica sigla per tutta la serie la canzone \"What's My Destiny Dragon Ball\", interpretata da Giorgio Vanni.\nDVD.\nGiappone.\nGli episodi di \"Dragon Ball Z\" sono stati pubblicati per il mercato home video nipponico in edizione DVD dal 2 novembre 2005 al 7 febbraio 2007."}
{"id": "645672", "revid": "712828", "url": "https://it.wikipedia.org/wiki?curid=645672", "title": "Madoka Kugimiya", "text": ""}
{"id": "645692", "revid": "712828", "url": "https://it.wikipedia.org/wiki?curid=645692", "title": "K\u016b Fei", "text": ""}
{"id": "645694", "revid": "3115", "url": "https://it.wikipedia.org/wiki?curid=645694", "title": "Anna La Rosa", "text": "Biografia.\nAttivit\u00e0 giornalistica.\nDopo una esperienza di sei anni all'agenzia Adnkronos come cronista parlamentare, nel 1991 entra a far parte della redazione politica del TG2.\nHa ricoperto poi, il ruolo di responsabile dell'ufficio stampa del Ministero del Lavoro e del Ministero dei Beni Culturali.\nNel 1994 inizia ad occuparsi di informazione medico-scientifica e sanitaria. In questo ambito collabora con la rivista scientifica statunitense CellR4 e viene nominata nel 2010 Responsabile dell\u2019Informazione della \u201cCure Focus Research Alliance\u201d. \nNel 1995 diviene caporedattore, viene chiamata ad assistere il direttore di RAI 2 e viene nominata responsabile della struttura \"Societ\u00e0, Informazione, e Speciali\" di RAI 2.\nIn quel periodo realizza una serie di programmi innovativi, tra cui si ricordano:\nNel 1995 realizza un rotocalco televisivo di politica parlamentare italiano, teleCamere, di cui sar\u00e0 conduttrice.\nNel 1997 nasce teleCamere Salute, che andr\u00e0 in onda, condotto da Anna La Rosa, da luglio a settembre, fino al 2015.\nDall'ottobre 1998 si occupa del Palinsesto Notturno della RAI, ricoprendo l\u2019incarico di vice-direttore di RAI Notte. In questa veste realizza il rotocalco televisivo di politica parlamentare \"teleCamere\" di cui \u00e8 anche conduttrice. Collegati a tale trasmissione vi sono una serie di speciali, tra cui \"teleCamere Europa\" e \"teleCamere Giubileo\", costituito da nove reportage, trasmessi in occasione del Giubileo del 2000.\nIl 6 maggio 2002 perviene alla direzione della Testata Servizi Parlamentari e, in qualit\u00e0 di responsabile dei servizi, \u00e8 stata ascoltata pi\u00f9 volte in audizioni ufficiali dalla Commissione Parlamentare di vigilanza.\nIl 3 settembre 2006 lascia la direzione della Testata Servizi Parlamentari della RAI a Clemente Mimun.\nIl 25 luglio 2014, il direttore di Rai 3, Andrea Vianello, comunica la sospensione del programma dal nuovo palinsesto della rete.\nNel 2017 partecipa come concorrente alla dodicesima edizione del talent show \"Ballando con le stelle\".\nNel 2019 rievoca il suo trasferimento da Gerace a Roma, all\u2019et\u00e0 di 7 anni, per il libro di Francesco Maria Span\u00f2 dal titolo Gerace Citt\u00e0 Magno \u2013 Greca delle Cento Chiese. Storie e Immagini rivissute.\nNel 2003 il Pubblico Ministero di Potenza Woodcock nell'ambito di una maxi-inchiesta, ha chiesto il rinvio a giudizio di Anna La Rosa, accusandola di aver ricevuto regali di valore per favorire un imprenditore del settore sanit\u00e0 e da un gruppo finanziario che voleva acquistare i crediti del concordato preventivo Federconsorzi verso lo Stato. Il gip ha respinto la richiesta perch\u00e9 si \u00e8 dichiarato territorialmente non competente. \nA fine novembre 2006 l'Ordine dei giornalisti del Lazio ha sospeso Anna La Rosa dall'Ordine per 4 mesi, in connessione ai fatti contestati dal pm Woodcock. \nGli atti sono successivamente stati trasmessi al competente tribunale di Roma che ha archiviato l\u2019inchiesta in quanto il fatto non sussiste.\nAttivit\u00e0 accademica.\n\u00c8 docente di Giornalismo politico all'Universit\u00e0 di Tor Vergata e di Giornalismo televisivo alla Luiss.\nSi occupa anche di problemi pedagogici sul tema della prima infanzia, in relazione alla fruizione del linguaggio televisivo."}
{"id": "645696", "revid": "1444396", "url": "https://it.wikipedia.org/wiki?curid=645696", "title": "Montescudaio", "text": "Montescudaio \u00e8 un comune italiano di abitanti della provincia di Pisa in Toscana.\nIl paese di Montescudaio si trova nella Val di Cecina e fa parte della Maremma Pisana. Distante una decina di chilometri dal litorale, \u00e8 inserito tra I borghi pi\u00f9 belli d'Italia.\nStoria.\nIl toponimo longobardo della roccaforte \u00e8 attestato per la prima volta nel 1091.\nIl secondo elemento del nome deriverebbe dal latino \"scutarius\" (\"fabbricante di scudi\"). Scutarius \u00e8 anche un nome di persona romano. In ogni caso l'insediamento \u00e8 molto pi\u00f9 antico; infatti, numerosi reperti archeologici attestano presenze umane in questa zona sin dall'epoca villanoviana.\nPer altri il toponimo significa invece monte dello \"Skuldhais\" (Sculdascio), dal longobardo \"Skuld\" (debito) + \"haitan\" (chiamare, esigere); Montescudaio prenderebbe quindi il nome dal funzionario governativo locale preposto alla riscossione dei tributi, alla risoluzione di dispute minori e alla organizzazione militare della zona. Poco distante un altro toponimo longobardo \u00e8 Guardistallo, da \"Warda\" (guardia) + \"Stal\" (ricovero, alloggio), probabilmente sede di un distaccamento militare.\nI primi documenti storici si hanno intorno all'XI secolo, epoca in cui l'abitato era costituito da un castello di propriet\u00e0 della famiglia Della Gherardesca e della Badia di Santa Maria. Questi si insediarono a Montescudaio in pianta stabile e dettero origine ad una ramo autonomo della casata.\nI \"Conti di Montescudaio\" si resero protagonisti di diversi atti di ribellione contro la Repubblica di Pisa, che in epoca medievale dominava questi territori. Le rivolte furono domate, ma nel 1406, quando Pisa e tutto il contado furono venduti a Firenze, i conti si affrettarono a farsi accreditare presso la corte dei nuovi signori, riuscendo cos\u00ec a ottenere la nomina di vicari in Maremma.\nTuttavia, gli abitanti di Montescudaio, con l'autorizzazione di Firenze, si costituirono in Comune; si dotarono di nuovi statuti e riuscirono a estromettere i conti dal castello.\nIl Comune cess\u00f2 di esistere il 10 maggio 1648, quando tutta l'area divenne un feudo dei marchesi Ridolfi di Firenze. Il feudo fu retrocesso alla Corona nel 1727, che il 13 settembre 1735 lo infeud\u00f2 di nuovo ai Ridolfi; questi lo tennero fino al 1778 con la tenuta di Casaglia, quando i feudi furono aboliti, ma la riforma agraria del 1770 non imped\u00ec una spartizione dei terreni tra due soli proprietari.\nNel 1846 si registrarono diversi danni a causa di un violento terremoto che distrusse le case pi\u00f9 antiche del castello. Ulteriori devastazioni si ebbero col terremoto del 1871.\nDopo l'unit\u00e0 d'Italia l'abitato conobbe un lento sviluppo; nel 1927 si contavano quasi tremila abitanti, ma dopo la seconda guerra mondiale si verific\u00f2 un crollo demografico dovuto all'immigrazione verso i nuovi centri della costa livornese.\nNella seconda met\u00e0 del Novecento si registra l'espansione dell'abitato nella frazione di Fiorino, nelle immediate vicinanze di Cecina, mentre la vicina localit\u00e0 di Poggio Gagliardo costituisce la principale zona industriale e artigianale del comune.\nMonumenti e luoghi d'interesse.\nAltro.\nUscendo dal paese in direzione di Cecina e del fiume omonimo, si arriva al sito archeologico della Badia di Santa Maria di Montescudaio, un monastero benedettino femminile di cui si erano perse le tracce e che \u00e8 stato riportato alla luce dagli scavi archeologici tra il 2005 ed il 2010.\nGeografia antropica.\nFrazioni.\nL'unica frazione del comune di Montescudaio \u00e8 quella di Fiorino (14\u00a0m s.l.m., 503 abitanti), situata al confine con il territorio comunale di Cecina, provincia di Livorno.\nAltre localit\u00e0 minori del territorio sono quelle di Bandello, Buon Riposo, Casagiustri, Poggio Gagliardo, Rio del Sole.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "645698", "revid": "709565", "url": "https://it.wikipedia.org/wiki?curid=645698", "title": "Messer Papero", "text": "Messer Papero \u00e8 un arco narrativo a fumetti Disney ideata da Guido Martina e da Giovan Battista Carpi, ambientata nel medioevo e nel rinascimento toscano. Racconta di due antenati fiorentini di Paperino e Paperone, che vengono esiliati da Firenze per motivi politici; saranno costretti a vagare insieme a un asino per le citt\u00e0 toscane fino a che i loro discendenti non vi rientreranno grazie all'aiuto di Lorenzo il Magnifico. Partiranno successivamente insieme all'esploratore fiorentino Amerigo Vespucci per l'America. La vicenda viene rievocata da Paperone, che \u00e8 in vacanza col nipote a Firenze per trarne un best seller anche se tutto andr\u00e0 a monte per la sbadataggine di Paperino che dopo ore e ore di racconto dello Zio Paperone si accorge di aver dimenticato la cassetta del registratore. Questo scatena l'ira dello Zio Paperone che rincorrer\u00e0 Paperino per tutta Firenze."}
{"id": "645701", "revid": "1088166", "url": "https://it.wikipedia.org/wiki?curid=645701", "title": "Arrigo Serpieri", "text": "Esperto di economia agraria, \u00e8 stato sottosegretario del ministero dell'agricoltura e delle foreste durante il ventennio fascista.\n\u00c8 stato, inoltre, Presidente dell'Accademia dei Georgofili (1926-1944), Senatore dal 1939, Rettore dell'Universit\u00e0 di Firenze dal 1937 al 1942.\nGli inizi.\nNato a Bologna il 15 giugno 1877, condusse studi classici e frequent\u00f2 la Scuola Superiore di Agricoltura di Milano, dove si laure\u00f2 nel 1900 con una tesi sulla mezzadria. Sin dalla giovent\u00f9 frequent\u00f2 l'azienda dello zio a San Giorgio di Piano, che era ritenuta all'avanguardia per l'epoca. Inizialmente entr\u00f2 nel corpo docente della scuola milanese come docente di estimo, ma presto, nel 1906 si trasfer\u00ec a Perugia dopo aver vinto tramite concorso una cattedra presso la Scuola Superiore di Agricoltura di Perugia. Insegn\u00f2 qui solo un anno, tornando a Milano l'anno seguente, quando ottenne la cattedra titolare nella sua scuola d'origine. \nLe idee del Serpieri ebbero effetti determinanti sulla legislazione forestale e montana, ad iniziare dalla legge Luzzatti del 2 giugno 1910, che favor\u00ec la selvicoltura svincolandola dal mero intervento di riassesto idrogeologico.\nNel 1911 cominci\u00f2 la sua collaborazione con le istituzioni ricevendo dal ministro dell'Agricoltura Raineri l'incarico di preparare una nuova legge forestale. \nNel 1912 il nuovo ministro dell'agricoltura Nitti gli affid\u00f2 l\u2019incarico di organizzare l'Istituto superiore forestale nazionale di Firenze che sostitu\u00ec l'Istituto di Vallombrosa. L'ISFN, di cui il Serpieri fu Direttore e titolare della cattedra di Economia e Estimo Forestale, era l'unico centro di ricerca postuniversitario in ambito forestale e sotto la sua guida vi vennero prodotti testi fondamentali del settore. Il Serpieri conserver\u00e0 questi incarichi fino al 1925 quando l\u2019Istituto fu trasformato in Istituto superiore agrario e forestale e poi Facolt\u00e0 di Agraria e Forestale.\nL'amore per la montagna fu il principale movente dell'attivit\u00e0 scientifica del Serpieri. Promosse lo sviluppo e il buon governo delle foreste coniugandoli con l'economia e le esigenze di vita della popolazione montanara. Era inoltre dell'opinione che il servizio forestale dovesse essere affidato a tecnici che avessero non solo una preparazione forestale, ma anche relativa all'agricoltura e all'economia montana, separando lo studio dei problemi di forestazione da quelli delle aree montane.\nDurante la Prima guerra mondiale si arruol\u00f2 volontario nel Genio militare, come sottotenente, ma venne presto assegnato alla gestione dei servizi forestali e all'approvvigionamento, dove ottenne il grado di capitano per meriti di guerra e ricevette una croce di ferro. Nel 1919 a Parigi partecip\u00f2, in qualit\u00e0 di esperto, alle trattative internazionali per la determinazione dei danni di guerra.\nIl periodo fascista.\nDi idee riformiste, si iscrisse al Partito Nazionale Fascista nel luglio 1923. Dal 1919 al 1935 gli fu attribuita la presidenza del Segretariato nazionale per la Montagna. A partire dal 1\u00ba agosto 1923 fu sottosegretario all'agricoltura nel Ministero della Economia nazionale, nel governo Mussolini, dove rimase fino al luglio 1924. Il suo apporto al T.U. \"Sulle bonificazioni delle paludi e dei terreni paludosi\" e al Regio decreto-legge n. 3267 del 30 dicembre 1923 rettific\u00f2 ulteriormente la Legge Forestale e rimase attuale fino alla revisione attuata nel 1952 (legge del 25 luglio 1952, n. 991, comunemente nota come \"1\u00aa legge sulla montagna\") ad opera di Amintore Fanfani, che trasfer\u00ec la competenza del patrimonio forestale dallo Stato alle Regioni.\nSerpieri si oper\u00f2 per spingere lo Stato ad intervenire nel finanziamento del credito agrario, in modo da favorire gli investimenti e la contrazione di mutui per lo sviluppo delle imprese. Tent\u00f2 di combattere il latifondo con l'omonimo decreto n. 753 del 18 maggio 1924, minacciando l'esproprio ai latifondisti che non avessero trasformato le loro fattorie in moderne aziende. Riform\u00f2 l'organizzazione degli Istituti agrari, trasferendone le competenze al ministero dell'Economia (prima erano divisi tra Economia, Istruzione e Agricoltura) e creando anche gli Istituti tecnici agrari per la formazione di personale con qualifiche intermedie.\nNel 1924 fu eletto deputato alla Camera in Emilia nel listone fascista.\nEra un sostenitore della piccola propriet\u00e0 agraria e della competitivit\u00e0 e riteneva che il futuro non sarebbe stato nel latifondo, ma nelle imprese indipendenti. Per\u00f2 nel 1927 \"nel rispetto del ruolo dell'iniziativa privata, afferm\u00f2 la subordinazione del diritto di propriet\u00e0 ai pi\u00f9 complessivi interessi produttivistici sociali e territoriali della Nazione\".\nSerpieri ebbe il grande merito di iniziare il processo di distinzione tra l'economia aziendale e la tecnica agraria, sino ad ora trattati parallelamente nei testi di agricoltura in modo approssimativo. Fu a tutti gli effetti il fondatore dell'economia agraria tant'\u00e8 che fu presidente dell'Istituto nazionale di economia agraria dalla sua fondazione nel 1924. Presidente dell'Associazione nazionale dei consorzi di bonifica dal 1929 al 1935, fu anche uno dei principali fautori delle opere di bonifica compiute durante il ventennio. Fu considerato il padre del concetto di bonifica integrale e presiedette la commissione organizzatrice della 1\u00aa Mostra nazionale delle Bonifiche che nel 1932 il regime organizz\u00f2 in celebrazione del decennale della marcia su Roma.\nRieletto nel 1929 alla Camera, da quell'anno al 1935 fu sottosegretario al Ministero dell'Agricoltura e foreste, con delega alla Bonifica integrale. In questa veste, var\u00f2 il Testo unico sulla bonifica integrale (Legge n. 215 del 13 febbraio 1933), dove defin\u00ec il tipo di intervento statale nelle opere di bonifica e spinse in favore degli interventi necessari sulle aree montane; stabil\u00ec inoltre diverse forme di finanziamento, tra cui anche alcune a fondo perduto, e defin\u00ec un piano integrato di costruzione di opere edili e di servizi necessari allo sviluppo del paese. La bonifica prese avvio, risultando particolarmente incisiva nelle Paludi pontine, meno nel Meridione, che pi\u00f9 di altre aree ne aveva bisogno. L'iniziativa andava a colpire gli interessi di numerosi ricchi proprietari terrieri, influenti in politica, che portarono all'emarginazione di Serpieri all'interno delle gerarchie del governo. Il successivo aumento delle spese belliche rappresenter\u00e0 un altro freno alla realizzazione dell'ambizioso progetto. Nel 1934 torn\u00f2 ancora alla Camera del Regno.\nSerpieri \u00e8 uno dei padri della bonifica del Tavoliere delle Puglie e delle Paludi pontine. Lasciato il governo nel 1935, anche per l'ostilit\u00e0 della destra agraria del partito, nel 1937 divenne rettore dell'Universit\u00e0 di Firenze e nel 1939 fu nominato dal re Senatore del Regno nella XXX Legislatura, dove fu vicepresidente della Commissione agricoltura. Nel 1939 fu anche insignito del Premio Mussolini dell'Accademia d'Italia.\nIn ottemperanza con le leggi razziali, fece espellere dall'Universit\u00e0 di Firenze 42 tra docenti ed assistenti, tra cui gli ordinari Attilio Momigliano, Ludovico Limentani e Riccardo Dalla Volta, poich\u00e9 ritenuti di \"razza ebraica\" dal regime fascista.\nFedele a Mussolini, dopo l'armistizio di Cassibile ader\u00ec alla Repubblica Sociale Italiana.\nNel dopoguerra.\nDopo la guerra fu dichiarato decaduto dal Senato ed epurato dall'universit\u00e0. Ebbe un ruolo politico secondario, con cui combatt\u00e9 aspramente le politiche agricole del Mercato Europeo Comune (MEC). Nel 1946 per l'Inchiesta sull'economia italiana per la Costituente fu interrogato dalla commissione, esprimendo il suo parere. Continu\u00f2 i suoi studi e l'insegnamento a partire dal 1947, quando fu riammesso all'universit\u00e0, fino al 1952, anno in cui fu nominato Professore Emerito.\nNel 1951 venne eletto, per meriti speciali, tra i primi soci dell'Accademia italiana di scienze forestali di Firenze.\nNel 1954 vinse il premio Marzotto per la sezione Agraria e alimentazione. \nMor\u00ec a Firenze il 30 gennaio 1960 dopo che una terribile malattia lo aveva immobilizzato e privato della parola per tre anni.\nBiblioteca personale.\nI libri, gli estratti da riviste, i fascicoli di periodici, gli opuscoli che costituirono materiale di studio e di lavoro di Arrigo Serpieri durante gli anni trascorsi all'Istituto Superiore Forestale di Firenze sono conservati presso la sede di Agraria della Biblioteca di Scienze Tecnologiche, Universit\u00e0 degli Studi di Firenze."}
{"id": "645704", "revid": "1534511", "url": "https://it.wikipedia.org/wiki?curid=645704", "title": "Kinesiologia applicata", "text": "La kinesiologia applicata \u00e8 una terapia alternativa che si fonda su una presunta modalit\u00e0 di comunicazione con il sistema corporeo rivolta ad una valutazione e ad un miglioramento dello stato di benessere individuale.\nEssa si fonda sull'utilizzo del cosiddetto \"test muscolare kinesiologico\" (o pi\u00f9 semplicemente \"test kinesiologico\", da non confondersi con il test muscolare), che consentirebbe, a detta dei sostenitori, di valutare la risposta del sistema nervoso della persona a fronte di differenti fattori di tipo strutturale, biochimico ed energetico.\nI suoi promotori la considerano una disciplina indipendente dalla medicina convenzionale. Le critiche rivolte alla kinesiologia vertono principalmente sulla circostanza che si tratta di una tecnica diagnostica e terapeutica che non ha alcuna base scientifica, ad essere oggetto di critica sono sia le basi empiriche su cui si fonda sia quelle teoriche ed \u00e8 additata quale pseudoscienza e ciarlataneria. In Gran Bretagna il National Institute for Clinical Excellence ne ha sconsigliato l'uso stante la mancanza di prove circa l'efficacia. Negli Stati Uniti l'American Cancer Society ha dichiarato la kinesiologia applicata inefficiente e la sua applicazione potenzialmente pericolosa, con almeno un caso di morte accertato.\nDescrizione.\nIl fondatore della kinesiologia applicata \u00e8 il chiropratico George Joseph Goodheart Jr. (Detroit, 18 agosto 1918 - Grosse Pointe, 5 marzo 2008), originariamente diplomatosi nel 1939 all'allora \"National College of Chiropractic\". Egli nel 1964 pubblic\u00f2 sul \"Digest of Chiropractic Economics\" il primo articolo in assoluto relativo alla kinesiologia, all'interno del quale riassumeva i risultati degli studi e delle ricerche da lui compiuti negli anni precedenti. Le presunte nuove opportunit\u00e0 offerte dalla kinesiologia applicata suscitarono subito l'entusiasmo di vari colleghi unitamente alle critiche di vari altri.\nNel corso degli anni vari riconoscimenti sono stati attribuiti a Goodheart (e alla kinesiologia applicata da lui fondata), fra cui il suo inserimento nel Comitato Medico Statunitense per gli Sport Olimpici alle XIII Giochi olimpici invernali disputate a Lake Placid nel 1980, e nel 1988 la nomina da parte dei membri del Congresso degli Stati Uniti d'America per la Medaglia Presidenziale, il pi\u00f9 alto riconoscimento civile assegnato dal Presidente degli Stati Uniti a nome della nazione. \u00c8 stato anche definito \u201cthe man with magic fingers\u201d (\u201cl'uomo dalle dita magiche\u201d) in un servizio che la rivista \"TIME\" gli ha dedicato nel 2001.\nUn contributo che secondo i sostenitori \u00e8 stato fornito dalla kinesiologia \u00e8 stato quello di evidenziare l'esistenza e il possibile utilizzo terapeutico delle specifiche connessioni neurologiche mantenute da singoli muscoli corporei nei confronti di organi e funzioni a loro espressamente associati. Ci\u00f2 ha offerto al sistema corporeo della persona una inaspettata opportunit\u00e0 di espressione diretta nei confronti dell'operatore (tramite l'introduzione del test muscolare kinesiologico) e ha richiesto di conseguenza una corrispondente capacit\u00e0 da parte del kinesiologo di gestire gli elementi strutturali, biochimici, emozionali ed energetici cos\u00ec evidenziati all'interno di un quadro intrinsecamente olistico della condizione individuale.\nUn ulteriore contributo sviluppato attraverso la successiva evoluzione della disciplina \u00e8 stato quello di costruire una modalit\u00e0 di lavoro intrinsecamente ecologica nei confronti della persona, che favorisce direttamente un suo processo di recupero e integrazione attraverso quanto espresso e condiviso tramite il test kinesiologico. Tale contributo originale offre cos\u00ec un approccio assai differente da quello seguito nella medicina convenzionale.\nA livello operativo la kinesiologia \u00e8 una disciplina eclettica, che si \u00e8 venuta caratterizzando proprio in funzione delle esigenze manifestate attraverso il test kinesiologico. Le tecniche utilizzate comprendono normalmente la stimolazione di riflessi specifici di varia natura e risultano dunque particolarmente sicure, non includendo al loro interno alcuna modalit\u00e0 invasiva o manipolativa. Il sistema di lavoro sviluppato dalla kinesiologia si presterebbe inoltre molto bene ad essere integrato con altre discipline terapeutiche.\nKinesiologie.\nIn misura sempre maggiore nel corso degli anni la kinesiologia, originariamente indicata da Goodheart con il termine \u201c\"kinesiologia applicata\"\u201d (\u201c\"applied kinesiology\"\u201d), ha avuto modo di differenziarsi in centinaia di differenti modalit\u00e0, accomunate fra loro dall'utilizzo dello strumento che pi\u00f9 la caratterizza, il test muscolare kinesiologico. Gi\u00e0 nel 1973 la diffusione di una sua forma divulgativa, ad opera di John Francis Thie e Mary Marks e da essi denominata \u201c\"Touch for Health\"\u201d, ha voluto caratterizzarsi come \u201c\"kinesiologia specializzata\"\u201d (\u201c\"specialized kinesiology\"\u201d). La differenziazione iniziale in tali due modalit\u00e0, anche alla luce delle centinaia di ulteriori modalit\u00e0 resesi nel frattempo disponibili, ha perso oramai il suo significato, ma a volte viene ancora impiegata per indicare un ambito di utilizzo maggiormente rivolto verso la forma tradizionale (\"kinesiologia applicata\") oppure verso altre forme (\"kinesiologia specializzata\").\nIl test muscolare kinesiologico.\nIl test muscolare kinesiologico, o pi\u00f9 semplicemente test kinesiologico, \u00e8 spesso erroneamente confuso con il test muscolare. In realt\u00e0 mentre lo scopo del test muscolare \u00e8 quello di determinare la maggiore o minore forza di uno specifico muscolo o gruppo muscolare, lo scopo del test kinesiologico (nelle sue differenti forme sviluppatesi a partire da quella originariamente introdotta da Goodheart nel 1964) \u00e8 invece quella di determinare la risposta selettiva del sistema nervoso a fronte di stimoli specifici.\nNella sua forma manuale classica, il test kinesiologico determina quindi la capacit\u00e0 della persona di mantenere stabile un arto a fronte di un'azione pressoria da parte del kinesiologo. Se la posizione dell'arto pu\u00f2 risultare simile o anche identica rispetto ad un corrispondente test muscolare, vi \u00e8 per\u00f2 un'importante differenza di esecuzione e di scopo. Infatti nella esecuzione di un test kinesiologico la pressione applicata dal kinesiologo \u00e8 molto limitata, e comunque insufficiente per determinare la forza effettiva del muscolo coinvolto. Lo scopo infatti non \u00e8 rivolto a determinare la potenza del muscolo, bens\u00ec la capacit\u00e0 del sistema nervoso di controllare in maniera equilibrata l'azione di quel muscolo, offrendo o meno una effettiva stabilit\u00e0 dell'arto a fronte della pressione cos\u00ec applicata. Tale risposta (che nel test kinesiologico classico pu\u00f2 assumere solamente due stati, \u201c\"stabile\"\u201d o \u201c\"non stabile\"\u201d, ma che in forme pi\u00f9 avanzate di test kinesiologico si articola in una gamma molto pi\u00f9 ampia di possibili risposte) varia direttamente in funzione del fattore con cui la persona si confronta in quel momento, e consente cos\u00ec fra l'altro di rilevare in tempo reale l'eventuale stress manifestato dalla persona nei confronti di quel fattore specifico, fattore che pu\u00f2 essere indifferentemente di tipo fisico \u2013 strutturale, biochimico \u2013 nutrizionale, emotivo\u00a0\u2013 mentale, o anche puramente energetico.\nLa sensibilit\u00e0 offerta dal test kinesiologico non sempre trova un'appropriata competenza e responsabilit\u00e0 da parte dell'operatore, e la sua (relativa) semplicit\u00e0 d'uso lo rende sempre pi\u00f9 diffuso anche al di fuori di un ambito puramente terapeutico. Va per\u00f2 sottolineato come l'affidabilit\u00e0 dell'esito risulti necessariamente correlata con la competenza dell'esecuzione. Un utilizzo del test muscolare a mo' di test kinesiologico, al di l\u00e0 di evidenziare un'incompetenza specifica da parte dell'operatore, non potr\u00e0 evidentemente produrre i medesimi risultati. Va anche sottolineato come il voler ricondurre i due risultati del test kinesiologico classico (a volte inopportunamente indicati come \u201cforte\u201d e \u201cdebole\u201d evidenziando cos\u00ec ulteriormente la confusione con il corrispondente test muscolare) a delle risposte di tipo \u201cs\u00ec\u201d e \u201cno\u201d a fronte di domande verbali poste dall'operatore, nulla ha a che fare con un utilizzo appropriato del test kinesiologico e della kinesiologia, come espressamente ricordato anche dal suo stesso fondatore George J. Goodheart Jr.\nLa confusione fra test muscolare e test kinesiologico, che rimane purtroppo ancora assai diffusa (anche fra molti sedicenti operatori), costituisce la causa primaria da cui deriva la maggior parte delle obiezioni rivolte. Si riscontrano addirittura indagini volte a verificare in maniera \u201cscientifica ed oggettiva\u201d la correlazione fra una misurazione dinamometrico-strumentale della potenza del muscolo ed il risultato del corrispondente test kinesiologico, come se le misure di due differenti grandezze (quali la massa e il tempo) dovessero per forza coincidere per poter risultare \u201cscientifiche\u201d.\nMancanza di prove scientifiche.\nMentre la comunit\u00e0 scientifica \u00e8 unanime nel considerare la kinesiologia applicata una pseudoscienza, tra i suoi promotori esiste un dibattito circa la qualit\u00e0 e la natura delle prove che supporterebbero la kinesiologia applicata. Una recente panoramica del settore mostra come vi siano fondamentali problemi metodologici nei testi di kinesiologia applicata.\nL'American College of Allergy, Asthma and Immunology ha dichiarato che non c'\u00e8 alcuna evidenza di validit\u00e0 diagnostica nella kinesiologia applicata e un altro studio ha dimostrato che un metodo diagnostico di kinesiologia applicata ha lo stesso valore che tirare a indovinare a caso (originale: \"is no more useful than random guessing\"). L'American Cancer Society ha dichiarato che \"l'evidenza scientifica non supporta la conclusione che la kinesiologia applicata possa diagnosticare o trattare il cancro o altre malattie\" . L'Istituto Nazionale per la Salute del Regno Unito raccomanda esplicitamente di non seguire metodi di kinesiologia applicata per diagnosticare allergie alimentari. La Food Allergy Research and Education riporta numerose false affermazioni dei sostenitori della kinesiologia applicata e raccomanda di evitarne le pratiche."}
{"id": "645708", "revid": "22475", "url": "https://it.wikipedia.org/wiki?curid=645708", "title": "Meganeura", "text": ""}
{"id": "645710", "revid": "226458", "url": "https://it.wikipedia.org/wiki?curid=645710", "title": "Esercito dei Comneni", "text": "L'esercito dei Comneni \u00e8 il termine utilizzato per indicare l'esercito riformato durante l'epoca dei Comneni. Ben organizzato ed efficace in battaglia, permise all'Impero bizantino di riconquistare vasti territori in Asia Minore, oltre alla Bosnia e alla Dalmazia. Fu Alessio I Comneno, nell'XI secolo, ad attuare una prima riforma delle forze armate, dopo essere salito al trono usurpandolo a Niceforo III Botaniate; poi l'organizzazione dell'esercito fu migliorata dai suoi successori Giovanni II Comneno e Manuele I Comneno nel corso dell'XII secolo.\nIntroduzione.\nQuando nel 1081 Alessio I sal\u00ec al trono di Costantinopoli, l'estensione dell'Impero bizantino era ad un minimo storico. Circondato dai nemici, rovinato finanziariamente e logorato da continue guerre civili, il futuro dell'impero appariva molto difficile. Tuttavia, con molta abilit\u00e0, determinazione e anni di campagne militari, gli imperatori Alessio I, Giovanni II e Manuele I riuscirono a ricostituire la potenza dell'Impero bizantino, ricostruendo l'esercito praticamente da zero. Il nuovo esercito era professionale e disciplinato. Esso comprendeva sia unit\u00e0 mercenarie particolarmente temute (ad es. la fedelissima guardia imperiale variaga e la cavalleria pesante detta degli \"Immortali\"), sia unit\u00e0 reclutate entro l'Impero (fra cui i Catafratti di Macedonia, Tessaglia e Tracia e varie forze provinciali quali gli arcieri di Trebisonda).\nSviluppo.\nGiovanni II fu in grado di ristabilire una divisione macedone ed un numero sempre maggiore di truppe bizantine fu reclutato entro l'Impero, grazie alla reintroduzione del sistema dei themata. Rispetto ai mercenari barbari, queste truppe avevano il vantaggio di combattere per il proprio stato e per le proprie famiglie, e non solo per la paga. La riconquista dell'Asia Minore da parte di Giovanni II e di Manuele I, permise di arruolare ed addestrare molti contadini, riducendo i mercenari a circa 1/3 della forza numerica dell'esercito. Le truppe reclutate entro l'Impero furono impiegate soprattutto lungo i confini e come guarnigioni delle province.\nIn quest'epoca i principali contingenti mercenari erano costituiti dai peceneghi (ottimi arcieri a cavallo), dai coloni serbi che vivevano entro l'Impero (fanteria di prima linea, considerati poco affidabili), e dal reggimento della guardia variaga, personalmente fedele all'imperatore. A queste unit\u00e0 presenti stabilmente negli eserciti dei Comneni se ne aggiunsero spesso altre, generalmente provenienti da territori confinanti ed alleati con l'Impero, come quelle dei signori feudali di Antiochia (cavalleria francese), dei templari, della Serbia e dell'Ungheria.\nUnit\u00e0 di arcieri, fanteria e cavalleria furono spesso raggruppate, in modo che ciascuna \"specialit\u00e0\" potesse combinarsi efficacemente con le altre.\nEvoluzione.\nQuando i Comneni persero il potere imperiale nel 1185, l'esercito bizantino non cambi\u00f2 subito il suo assetto. Tuttavia, sotto gli Angeli vi fu un rapidissimo declino dell'Impero, in quanto i nuovi sovrani (che non avevano il talento militare ed organizzativo dei precedenti) non riuscirono a sostenere le spese per il mantenimento delle truppe.\nQuando Costantinopoli cadde dopo la Quarta crociata nel 1204, gli stati bizantini del Despotato d'Epiro, l'Impero di Trebisonda (dove la dinastia comnena era ancora al potere) e l'Impero di Nicea (che poi avrebbe ricostituito l'impero bizantino), basarono i loro sistemi militari sul modello dell'esercito dei Comneni. Il successo dell'Impero di Nicea, in particolare nella riconquista dei territori bizantini precedenti alla caduta di Costantinopoli, pu\u00f2 essere visto come prova della resistenza del modello dell'esercito dei Comneni. Tuttavia, \u00e8 corretto parlare dell'esercito dei Comneni solo nel periodo in cui quella dinastia era al governo, per cui il termine non dovrebbe essere applicato all'esercito bizantino del periodo a loro posteriore."}
{"id": "645712", "revid": "101965", "url": "https://it.wikipedia.org/wiki?curid=645712", "title": "Anna la Rosa", "text": ""}
{"id": "645713", "revid": "1305772", "url": "https://it.wikipedia.org/wiki?curid=645713", "title": "Albert Ayler", "text": "Ayler \u00e8 considerato uno dei musicisti maggiori e pi\u00f9 influenti della prima corrente free jazz degli anni sessanta; il critico musicale John Litweiler scrisse che \"mai in precedenza e mai pi\u00f9 da allora, ci fu una cos\u00ec cruda aggressione al jazz\" nell'uso del sassofono tenore suonato con un vibrato cos\u00ec pieno di pathos.\nCon il suo gruppo principale, l'Albert Ayler Trio, dischi epocali come \"Spiritual Unity\" e \"The Hilversum Session\", mostrano Ayler spingersi oltre le improvvisazioni sperimentali di John Coltrane e di Ornette Coleman, portandole in un reame astratto dove timbro, armonia e melodia, vengono completamente destrutturate. La musica da lui prodotta tra il 1965 e il 1966, in brani come \"Spirits Rejoice\", \"Ghosts\", e \"Truth Is Marching In\" \u00e8 stata paragonata dalla critica alle sonorit\u00e0 delle prime band di ottoni della New Orleans di inizio secolo, e comprende l'implementazione di motivi semplici, marcette militari, alternate a selvagge improvvisazioni free jazz di gruppo.\nBiografia.\nInizi.\nAyler nacque a Cleveland Heights, Ohio, e sin da bambino fu indirizzato verso l'apprendimento del sax contralto dal padre Edward, con il quale spesso suonava in duetto durante le funzioni religiose in chiesa. Frequent\u00f2 la John Adams High School di Cleveland, diplomandosi nel 1954 all'et\u00e0 di 18 anni. Successivamente studi\u00f2 all'Accademia di musica di Cleveland con il sassofonista jazz Benny Miller, portando avanti anche lo studio dell'oboe. Da adolescente Ayler suonava con tale impeto e passione da guadagnarsi il soprannome di \"Little Bird\" a Cleveland e dintorni. Il soprannome era un ovvio riferimento al sassofonista Charlie Parker, che era soprannominato \"Bird.\"\nNel 1952, all'et\u00e0 di 16 anni, Ayler inizi\u00f2 a suonare musica in stile R&amp;B utilizzando il sax tenore accompagnando il cantante blues ed armonicista Little Walter, e trascorrendo due estati in compagnia della band di Walter. Dopo il diploma, il giovane Albert entr\u00f2 nell'esercito, dove continu\u00f2 comunque a suonare con altri musicisti in diverse jam session, incluso il tenorsassofonista Stanley Turrentine. Nell'esercito Ayler suonava stabilmente nella banda del reggimento. Nel 1959 venne dislocato in Francia, dove si specializz\u00f2 nell'eseguire marce militari che sarebbero state una delle principali influenze nella sua musica futura. Dopo il congedo, cerc\u00f2 di trovare ingaggi come musicista sia nell'area di Los Angeles che a Cleveland, ma senza alcun successo, dato che il suo modo di suonare iconoclasta, che si distanziava molto dalle concezioni armoniche classiche, non era ben accetto dai tradizionalisti.\nNel 1962 si trasfer\u00ec in Svezia dove inizi\u00f2 la sua carriera professionale in sala di incisione, guidando gruppi jazz svedesi e danesi durante delle trasmissioni radiofoniche, e jammando con alcuni membri del gruppo di Cecil Taylor, che si trovava l\u00ec in tourn\u00e9e nell'inverno del 1962-1963. Il suo primo album ufficiale, \"My Name Is Albert Ayler\", consiste in una sessione in studio dove Ayler esegue diversi standard jazz per la stazione radiofonica di Copenaghen, con musicisti locali come Niels-Henning \u00d8rsted Pedersen, e il batterista Ronnie Gardiner.\n\"Spiritual Unity\".\nAyler fece ritorno negli Stati Uniti e form\u00f2 un trio a New York con il contrabbassista Gary Peacock e il batterista Sunny Murray, e incise quello che da pi\u00f9 parti \u00e8 indicato come il suo album \"manifesto\", \"Spiritual Unity\" (1965), per l'etichetta indipendente ESP-Disk, 30 minuti di intense improvvisazioni free. Incoraggiato dal jazzista Eric Dolphy, che arriv\u00f2 a definirlo \"il miglior sassofonista che avesse mai visto\", Ayler inizi\u00f2 ad avere sempre pi\u00f9 credito nella scena jazz dell'epoca. Il suo modo di suonare influenz\u00f2 le nuove generazioni di musicisti jazz d'avanguardia, ma anche veterani come John Coltrane. Nel 1964 gir\u00f2 l'Europa in tour, con l'aggiunta al trio del trombettista Don Cherry, registrando e pubblicando \"The Hilversum Session\".\nIn questo periodo, il trio di Ayler cre\u00f2 il sound \"free jazz\" per antonomasia. Murray raramente forniva un tempo costante, e gli assolo di Ayler erano urticanti e antimelodici al massimo. Era per\u00f2 comunque possibile rintracciare nella musica di Ayler e compagni delle precise fondamenta che poggiavano ancora sul jazz tradizionale. Il seguente gruppo con il quale Ayler suon\u00f2, insieme al fratello trombettista Donald, fu un cambio radicale di stile. L'album \"Bells\", la registrazione di un concerto dal vivo alla Town Hall di New York con Donald Ayler, Charles Tyler, Lewis Worrell e Sunny Murray, segn\u00f2 il ritorno del sound da banda militare, con influenze mariachi alternate ad esplosioni rumoristiche free, una sonorit\u00e0 unica e selvaggia che trascin\u00f2 indietro il jazz al periodo pre-Louis Armstrong. Il nuovo sound si consolid\u00f2 con l'album \"Spirits Rejoice\" registrato dalla stessa formazione. Ayler, nel corso di una intervista del 1970, defin\u00ec il suo stile musicale \"energy music\", in contrasto con lo \"space bebop\" suonato da Coltrane e inizialmente anche da Ayler stesso. Questo tipo di approccio musicale continu\u00f2 con \"At Slug's Saloon\".\nNel 1966, il sassofonista firm\u00f2 per la Impulse Records dietro insistenza di John Coltrane, il principale artista dell'etichetta, da lungo tempo suo ammiratore. Ma anche alla Impulse!, casa discografica specializzata nell'avanguardia jazz pi\u00f9 estrema, la musica di Ayler fatic\u00f2 a trovare seguaci o un pubblico stabile a cui rivolgersi. Coltrane mor\u00ec nel 1967 e Ayler fu uno dei numerosi musicisti che presero parte al suo funerale. Esiste una registrazione amatoriale dell'esibizione di Ayler al funerale di Coltrane. Pi\u00f9 avanti nel 1967, il fratello di Albert, Donald, ebbe un fortissimo esaurimento nervoso. In una lettera a \"The Cricket\", una rivista musicale di Newark, New Jersey, pubblicata da Amiri Baraka e Larry Neal, Albert raccont\u00f2 di avere visto \"la spada di Ges\u00f9\" e dischi volanti multicolori, e di avere udito l'Arcangelo Gabriele.\nUltimi anni.\nFu poi la volta dell'album decisamente R&amp;B \"New Grass\", che venne generalmente mal accolto dai fan, che lo considerarono un tentativo malriuscito di produrre musica \"commerciale\" da parte di Ayler, e lo giudicarono il suo peggior disco. Dopo questo fallimento commerciale, Ayler cerc\u00f2 di unire insieme la musica pi\u00f9 avanguardistica dei suoi primi album con il sound pi\u00f9 moderato di \"New Grass\" per i suoi ultimi dischi in studio: gli album \"Music Is the Healing Force of the Universe\", che vedeva la partecipazione di musicisti rock-blues come Henry Vestine dei Canned Heat e musicisti jazz come il pianista Bobby Few, e \"The Last Album\" pubblicato postumo dall'etichetta Impulse! nel 1971 dopo la sua morte.\nNel luglio 1970 Ayler ritorn\u00f2 al free jazz per qualche esibizione in Francia, ma la band che aveva assemblato (Call Cobb, il bassista Steve Tintweiss, e il batterista Allen Blairman) non venne giudicata all'altezza dei suoi primi gruppi.\nMorte.\nAyler scomparve il 5 novembre 1970, e il suo cadavere venne rinvenuto nel fiume East River di New York il 25 novembre seguente. La causa fu imputata ad un presunto suicidio. Per qualche tempo dopo la sua morte, si fecero insistenti le voci indicanti di come Ayler fosse stato assassinato. Successivamente, per\u00f2, la Parks avrebbe confermato che Ayler era all'epoca della morte molto depresso e si sentiva in colpa per il crollo mentale del fratello, che non si era pi\u00f9 ripreso completamente. La donna aggiunse anche che proprio poco tempo prima del decesso Ayler aveva spesso dichiarato di volersi uccidere, ed in un accesso d'ira era arrivato a scagliare con violenza uno dei suoi sassofoni contro il televisore di casa. Comunque, ufficialmente il motivo della morte ad oggi non risulta ancora chiarito. Albert Ayler venne sepolto a Cleveland, in Ohio."}
{"id": "645716", "revid": "767487", "url": "https://it.wikipedia.org/wiki?curid=645716", "title": "Bur Acaba", "text": "Bur Acaba \u00e8 una citt\u00e0 che ha una popolazione di circa 28.000 abitanti, situata a sud-est di Baidoa, nella regione di Bai nel sud-ovest della Somalia.\nBuurhakaba si trova sulla strada tra Baidoa e Afgoi.\nFino al 20 ottobre 2006 la citt\u00e0 era sotto controllo delle Corti Islamiche ed \u00e8 un centro molto importante poich\u00e9 si trova vicino a Baidoa che \u00e8 sede del governo di transizione somalo."}
{"id": "645723", "revid": "123735450", "url": "https://it.wikipedia.org/wiki?curid=645723", "title": "Reazione acido-base", "text": "\u00c8 detta, in chimica, reazione acido-base una reazione chimica in cui non vi \u00e8 alcuna variazione dagli \"stati di ossidazione\" degli elementi dei reagenti a quelli dei prodotti. \nIl nome deriva dalla partecipazione alla reazione di un reagente, detto \"acido\" e un altro detto \"base\". La definizione di questi due concetti, acido e base, \u00e8 diversa a seconda della teoria utilizzata per definire e modellizzare questo tipo di reazione, teoria che si \u00e8 evoluta col tempo, partendo da un approccio empirico e sperimentale fino alle pi\u00f9 recenti definizioni, sempre pi\u00f9 generali, legate al modello molecolare ad orbitali.\nUn esempio di reazione acido-base \u00e8 quella che avviene tra bicarbonato di sodio e acido acetico, con produzione di acetato di sodio:\nDifferenza (convenzionale) tra reazioni acido-base e reazioni di ossido-riduzione.\nLe reazioni acido-base si differenziano da quelle di ossido-riduzione per la variazione dello stato di ossidazione di almeno un elemento coinvolto nella reazione.\nPoich\u00e9 l'assegnazione dello stato d'ossidazione (detto anche \"numero di ossidazione\") teoricamente \u00e8 convenzionale, anche la variazione dello stato di ossidazione e quindi la distinzione tra reazioni acido-base e reazioni d'ossido-riduzione sono convenzionali. Nella pratica per\u00f2 gli stati d'ossidazione vengono assegnati con un unico metodo convenzionale, e quindi queste due fondamentali tipologie di reazioni chimiche costituiscono un ben noto e importante metodo di classificazione univoco delle reazioni chimiche.\nComuni teorie e definizioni di acido-base.\nCome detto vi sono varie teorie riguardanti le reazioni acido base (e relative definizioni dei concetti di \"acido\" e \"base\"), che si \u00e8 evoluta col tempo, partendo da un approccio empirico e sperimentale fino alle pi\u00f9 recenti definizioni, sempre pi\u00f9 generali, legate al modello atomico ad orbitali.\nTra le pi\u00f9 comuni vi sono, in ordine cronologico:\nTeoria di Arrhenius.\nQuesta teoria \u00e8 stata sviluppata, da Svante Arrhenius nel 1884, per le soluzioni acquose e quindi ha in tale ambito la maggiore applicabilit\u00e0 e utilit\u00e0.\nSecondo la teoria acido-base di Arrhenius, \nTeoria di Br\u00f8nsted-Lowry.\nQuesta teoria, sviluppata da Johannes Nicolaus Br\u00f8nsted e Thomas Martin Lowry nel 1923, estende le definizioni di acido e base a quelle sostanze di cui non \u00e8 possibile o non \u00e8 pratico valutare il comportamento in acqua.\nSecondo la teoria acido-base di Br\u00f8nsted-Lowry,\nUna reazione acido-base \u00e8 quindi una reazione di una specie chimica che trasferisce protoni ad un'altra specie capace di accettarli. In tale reazione l'acido si trasforma nella propria \"base coniugata\". Pertanto viene introdotto il concetto di complementarit\u00e0 tra acido e base, dato che l'acido non \u00e8 tale se non in presenza di una controparte cui donare il proprio ione H+, e la base non \u00e8 tale se non in presenza di una controparte da cui accettare uno ione H+. Una sostanza non \u00e8 quindi acida o basica in assoluto, ma relativamente alla reazione considerata.\nTeoria di Lewis.\nQuesta teoria, sviluppata da Gilbert Newton Lewis anch'essa nel 1923, \u00e8 legata al modello atomico ad orbitali. Estende ulteriormente le definizioni di acido e base, riuscendo cos\u00ec a spiegare l'acidit\u00e0 di sostanze come ZnCl2, BF3, AlF3, BH3 e la basicit\u00e0 di sostanze come PCl3 o Br2, che non sono spiegabili con la Teoria di Br\u00f8nsted-Lowry.\nSecondo la teoria acido-base di Lewis,\nSimile alla teoria di Br\u00f8nsted-Lowry, sostituisce al trasferimento dello ione H+ il trasferimento in senso inverso di un doppietto elettronico.\nSono quindi acidi anche composti come il cloruro di alluminio ed il borano, che presentano nella loro struttura un orbitale vuoto capace di alloggiare un doppietto elettronico proveniente da una molecola donatrice, la base, e legarsi quindi ad essa tramite un legame dativo. Viceversa sono quindi basi anche composti come il tricloruro di fosforo o la piridina, che presentano nella loro struttura un doppietto elettronico non condiviso che possono trasferire ad una molecola accettrice, l'acido, e legarsi quindi ad essa tramite un legame dativo.\nGli acidi di Lewis sono noti in chimica organica anche come reagenti elettrofili, mentre le basi di Lewis anche come reagenti nucleofili.\nRelativit\u00e0 dei concetti di acido e base.\nCome indicato sopra, secondo la teoria acido-base di Br\u00f8nsted-Lowry e quella di Lewis, una certa sostanza chimica non \u00e8 definita come acida o basica in senso assoluto, ma in relazione alla sostanza con la quale trasferisce uno ione H+ o un doppietto elettronico e quindi relativamente a una specifica reazione.\nQuindi anche se una sostanza ha comportamento acido in alcune reazioni (e magari nel suo nome compare la parola acido) pu\u00f2 avere un comportamento differente (persino uno basico) in altre. Viceversa una sostanza che ha comportamento basico in alcune reazioni pu\u00f2 avere un comportamento differente (persino uno acido) in altre. Un esempio su tutti \u00e8 quello relativo alla reazione acido-base sfruttata in chimica organica per effettuare la nitrazione tramite sostituzione elettrofila aromatica:\ndove l'acido solforico H2SO4 (acido pi\u00f9 forte) protona l'acido nitrico HNO3 (acido meno forte che funge da base) formando lo \"ione nitronio\" NO2+, che \u00e8 la specie nitrante, e acqua H2O."}
{"id": "645729", "revid": "1527148", "url": "https://it.wikipedia.org/wiki?curid=645729", "title": "Strumento finanziario", "text": "Con strumento finanziario, in economia, si intende una particolare categoria di prodotti finanziari considerati mezzi di investimento di natura finanziaria.\nIn Italia.\nLa nozione di strumento finanziario \u00e8 stata introdotta, per la prima volta nell'Ordinamento giuridico, dal d.lgs. 23 luglio 1996, n. 415 (\"Decreto Eurosim\") in sostituzione della definizione di \"valore mobiliare\" (ovvero security). La legge prevede un'elencazione tassativa di tipologie di prodotti finanziari che possono essere considerate strumenti finanziari.\nIn particolare, secondo l'art. 1 del d.lgs 24 febbraio 1998, n. 58 sono strumenti finanziari:\nLe azioni, obbligazioni e i derivati (forwards, futures, options, SWAP) con ogni loro sottotipo sono classificati come security. Le azioni, siccome permettono di raccogliere capitale sociale senza debito, servono al finanziamento tramite equity (equity financing); le obbligazioni e i prestiti in banca invece raccolgono capitale tramite debito (debt financing). La scelta tra i due tipi di financing \u00e8 una delle basi della corporate finance. Le obbligazioni possono anche essere emesse da Stati e municipalit\u00e0, ragion per cui fanno parte anche della finanza pubblica.\nI mezzi di pagamento - quali ad esempio i conti correnti, gli assegni bancari, la moneta, le carte di credito - non costituiscono strumenti finanziari secondo la definizione codicistica, ma tutti questi strumenti e prodotti finanziari sono degli asset (per la precisione, asset finanziari).\nComportamenti fraudolenti finalizzati all'alterazione del valore degli strumenti finanziari possono integrare il reato di manipolazione del mercato."}
{"id": "645731", "revid": "1924342", "url": "https://it.wikipedia.org/wiki?curid=645731", "title": "A Girl like Me", "text": ""}
{"id": "645733", "revid": "5130573", "url": "https://it.wikipedia.org/wiki?curid=645733", "title": "Jacopo Tintoretto", "text": ""}
{"id": "645734", "revid": "599013", "url": "https://it.wikipedia.org/wiki?curid=645734", "title": "ILPAP", "text": "ILPAP, acronimo di Ilektrokinita Leoforeia Periohis Athinon\u2013Peiraios (in greco ), \u00e8 stato l'operatore che ha gestito, tra il 1970 ed il 2011, il trasporto pubblico filoviario fra Atene ed il suo porto, il Pireo.\nStoria.\nL'azienda ILPAP venne fondata il 14 dicembre 1970 con legge 768/70.\nNel 2011 la ILPAP \u00e8 stata soppressa e fatta confluire nella nuova societ\u00e0 di trasporto urbano OSY, che comprende i trasporti su gomma della capitale greca."}
{"id": "645735", "revid": "1501558", "url": "https://it.wikipedia.org/wiki?curid=645735", "title": "Safari Rally", "text": "Il Safari Rally, detto anche semplicemente Safari, \u00e8 una gara di rally istituita dalla East African Coronation Safari per celebrare l'incoronazione della Regina Elisabetta II. La prima edizione, svoltasi tra il 27 maggio e il 1\u00ba giugno del 1953, attraversava il Kenya, l'Uganda e la Tanzania (all'epoca Tanganica).\nStoria.\nFino al 1974 la gara ebbe nome di East African Safari Rally; in seguito divenne \"Safari Rally\". Il Safari Rally \u00e8 considerato da molti come il rally pi\u00f9 duro del mondo.\nL'evento fu cancellato dal Campionato Mondiale Rally (WRC) nel 2003 per mancanza di fondi dell'organizzazione. Dopo alcuni anni in cui aveva validit\u00e0 solamente continentale, nel 2007 e nel 2009 \u00e8 stata gara valevole per l'Intercontinental Rally Challenge."}
{"id": "645736", "revid": "339392", "url": "https://it.wikipedia.org/wiki?curid=645736", "title": "Biblioteca Braidense", "text": ""}
{"id": "645738", "revid": "15756", "url": "https://it.wikipedia.org/wiki?curid=645738", "title": "Episodi di Dragon Ball", "text": "Questa \u00e8 la lista degli episodi di \"Dragon Ball\", serie televisiva anime prodotta da Toei Animation come adattamento della prima parte del manga omonimo di Akira Toriyama. In Giappone la serie \u00e8 andata in onda su Fuji TV dal 26 febbraio 1986 al 19 aprile 1989. In Italia la serie \u00e8 stata trasmessa in prima TV da Junior TV. I primi 54 episodi sono stati doppiati dalla Play World Film e sono andati in onda nel 1989; successivamente la Mediaset ne cur\u00f2 una nuova edizione e trasmise le puntate fino all'episodio 153 concludendosi nel 1998.\nLa colonna sonora della serie \u00e8 stata composta da Shunsuke Kikuchi. La sigla di apertura adottata \u00e8 di Hiroki Takahashi, mentre la sigla di chiusura \u00e8 , cantata da Ushio Hashimoto. La prima visione televisiva italiana su Junior TV ha mantenuto le sigle originali giapponesi, mentre per la successiva programmazione su Italia 1 \u00e8 stata composta una nuova sigla dal titolo \"Dragon Ball\", cantata da Giorgio Vanni.\nLista episodi.\nDi seguito sono indicati i titoli degli episodi originali e dell'edizione italiana Mediaset. Fra parentesi \u00e8 indicato il titolo dell'edizione del 1989 della Play World Film, della quale Junior TV trasmise solo i primi 54 episodi.\nDVD.\nGiappone.\nGli episodi di \"Dragon Ball\" sono stati pubblicati per il mercato home video nipponico in edizione DVD dal 4 aprile 2007 al 5 dicembre 2007."}
{"id": "645739", "revid": "6923", "url": "https://it.wikipedia.org/wiki?curid=645739", "title": "Safari (Rally)", "text": ""}
{"id": "645747", "revid": "1522738", "url": "https://it.wikipedia.org/wiki?curid=645747", "title": "Pierre Nkurunziza", "text": "Fu presidente della Repubblica del Burundi per tre mandati consecutivi, dal 2005 fino alla morte, e fu anche il segretario del Consiglio Nazionale per la Difesa della Democrazia - Forze per la Difesa della Democrazia (CNDD-FDD). Il CNDD fu un gruppo ribelle di etnia Hutu in Burundi, che poi si trasform\u00f2 in un partito politico.\nBiografia.\nNkurunziza nacque nel 1964 nella capitale Bujumbura. Il padre, Eustache Ngabisha, fu un politico, eletto in parlamento nel 1965, e divenne successivamente governatore di due province, prima di essere ucciso nel 1972, durante un periodo di violenze etniche che portarono alla morte di pi\u00f9 di 100.000 burundesi. Ebbe sei fratelli, due dei quali morirono durante la guerra civile nel 1993 ed altri tre morirono combattendo nel CNDD-FDD. Solo una sorella gli sopravisse.\nFrequent\u00f2 le scuole elementari nella provincia di Ngozi e le scuole superiori a Gitega, prima di laurearsi all'Universit\u00e0 del Burundi nel 1990. All'universit\u00e0 studi\u00f2 educazione e sport.\nProfess\u00f2 la religione cristiana. Nkurunziza era insegnante di sport all'Universit\u00e0 del Burundi allo scoppio della guerra civile, iniziata a causa dell'assassinio del primo presidente del Burundi di etnia Hutu, Melchior Ndadaye, nel 1993. \nSpos\u00f2 nel 1994 Denise Bucumi da cui ebbe cinque figli: tre maschi e due femmine. Entr\u00f2 nel CNDD-FDD nel 1995 come soldato dopo che l'esercito attacc\u00f2 il campus dell'universit\u00e0. In un'intervista concessa nel 2004 all'agenzia di stampa umanitaria IRIN, cos\u00ec ricord\u00f2 gli eventi:\nDopo essere avanzato di grado, Nkurunziza fu nominato vicesegretario generale del CNDD-FDD nel 1998. Nel 2001, fu eletto segretario. Ci fu una scissione nel gruppo verso la fine del 2001. Fu rieletto segretario nell'agosto del 2004. Dalla fine del 2003 divenne ministro del Buon Governo nel governo di transizione del presidente Domitien Ndayizeye.\nIn seguito ad una serie di vittorie elettorali da parte del CNDD-FDD nel giugno e luglio del 2005, fu nominato candidato presidenziale del partito. Fu eletto Presidente senza opposizione da parte dei parlamentari (che facevano da collegio elettorale) il 19 agosto 2005 ed entr\u00f2 in carica il successivo 26 agosto.\nIl 21 luglio 2015, in seguito ad elezioni presidenziali, venne riconfermato per un terzo mandato in un clima di grave tensione sociale. L'opposizione boicott\u00f2 le elezioni e lo accus\u00f2 di aver violato la costituzione, che prevedeva un massimo di due mandati. Gli Stati Uniti d'America ed il Belgio, oltre che la stessa Organizzazione delle Nazioni Unite (ONU) giudicarono le elezioni \"non credibili\" per l'assenza di osservatori internazionali ai seggi.\nNel 2016 promosse l'uscita del proprio Paese della giurisdizione della Corte penale internazionale (CPI) dopo che, nel mese di aprile, l'organo giudiziario aveva aperto un esame preliminare sulle violenze avvenute dal 2015. Il 14 ottobre 2016 il parlamento che lo sosteneva a grande maggioranza adott\u00f2 il provvedimento di uscita dal CPI.\nIl 6 giugno 2020 venne colto da malore durante una partita di calcio a Ngozi: fu trasportato all'H\u00f4pital du Cinquantenaire della citt\u00e0 di Karuzi, dove mor\u00ec due giorni dopo, all'et\u00e0 di 55 anni. Sembra che la vera causa della malattia e del decesso sia stata l'infezione da COVID-19, aggravata da una forma di diabete di cui Nkurunziza soffriva da tempo."}
{"id": "645749", "revid": "1871793", "url": "https://it.wikipedia.org/wiki?curid=645749", "title": "Cetshwayo", "text": "Il suo nome \u00e8 stato trascritto anche come Cetawayo, Cetewayo, Cetywajo e Ketchwayo.\nCetshwayo era figlio del re zul\u00f9 Mpande, fratellastro del re zul\u00f9 Shaka. Nel 1856 sconfisse e uccise in battaglia il fratello minore Mbuyazi, favorito di Mpande, e divenne l'effettivo governante degli zul\u00f9. Tuttavia, non ascese realmente al trono perch\u00e9 il padre era ancora in vita.\nL'altro fratello, Umtonga, era ancora un potenziale rivale e Cetshwayo lo sapeva bene. Per cui, nel 1861,Umtonga si rifugi\u00f2 presso i Boeri e Cetshwayo dovette trattare con loro per riaverlo indietro. Nel 1865 Umtonga fece la stessa cosa, ed apparentemente fece pensare a Cetshwayo che avrebbe potuto sostituirlo come suo padre aveva rimpiazzato il suo predecessore Dingane.\nMpande mor\u00ec nel 1872 e Cetshwayo fu incoronato re il 1\u00ba settembre. Come da tradizione fond\u00f2 una nuova capitale per la nazione e la chiam\u00f2 Ulundi (\"il luogo alto\"). Ingrand\u00ec l'esercito, ripristin\u00f2 molte delle usanze di Shaka e dot\u00f2 i suoi Impi di moschetti, per la maggioranza vecchi Brown Bess inglesi. Band\u00ec i missionari europei dalla sua terra. Potrebbe aver incitato altri popoli nativi africani a ribellarsi ai Boeri nel Transvaal.\nNel 1878 Sir Henry Bartle Frere, commissario britannico per il Sudafrica, cominci\u00f2 a richiedere azioni riparatorie per gli sconfinamenti zul\u00f9. Queste richieste irritarono molto Cetshwayo che mantenne la calma fino a che Frere non gli richiese di disperdere completamente il suo esercito. Il suo rifiuto condusse alla Guerra Anglo-Zulu nel 1879. Dopo alcune sconfitte iniziali, come la battaglia di Isandlwana, i britannici incominciarono ad accumulare successi su successi fino a che la capitale Ulundi fu catturata e messa a ferro e fuoco il 4 luglio. Dopo la battaglia Cetshwayo cerc\u00f2 rifugio nella foresta di Ngoma, ma fin\u00ec catturato dalle forze inglesi il 26 agosto. Fu deposto, bandito dallo Zululand ed esiliato agli arresti domiciliari a Citt\u00e0 del Capo. Tre anni dopo fu portato a Londra, dove venne addirittura presentato alla Regina Vittoria, cui fece una buona impressione. Cetshwayo ritorn\u00f2 in Sudafrica solo nel 1883.\nNel 1882 i contrasti fra due fazioni zul\u00f9, quella pro-Cetshwayo e quelle di tre capi rivali Usibepu, sfociarono in una faida di sangue e nella guerra civile. Nel 1883, gli Inglesi provarono a ristabilire Cetshwayo come re almeno del suo territorio precedente, ma fallirono. Il capo Usibepu inizi\u00f2 una guerra per contestare la successione e con l'aiuto della cavalleria mercenaria boera, il 22 luglio del 1883 attacc\u00f2 il nuovo palazzo di Cetshwayo a Ulundi. Cetshwayo fu ferito ma riusc\u00ec a scappare nella foresta di Nkandla. A seguito delle richieste del \"Commissario Residente\", sir Melmoth Osborn, il re si trasfer\u00ec a Eshowe, dove mor\u00ec alcuni mesi dopo, all'et\u00e0 di cinquantasette anni, probabilmente avvelenato. Il suo corpo \u00e8 stato sepolto all'interno della foresta, nascosto alla vista, a sud del fiume Nkunzane.\nMoriva cos\u00ec nel febbraio del 1884, ultimo re di una nazione Zul\u00f9 indipendente. Il figlio di Cetshwayo, Dinuzulu, come erede al trono, fu proclamato re il 20 maggio 1884, sostenuto da (altri) mercenari boeri."}
{"id": "645750", "revid": "1543377", "url": "https://it.wikipedia.org/wiki?curid=645750", "title": "Men\u00f9", "text": "Il men\u00f9 (scritto anche menu, nella forma in francese) \u00e8 l'insieme di cibi e bevande che compongono un pasto, oppure la lista di pietanze e bibite che i clienti possono scegliere in pubblici esercizi (ristoranti, pizzerie e simili) per la consumazione. Il significato francese del termine \u00e8 \u00abminuto\u00bb, \u00abparticolareggiato\u00bb e indica anche il documento su cui la lista \u00e8 presentata (spesso corredata dal prezzo): questo pu\u00f2 essere un singolo foglio, un cartoncino ripiegato o un cartello affisso. Nella cultura anglosassone, \u00e8 invece diffusa l'abitudine di presentare il men\u00f9 su una lavagna oppure un pannello luminoso.\nLa parola indica, inoltre, la lista di vivande nei pasti con servizio alla russa (per esempio, nei pranzi delle cerimonie).\nStoria.\nIl termine fu attestato per la prima volta in francese nel 1761. Indicava la lista delle vivande servite in un pranzo alla corte di un sovrano o di un grande nobile.\nLa traduzione italiana \"minuta\" venne usata fino alla Unit\u00e0 d'Italia e ne sono esempio i ricettari napoletani dello scalco Vincenzo Corrado e del duca Ippolito Cavalcanti.\nA met\u00e0 Ottocento, con l'affermarsi del servizio \"alla russa\" tipico della societ\u00e0 borghese, si diffuse l'abitudine di far trovare accanto al posto a tavola di ogni commensale un cartoncino a mano o a stampa con la lista delle portate che sarebbero state servite. \u00c8 in quest'epoca che in Italia si inizi\u00f2 ad usare la parola \"menu\". Si deve tuttavia notare che fino alla fine dell'Ottocento tutto il men\u00f9 era abitualmente scritto in francese.\nNegli ultimi decenni dello stesso secolo sorsero molti grandi ristoranti e grandi alberghi, anch'essi destinati principalmente alla borghesia. Con essi nacque l'uso della carta, che deriva da quello del men\u00f9 dei pranzi borghesi. Nel corso del Novecento la carta si diffuse gradualmente fino ai livelli pi\u00f9 semplici della ristorazione.\nNell'ultimo decennio dell'Ottocento e nella prima met\u00e0 del Novecento avvenne un'inversione di tendenza linguistica: i men\u00f9 erano ormai scritti normalmente in italiano. E perci\u00f2 si sent\u00ec l'esigenza di chiamarli con nomi italiani, quali \"nota\", \"distinta\" o \"lista delle vivande\". Queste sono le espressioni usate anche dall'Artusi. Si torn\u00f2 anche a usare la parola \"minuta\"; oppure ancora si cominci\u00f2 ad usare l'espressione \"menu\" o \"men\u00f9\" in cima ad una lista scritta in italiano.\nNel Dopoguerra si afferm\u00f2 definitivamente la parola \"men\u00f9\", con o senza accento, per indicare indifferentemente la sequenza delle portate di un pasto, la carta di un ristorante o infine il men\u00f9 fisso a prezzo conveniente.\nTipi di men\u00f9 nella ristorazione.\nMen\u00f9 a prezzo conveniente:\n\u00c8 possibile ricordare anche i men\u00f9 \"a degustazione\" e \"a tema\": il primo consiste in assaggi talvolta accompagnati da vini, mentre il secondo propone cibi tra loro accomunati da una qualche caratteristica (ingredienti o modalit\u00e0 di cottura, per esempio).\nMen\u00f9 nel mondo.\nLa carta nella ristorazione italiana.\nNella tradizione italiana, come in quasi tutti i paesi, la carta di un ristorante segue uno schema piuttosto semplice: \u00e8 suddivisa per portate (che in Italia sono antipasti, primi, secondi, contorni, dessert) e corredata dai prezzi dei singoli piatti. Spesso comprende anche la lista delle bevande, ma specialmente nei ristoranti pi\u00f9 qualificati pu\u00f2 essere presentata a parte la carta dei vini. Pu\u00f2 contenere infine alcune proposte di men\u00f9 fissi.\nTradizionalmente il cameriere pretendeva che si scegliesse almeno un piatto per ognuna delle portate principali (che in Italia sono due, mentre all'estero \u00e8 una sola), oggi c'\u00e8 pi\u00f9 libert\u00e0.\nNei ristoranti di livello medio-alto la carta si presenta come un libro. Nei locali pi\u00f9 semplici, come le pizzerie, consiste in un pieghevole a due o tre pagine.\nIn passato, negli esercizi pi\u00f9 semplici o tradizionali come le trattorie, il men\u00f9 si limitava a un foglio affisso o una lavagna fuori del locale.\nIl men\u00f9 nella ristorazione francese.\nNella tradizione francese abbiamo (in genere) diversi tipi di men\u00f9:"}
{"id": "645753", "revid": "14691", "url": "https://it.wikipedia.org/wiki?curid=645753", "title": "Safari (rally)", "text": ""}
{"id": "645757", "revid": "298055", "url": "https://it.wikipedia.org/wiki?curid=645757", "title": "Vincent Mancini", "text": ""}
{"id": "645760", "revid": "125733741", "url": "https://it.wikipedia.org/wiki?curid=645760", "title": "Anticorodal", "text": "Per anticorodal si intende una serie di leghe di alluminio alligate con magnesio (0,4-1,7%), manganese (0,5-1%) e silicio (1-5%), caratterizzate da buone caratteristiche meccaniche e ottima resistenza alla corrosione, usate soprattutto per la produzione di antenne vhf e uhf per esterni, infissi ed adatte per l'anodizzazione.\nL'indurimento \u00e8 dovuto principalmente alla precipitazione di composti intermetallici del manganese (tipicamente MnAl12 e MnAl6).\nAppartengono alla serie 6000 delle leghe dell'alluminio: i principali elementi di lega sono silicio e magnesio. Si tratta di leghe da trattamento termico; dopo trattamento termico sviluppano caratteristiche meccaniche intermedie, in generale inferiori a quelle delle leghe della serie 2000 e 7000.\nPresentano buona formabilit\u00e0, lavorabilit\u00e0, truciolabilit\u00e0 e saldabilit\u00e0. Vengono utilizzate per applicazioni architettoniche, telai motociclistici e ciclistici, strutture saldate in genere. Questo sistema costituisce la classe principale di leghe per i pezzi lavorati a caldo e per quelli ricavati da fusione. Esse riescono a combinare alcune caratteristiche favorevoli: buone resistenze meccaniche, sensibilit\u00e0 relativamente bassa alla tempra, buona resistenza alla corrosione. L'indurimento avviene soprattutto per precipitazione del composto Mg2Si. Per ottenere prodotti estrusi con questa lega normalmente si mantengono Mg e Si al di sotto dell'1,5% in massa. Il Silicio, infine, aumenta la fluidit\u00e0 del fuso e riduce il coefficiente di dilatazione, come gi\u00e0 detto anche per le leghe Al-Si; inoltre aumenta la resistenza alla corrosione intergranulare tipica di questa lega."}
{"id": "645770", "revid": "409435", "url": "https://it.wikipedia.org/wiki?curid=645770", "title": "Andrea Solari", "text": "Attivo a Milano durante e dopo il soggiorno di Leonardo da Vinci, da cui fu profondamente influenzato, fu tra i maggiori interpreti del Rinascimento lombardo. Fu annoverato tra i Leonardeschi, bench\u00e9, a causa del suo prolungato soggiorno a Venezia, la sua arte costituisca una originale sintesi dell'eredit\u00e0 di Leonardo con il colorismo veneto e l'arte fiamminga fortemente presente in laguna.\nBiografia.\nEra figlio di Bartolomeo (o Bertola), mastro muratore e carpentiere, appartenente alla famiglia dei Solari di Carona, prolifica famiglia di artisti cui appartenne il celebre architetto Guiniforte Solari, ingegnere ducale negli anni di Francesco Sforza. Il fratello Cristoforo fu un importante scultore, attivo nel cantiere della Certosa di Pavia. L'anno di nascita, ignoto, \u00e8 generalmente collocato verso il 1470.\nIl soggiorno a Venezia.\nAltrettanto ignota \u00e8 la formazione del pittore. La prima notizia certa \u00e8 quella di un soggiorno giovanile a Venezia nel 1494, dove si era recato al seguito del fratello scultore Cristoforo Solari detto \"il Gobbo.\" Nella citt\u00e0 lagunare esegu\u00ec una serie di opere, tra cui una \"Sacra Famiglia con San Simeone\" (Milano, Pinacoteca di Brera) proveniente dalla chiesa di San Pietro Martire a Murano (1495 circa), recante la firma \"Andreas Mediolanensis\". Questa costituisce la sua prima opera firmata oggi nota\",\" ed \u00e8 considerata il primo importante capolavoro dell'artista. In essa si fondono la dolcezza espressiva derivata da Leonardo da Vinci e dai suoi seguaci lombardi, e i toni brillanti caratteristici della scuola veneziana. A Venezia studi\u00f2 le opere di Giovanni Bellini, di Perugino, di Albrecht D\u00fcrer e soprattutto di Antonello da Messina, come \u00e8 evidente nei suoi ritratti di questo periodo (\"Ritratto d\u2019uomo\", Boston, Museum of Fine Arts; \"Ritratto di gentiluomo con un garofano,\" Londra, National Gallery). Un altro fattore determinante per il suo stile fu il naturalismo della pittura fiamminga, ben visibile nella minuta analisi dei dettagli anatomici e dei paesaggi. La \"Madonna dei garofani\" (Milano, Pinacoteca di Brera) \u00e8 la prima di una serie di dipinti raffiguranti la Vergine con il Bambino in un interno con una finestra aperta sul paesaggio, tema tipico della pittura fiamminga. In questo dipinto la posizione del bambino rimanda agli studi leonardeschi per la Madonna del gatto, mentre il volto della Vergine denota la conoscenza di D\u00fcrer. Del periodo veneziano sopravvivono anche \"Santa Caterina d\u2019Alessandria\" e \"San Giovanni Battista\" (Milano, Museo Poldi Pezzoli), frammenti laterali di una Sacra conversazione alla veneta, datati 1498.\nA Milano e in Francia a servizio degli Amboise.\nRientr\u00f2 a Milano agli inizi del XVI secolo, quando il ducato era passata sotto il controllo della Francia di Luigi XII. Fra le prime opere eseguite al rientro vi \u00e8 il \"Cristo portacroce e un certosino\" (Brescia, Pinacoteca Tosio Martinengo), probabilmente per la Certosa di Pavia dove lavorava il fratello. Solario divenne uno degli artisti pi\u00f9 richiesti dai nuovi dominatori ed in particolare del governatore Charles d'Amboise, di cui Andrea esegu\u00ec un ritratto, oggi perduto ma noto grazie ad una copia, non autografa, ma di buona qualit\u00e0, esposta al museo del Louvre. La sua produzione fu prevalentemente costituita da ritratti e dipinti religiosi di piccolo formato, destinati alla devozione privata, quali Madonne col bambino, santi ed Ecce Homo.\nRisalgono a questi anni alcune opere di altissima qualit\u00e0, come la \"Crocifissione\" del Louvre (\"ANDREAS MEDIOLANENSIS FA 1503\") ed il \"Ritratto di Gian Cristoforo Longoni\" (Londra, National Gallery), opere nelle quali l'ampio paesaggio ricco di dettagli minuziosamente descritti ricorda modelli fiamminghi, come le opere di Hans Memling. L\"'Annunciazione\" del 1506 \u00e8 invece una delle opere di pi\u00f9 evidente ispirazione leonardesca, come si vede dalla posa dei personaggi e dal panneggio delle loro vesti. Non \u00e8 possibile qui giudicare il paesaggio che si vede dalla finestra, interamente ridipinto nel Seicento.\nIl governatore Charles era anche nipote del potente cardinale Georges d'Amboise, che nel 1507 chiam\u00f2 Solario in Francia per decorare con affreschi, oggi perduti, il suo castello di Gaillon. Il soggiorno transalpino dell'artista si prolung\u00f2 verosimilmente fino al 1510; fu in quegli anni che l'artista dipinse la piccola, celeberrima \"Madonna del cuscino verde\", oggi conservata al Louvre, cos\u00ec come il \"Compianto sul Cristo morto\", in cui la posa di san Giovanni ricalca quella dell'angelo della Vergine delle Rocce, probabilmente anch'essa gi\u00e0 in Francia.\nIl rientro a Milano.\nDopo il ritorno a Milano, Solario si rec\u00f2 a Roma verso il 1514, per poi rientrare in patria nel 1515. Risalgono agli ultimi anni il \"Ritratto del cancelliere Morone\" (Milano, coll. Gallarati Scotti) e il \"Cristo benedicente\" a figura intera del Metropolitan Museum of Art di New York, ispirato al prototipo dipinto da Bergognone nella sala capitolare di Santa Maria della Passione a Milano.\nFra i lavori della maturit\u00e0 ebbe particolare importanza il soggetto di \"Salom\u00e8 con la testa del Battista\", di cui ci sono giunte le versioni, con varianti, oggi al Kunsthistorisches Museum di Vienna, al Metropolitan Museum di New York e alla Galleria Sabauda di Torino. Nella versione di New York, la sensuale bellezza di Salom\u00e8, e lo sfarzo del suoi gioielli e della ricercatissima veste contrastano con la macabra spoglia gocciolante di sangue, retta dal rozzo braccio del carnefice. All'epoca ebbe una immediata fortuna, e nell'ambiente dei leonardeschi venne replicato numerose volte da Luini, Giampietrino, Cesare da Sesto e altri.\nLa sua ultima opera, rimasta incompiuta per la morte (1524) \u00e8 il monumentale trittico con l\"'Assunzione\" per la sacrestia della Certosa di Pavia, tuttora in loco, ispirata all'analogo polittico dipinto da Bernardino Luini per l'abbazia di Bobbio e completato solo nell'ultimo quarto del XVI secolo da Bernardino Campi, che esegu\u00ec il paesaggio del pannello centrale e due coppie di santi certosini a mezzobusto oggi al Museo del Castello Sforzesco di Milano."}
{"id": "645771", "revid": "1711941", "url": "https://it.wikipedia.org/wiki?curid=645771", "title": "Mohamed Elmoutaoikil", "text": "Biografia.\nAttualmente \u00e8 incarcerato nella Prigione nera di El Aai\u00fan dopo essere stato arrestato nel 2005 dopo una manifestazione durante la Intifada nonviolenta dove fu ferito fra gli altri con Aminatou Haidar, non si \u00e8 ancora ripreso dalle ferite. Fu incarcerato e detenuto per la prima volta per un anno dopo aver partecipato a dimostrazioni a favore dei Saharawi nella citt\u00e0 natale di Assa. Da allora fu arrestato numerose volte. \u00c8 sposato e padre di tre figli: Iman, Intissar e Ali Salem. Al tempo del primo arresto era segretario generale della municipalit\u00e0 di Assa e nel 2001 ricopriva il medesimo ruolo a Ben Msik vicino a Casablanca.\n\u00c8 membro fondatore, il 26 agosto 2000, della sezione Saharawi del movimento Verit\u00e0 e Giustizia. Del movimento ha fatto parte dell'ufficio esecutivo fino allo scioglimento dello stesso. Ha fatto parte del comitato coordinatore della campagna internazionale per la liberazione di Aminatou Haidar e degli altri prigionieri politici e di opinione Saharawi. \u00c8 stato presidente del comitato che chiedeva la libert\u00e0 di \"passaporto\" per Ali Salem Tamek.\nNegli ultimi anni ha svolto un importante ruolo di portavoce per conto dei Saharawi in Marocco rilasciando interviste a giornali locali e internazionali. In questo ruolo ha partecipato ad incontri pubblici a Rabat e Casablanca organizzati da Amnesty International, IRCT e FIDH. Come Verit\u00e0 e Giustizia ha organizzato incontri pubblici in pi\u00f9 citt\u00e0 del Marocco. Ha partecipato al processo simbolico contro i torturatori organizzato dall'AMDH (Associazione marocchina dei Diritti Umani) nel luglio 2005..\nIl 14 dicembre 2005 Elmoutaoikil fu condannato a 10 mesi di prigione nel processo svoltosi a\nEl Aai\u00fan di fronte ad una corte marocchina. Il processo coinvolse 14 attivisti Saharawi. Prima del processo, Amnesty International and Human Rights Watch espresso preoccupazioni verso un processo da loro non ritenuto equo.\nDopo il processo Amnesty riprese le forti critiche e consider\u00f2 i processati come prigionieri di coscienza."}
{"id": "645781", "revid": "183114", "url": "https://it.wikipedia.org/wiki?curid=645781", "title": "Bertie Wooster", "text": "Bertram Wilberforce Wooster, detto Bertie, \u00e8 uno dei protagonisti delle storie narrate dallo scrittore inglese P. G. Wodehouse.\nCaratteristiche.\n\u00c8 un giovane gentiluomo britannico, svogliato e senza un lavoro alle spalle, dispone di un ingentissimo patrimonio e fa parte del \"Drones Club\". \u00c8 spalleggiato dal suo inappuntabile \"valletto\" Jeeves, un colto ed efficiente maggiordomo, capace di districarsi in ogni tipo di imprevisto. Come narratore in prima persona di dieci romanzi e oltre quaranta racconti brevi, Bertie \u00e8 ritenuto una delle pi\u00f9 vivide creazioni comiche della letteratura.\nIl secondo nome di Bertie \u00e8 \"Wilberforce\" poich\u00e9 suo padre vinse dei soldi puntando su un cavallo chiamato nello stesso modo, il giorno prima della nascita di Bertie, e insistette per dare quel nome al figlio.\nNel primo racconto del ciclo di Jeeves (il racconto \"Il giovane Gussie si sbroglia\" contenuto nella raccolta \"L'uomo con due piedi sinistri\"), il cognome di Bertie sembra essere Mannering-Phipps: in realt\u00e0 in quel racconto il cognome di Bertie non viene espresso, ma \"Mannering-Phipps\" \u00e8 il cognome di suo cugino Gussie, figlio di un fratello del padre.\nParentele.\nBertie \u00e8 orfano, ma ha almeno tre zie e tre zii nella famiglia Wooster. Wodehouse fa riferimento al fatto che il padre avesse numerosi fratelli, ma solo due delle sue zie \u2013 Zia Dahlia e Zia Agatha, dalla parte paterna \u2013 hanno un ruolo principale nelle storie. Ha una sorella, menzionata in \"Parla Jeeves\" (\"Bertie Changes His Mind\"), la quale, a sua volta, ha tre figlie, di nessuna delle quali viene detto il nome.\nBertie ha sei zii, tre dei quali acquisiti tramite matrimonio: \nI figli, gemelli, di Henry, Claude e Eustace (cugini di Bertie), hanno un ruolo significativo in numerose storie, come i figli di zia Dahlia, Angela e Bonzo Travers, e il giovane figlio di zia Agatha, Thomas Gregson, conosciuto anche come \"Thos\", che Bertram si trova frequentemente a dover ospitare con suo disgusto.\nAll'inizio, Bertie dipende da suo zio Willoughby per il supporto finanziario, ma alla morte di quest'ultimo eredita una grande fortuna. \n\u00c8 costantemente intimorito da sua zia Agatha, che lo considera \"un invertebrato senza spina dorsale\" e un problema per la societ\u00e0; sua zia Dahlia, al contrario, prova per lui molto affetto e lo invita spesso a trascorrere del tempo alla sua residenza estiva, Brinkley Court, dove si gode della paradisiaca cucina del cuoco Anatole.\nBertie ha inoltre un cugino chiamato Gussie, da non confondersi con il personaggio Augustus \"Gussie\" Fink-Nottle, appassionato di salamandre e vecchio compagno di scuola di Bertie.\nEducazione.\nBertie ha ricevuto una delle pi\u00f9 prestigiose e tradizionali educazioni scolastiche possibili nel regno Unito, frequentando Eton e l'universit\u00e0 di Oxford (Magdalen College). Nonostante egli stesso riconosca lo scarso successo dei suoi studi, in \"La stagione degli amori\" apprendiamo che si \u00e8 distinto nello sport, giungendo ad ottenere i prestigiosi \"blue colors\" per aver fatto parte della rappresentativa universitaria nel tennis. Ad ogni modo, il poco che poteva aver imparato \u00e8 ormai sfuggito dalla sua mente nel periodo in cui narra le sue avventure con Jeeves. Bertie solitamente non \u00e8 in grado di riconoscere le citazioni di Shakespeare che Jeeves spesso fa.\nI suoi giorni a scuola sono stati altrettanto pieni di disavventure simili a quelle che egli narra nei libri di cui \u00e8 personaggio e narratore. Tutto ci\u00f2 che ne \u00e8 rimasto \u00e8 il suo attaccamento a vecchi compagni di classe come Bingo Little, Tuppy Glossop e Catsmeat Potter ma soprattutto Gussie Fink-Nottle e Harold \"Stinker\" Pinker, per i quali non esita mai a cacciarsi nelle pi\u00f9 inestricabili situazioni. Sebbene Bertie dichiari di aver memorizzato la lista dei Re di Giuda e abbia vinto un premio per la conoscenza delle Sacre Scritture alla scuola preparatoria Malvern House, Gussie Fink-Nottle insiste, seppure durante una terribile sbronza, che Bertie deve in qualche modo aver barato.\nTuttavia la narrazione in prima persona di Bertie \u00e8 spesso infiorata di citazioni bibliche, perlopi\u00f9 parziali e comicamente a sproposito; mentre cerca disperatamente di evitare la cugina di Honoria Glossop \u2013 che sembrerebbe interessata a lui \u2013 la descrive a Jeeves come \"colei che \u00e8 pi\u00f9 attaccata di un fratello\", citando pi\u00f9 o meno \"proverbi, 18:24\" che per\u00f2 allude alle qualit\u00e0 positive di un vero amico.\nRelazioni.\nBertie non si sposa mai, ma si ritrova a pochi passi dal matrimonio in quasi ogni racconto e romanzo. All'inizio gli capita spesso di subire infatuazioni poco longeve - una delle quali lo spinge a proporsi a Florence Craye (in \"Jeeves prende servizio\", primo racconto della raccolta \"Avanti Jeeves!\", la seconda storia pubblicata su questi personaggi e la prima nell'ordine cronologico interno dei libri), Pauline Stoker, Bobbie Wickham e Vanessa Cook (in \"Le zie non sono gentiluomini\"). In tutti e quattro i casi, conosciuto il carattere della ragazza in persona, rivede i suoi buoni propositi nei confronti del matrimonio.\nAd ogni modo, avendo gi\u00e0 ricevuto la proposta da lui, esse ritengono di potersi promettere a Bertie ogni volta che si separano dai loro fidanzati. Madeline Bassett e Honoria Glossop sono anch'esse respinte, sebbene nei loro casi Bertie non avesse mai cercato di proporsi, ma semplicemente di aiutare un amico (rispettivamente Gussie Fink-Nottle e Bingo Little).\nIn tutti i casi Bertie si sente obbligato ad acconsentire al matrimonio per paura di ferire i sentimenti della ragazza in questione. Lui stesso cita la sua determinazione come un atto di pura cavalleria. Negli ultimi racconti e romanzi, Bertie si fidanza solo per errore (mai per infatuazione), cacciandosi in situazioni dalle quale Jeeves deve sempre cercare di districarlo.\nSua zia Agatha \u00e8 dell'opinione che Bertie debba sposarsi e mantenere alto il nome dei Wooster; deve quindi sposare una ragazza capace di compensare i suoi numerosi difetti."}
{"id": "645782", "revid": "77358", "url": "https://it.wikipedia.org/wiki?curid=645782", "title": "Sony PlayStation 2", "text": ""}
{"id": "645783", "revid": "712828", "url": "https://it.wikipedia.org/wiki?curid=645783", "title": "Konoka Konoe", "text": ""}
{"id": "645790", "revid": "287204", "url": "https://it.wikipedia.org/wiki?curid=645790", "title": "Architettura d'interni", "text": "Larchitettura d'interni o architettura degli interni (talvolta designata tramite l'ibrido: design\" degli interni, o l'anglicismo: interior design\") \u00e8 la progettazione degli spazi e degli oggetti d'uso comune all'interno di un luogo chiuso, sia esso un'abitazione privata, un esercizio commerciale, uno spazio ricettivo, un ambiente di lavoro.\nDescrizione.\nL\u2019architetto, o designer, di interni \u00e8 una figura spesso erroneamente associata con l\u2019arredatore. Allo stesso tempo si associa all'arredatore d'interni una figura pi\u00f9 simile ad uno stilista d'interni, ma in realt\u00e0 il progettista presta particolare attenzione agli aspetti pratici e funzionali del vivere lo spazio, ad esempio che i mobili abbiano il giusto dimensionamento, che siano rispettati gli spazi di passaggio, che gli arredi siano disposti in modo comodo e funzionale, che i materiali e le tecnologie siano di buona qualit\u00e0, che non ci siano potenziali pericoli per la salute di chi usufruir\u00e0 di questi ambienti,l'abbattimento delle barriere architettoniche, la ristrutturazione architettonica e l'ammodernamento per nuove destinazioni d'uso, che ci sia un buon isolamento acustico, un buon rapporto fra consumi energetici e comfort, che tutto l'ambiente sia in armonia tra l'ingombro degli spazi pieni e l'utilizzo degli spazi vuoti.\nLa figura dell'arredatore d'interni ha conquistato nell'ultimo decennio una cos\u00ec rilevante importanza nella costruzione di edifici, pubblici o privati che siano, tanto da far nascere un corso universitario vero e proprio in molte Universit\u00e0 italiane (ad es. Politecnico di Milano).\nPrima dell'introduzione di queste definizioni tutto ci\u00f2 si riconduceva all'arte della decorazione che veniva distinta dall'arte dell'architettura vera e propria perch\u00e9 non andava a modificare le strutture portanti degli edifici, ma si occupava sia degli abbellimenti interni ed esterni che degli arredamenti veri e propri.\n\u00c8 da tenere presente che il termine \"design\" \u00e8 di recente introduzione, importato dalla lingua inglese alla met\u00e0 del '900 e che spesso si affianca al termine italiano di architettura, disegno o progettazione; in lingua tedesca: \"Gestaltung\"."}
{"id": "645801", "revid": "102699761", "url": "https://it.wikipedia.org/wiki?curid=645801", "title": "Canzoni ed appunti", "text": " Canzoni ed appunti, pubblicato nel 1982, \u00e8 il primo e a tutt'ora unico album da cantautore di Marco Luberti."}
{"id": "645812", "revid": "712828", "url": "https://it.wikipedia.org/wiki?curid=645812", "title": "Setsuna Sakurazaki", "text": ""}
{"id": "645813", "revid": "2519", "url": "https://it.wikipedia.org/wiki?curid=645813", "title": "S\u00f8r-Varanger", "text": "S\u00f8r-Varanger (in finlandese: \"Etel\u00e4-Varanki\", in russo: \"\u0421\u0451\u0440-\u0412\u0430\u0440\u0430\u0301\u043d\u0433\u0435\u0440\") \u00e8 un comune norvegese della contea di Troms og Finnmark. S\u00f8r-Varanger significa letteralmente \"(parte) sud (di) Varanger\" e ha come proprio centro la citt\u00e0 di Kirkenes."}
{"id": "645814", "revid": "2014155", "url": "https://it.wikipedia.org/wiki?curid=645814", "title": "Fratelli Delli", "text": "I fratelli Delli sono artisti dell'inizio del Rinascimento, XV secolo.\nDubbi e controversie sulle loro identit\u00e0.\nI fratelli sono tre: Dello Delli, Nicol\u00f2 Fiorentino, Sansone Delli.\nPer secoli e secondo alcuni storici d'arte d'oggi Dello Delli e Nicol\u00f2 Fiorentino sono la stessa identica persona, ma secondo studi pi\u00f9 approfonditi e pi\u00f9 moderni sembra abbastanza evidente che questo equivoco \u00e8 frutto di un contratto firmato nel 1445 fra la curia cattedralizia di Salamanca (Spagna), e Nicol\u00f2 Fiorentino.\nI primi dubbi seri attorno all'identit\u00e0 dei Delli sorgono a partire del 1951, data in cui lo storico catalano Jorge Rubio pubblic\u00f2 un importante documento, ancor oggi poco conosciuto, che per la prima volta invitava a riconsiderare l'identificazione di Dello Delli con Nicol\u00f2 Fiorentino.\nSi tratta di una lettera, datata 2 giugno 1446, trovata nell'Archivio della Corona d'Aragona, scritta dal Re Alfonso il Magnanimo, da Napoli e diretta a Don Alfonso de Pimentel, conte di Benevento, in cui si chiede l'intercessione del re Juan II di Castiglia affinch\u00e9 conceda al signor Daniel Florentino, il permesso per lavorare nelle opere di Castel Nuovo di Napoli.\nIn primo luogo, dobbiamo segnalare che il Re Alfonso d'Aragona, che si esprime in castigliano, chiama il nostro artista: \u201cDaniel Florentino\u201d e non \u201cNicol\u00e1s\u201d, come indica il contratto della volta del Giudizio Universale.\nIn secondo luogo, dalla lettera si deduce che in questa data il citato \u201cDaniel Florentino\u201d era al servizio del re di Castiglia e non al servizio della Curia cattedralizia di Salamanca, come lo era Nicol\u00f2 Fiorentino, controparte del contratto degli affreschi. D'altra parte, le parole del re Alfonso V ci fanno capire che, a quella data, il pi\u00f9 grande desiderio dell'artista era rimanere in Italia.\nInfine, il documento prova che la pittura non era l'unica occupazione di Dello Delli in Spagna, come dimostra il fatto che l'artista sia qualificato come \u201cMayor Fabrice Magister\u201d, dal re Juan II di Castiglia e che lo stesso Alfonso d'Aragona riconosce la sua volont\u00e0 di occuparlo nelle opere di Castelnuovo di Napoli.\nE cos\u00ec, il documento finalmente mette in dubbio l'identificazione dell'artista impegnato a Napoli con l'artista che firma il contratto dell'affresco del Giudizio Universale della Cattedrale Vecchia di Salamanca, nel dicembre del 1445, con promessa di terminare l'opera in un anno e mezzo. D'altro canto, risultava alquanto insolito che uno stesso artista fosse conosciuto con tanti nomi diversi.\nLa prova definitiva fu presentata nel 1968 da Adele Condorelli con un minuzioso esame del catasto fiorentino che, inspiegabilmente, non era mai stato consultato a questo scopo.\nNei documenti del catasto fiorentino del 1427, 1430 e 1433 troviamo perfettamente indicati i nomi dei genitori di Dello, di Dello e dei suoi quattro fratelli, Margherita, Jacopo, Sansone e Nicol\u00f2.\nNel catasto del 1430 si accenna alla professione di ognuno dei fratelli. Si pu\u00f2 leggere che Sansone, di 11 anni, lavorava come \u201capprendista orefice\u201d, Dello di 26 anni, lavorava come pittore, Jacopo continuava la tradizione paterna e per questo lavorava in sartoria, e \u201cNicolao\u201d, di 14 anni, viene registrato come \u201capprendista pittore\u201d.\nCosicch\u00e9 la questione risult\u00f2 finalmente chiarita."}
{"id": "645818", "revid": "116112184", "url": "https://it.wikipedia.org/wiki?curid=645818", "title": "Psicologia fisiologica", "text": "La psicologia fisiologica \u00e8 una branca della psicologia cognitiva che studia le basi fisiologiche sottostanti alle funzioni psicologiche. Il fine di questa disciplina, che pu\u00f2 essere considerata un ponte tra le neuroscienze e la psicologia, \u00e8 definire l'associazione tra le funzioni fisiologiche del cervello ed il comportamento osservato ed i processi mentali. Mentre la psicologia si occupa prevalentemente del comportamento dell'individuo e le neuroscienze dello studio del sistema nervoso, la psicologia fisiologica cerca di unire i due diversi aspetti, fornendo una spiegazione fisiologica dei diversi aspetti del comportamento. Da questo punto di vista \u00e8 un sinonimo delle neuroscienze cognitive.\nDescrizione.\nIn ambito accademico, \u00e8 compresa e definisce l'area disciplinare M-PSI/02: \"Psicobiologia e Psicologia fisiologica\".\nNon va confusa con la psicofisiologia, dalla quale si differenzia per un importante aspetto: l'inversione delle variabili oggetto di studio: mentre infatti la psicologia fisiologica, nella sua definizione classica, studia i correlati \"comportamentali\" delle funzioni fisiologiche, la psicofisiologia indaga i correlati fisiologici del comportamento. Questo significa che in un classico esperimento di psicofisiologia si induce una modificazione di tipo psicologico (l'esempio pi\u00f9 tipico \u00e8 la presentazione di immagini a contenuto emotigeno, come una scena a contenuto erotico) e si misurano le risposte fisiologiche dell'organismo, \"ad es.\" la variazione nella frequenza cardiaca.\nLa psicologia fisiologica si avvale del contributo di diverse discipline e le raggruppa sotto l'obiettivo di comprendere le relazioni tra attivit\u00e0 mentali, comportamento, processi fisiologici e relativo substrato anatomico:\nI mezzi di indagine che la psicologia fisiologica utilizza sono soprattutto di tipo biologico. La psicologia fisiologica \u00e8 considerata anche come il primo step di conoscenze e l'introduzione alle neuroscienze cognitive delle quali fa parte e ne rappresenta pertanto la medesima natura."}
{"id": "645820", "revid": "72396", "url": "https://it.wikipedia.org/wiki?curid=645820", "title": "Caspasi", "text": "Le casp\u00e0si (contrazione di cistein-aspartasi) sono un gruppo di proteasi con cisteina nel sito attivo; questi enzimi possono tagliare altre proteine dopo un residuo di acido aspartico; tale capacit\u00e0 non \u00e8 comune alle altre proteasi. Il nome deriva dalle caratteristiche della proteina: C come cisteina nel centro reattivo; ASP in luogo di acido aspartico riconosciuto come sito di taglio nell'ambito di una sequenza amminoacidica; ASI come tutti gli enzimi litici.\nLe caspasi sono essenziali nella cellula per attuare l'apoptosi, la morte cellulare programmata. Alcune caspasi sono richieste nella maturazione delle citochine nel sistema immunitario.\nTipi di caspasi.\nCi sono due tipi di caspasi: le caspasi \u201ciniziatrici\u201d (caspasi-2, -8, -9, -10) che tagliano pre-forme inattive di altre caspasi dette \u201ceffettrici\u201d (caspasi-3, -6, -7) attivandole; le \"caspasi effettrici\" a loro volta taglieranno precisi substrati proteici dando corso al processo apoptotico. L'inizio della cascata apoptotica \u00e8 regolata da inibitori delle caspasi; le \"caspasi iniziatrici\" sono attivate a monte da \u201cadattatori\u201d. Le caspasi-1, -4 -5 -11 -12 -13 -14 sono coinvolte nella maturazione delle citochine pro infiammatorie e sono dette caspasi infiammatorie\nLa cascata di attivazione delle caspasi.\nLe caspasi sono regolate a livello post-traduzionale, in modo che esse possano essere velocemente attivate al bisogno. Sono dapprima sintetizzate in una forma inattiva di \u201cpro-caspasi\u201d che consiste in un \"pro-dominio\", un\"unit\u00e0 minore\" e un\"unit\u00e0 maggiore\". Le \"caspasi iniziatrici\" posseggono un pro-dominio molto pi\u00f9 lungo di quello delle caspasi effettrici. Il pro-dominio delle caspasi iniziatrici contengono domini come CARD (caspasi-2, -3, -9) o DED (caspasi-1, -4, -8, -10). I domini CARD riconoscono i corrispondenti domini degli adattatori della via mitocondriale dell'apoptosi; mentre i domini DED sono attivati dai corrispettivi presenti sugli adattatori che riconoscono i recettori di membrana coinvolti nei processi apoptotici.\nLa cascata di attivazione delle caspasi pu\u00f2 essere attivata dal \"Granzima B\" rilasciato dai linfociti T citotossici che attiva le caspasi -3, -6 e -7; da recettori di morte death receptors (come FAS, TRAIL, TNF) che possono attivare le caspasi-8 e \u201310; dagli apoptosomi, regolati dal citocromo c, rilasciato dal mitocondrio, che attiva la caspasi-9. Quando una simile cascata \u00e8 iniziata, un feedback positivo assicura che l'apoptosi sia obbligatoriamente terminata, per esempio: la caspasi-9 attivata dall'apoptosoma (via mitocondriale) taglia e attiva la caspasi-3, questa oltre a tagliare le sue proteine bersaglio, taglia altre caspasi-9 attivandole, le quali attivano ulteriori caspasi-3 e cos\u00ec via.\nAlcuni dei bersagli finali delle caspasi includono: lamina nucleare, ICAD/DFF45, poli(ADP)ribosio polimerasi (PARP) e PAK2. L'esatto contributo all'apoptosi di molte proteine tagliate da caspasi non \u00e8 ancora chiaro. Ma, ad esempio, la funzione di ICAD/DFF45 \u00e8 quella di reprimere l'enzima CAD (Caspase-Activated DNase). Il tagli di ICAD/DFF45 da parte delle caspasi permette a CAD di entrare nel nucleo e frammentare il DNA.\nStoria della ricerca.\nL'importanza delle caspasi nell'apoptosi fu stabilita da Robert Horvitz e colleghi quando trovarono che il gene \"ced-3\" \u00e8 necessario alla morte cellulare che avviene durante lo sviluppo del nematode C. elegans. Horvitz e Junying Yuan trovarono, nel 1993, che la proteina codificata da \"ced-3\" \u00e8 una cistein-proteasi, con propriet\u00e0 simili all'Enzima che Converte l'Interleuchina-1-beta (detta ICE) dei mammiferi, che oggi \u00e8 conosciuta come caspasi-1 e che a quei tempi era l'unica caspasi conosciuta. In seguito altre ricerche identificarono le altre caspasi dei mammiferi e di altri animali. Nel 1996 fu decisa la nomenclatura delle caspasi, esse furono numerate nell'ordine di scoperta. A oggi sono state identificate 15 caspasi nei mammiferi."}
{"id": "645821", "revid": "287204", "url": "https://it.wikipedia.org/wiki?curid=645821", "title": "Sor-Varanger", "text": ""}
{"id": "645827", "revid": "1005847", "url": "https://it.wikipedia.org/wiki?curid=645827", "title": "Giorgio Bornacin", "text": "Svolge la professione di insegnante.\nLa carriera politica.\nFiglio del Prof. Sergio Bornacin, storico dirigente genovese del Movimento Sociale Italiano, giovanissimo Giorgio Bornacin aderisce prima alla Giovane Italia, organizzazione giovanile del MSI, poi dai primi anni settanta dirige il Fronte Universitario d'Azione Nazionale dell'Universit\u00e0 degli Studi di Genova.\nAll'inizio degli anni ottanta \u00e8 Capogruppo al Consiglio Regionale della Liguria per il Gruppo del Movimento Sociale Italiano - Destra Nazionale, continuando a ricoprire tale incarico sino alla sua elezione a senatore.\nPer molti anni \u00e8 stato uno dei riferimenti storici della corrente almirantiana in Liguria.\nNel 1994 in occasione della svolta di Fiuggi aderisce ad Alleanza Nazionale.\nNel 1996 \u00e8 eletto al Senato della Repubblica per Alleanza Nazionale. \u00c8 membro della 8\u00aa Commissione permanente (Lavori pubblici, comunicazioni), della Commissione parlamentare questioni regionali, della Commissione consultiva riforma pubblica amministrazione.\nNel 2001 \u00e8 eletto alla Camera dei deputati per Alleanza Nazionale.\nNel 2006 \u00e8 eletto al Senato della Repubblica per PDL.\n\u00c8 segretario della 10\u00aa Commissione permanente (Industria, commercio, turismo)\nIl 29 settembre 2010 \u00e8 stato nominato Coordinatore Metropolitano di Genova.\nIl 29 marzo 2011 ha co-firmato un disegno di riforma costituzionale per abolire la XII norma della Costituzione italiana, che vieta \"la riorganizzazione, sotto qualsiasi forma, del disciolto partito fascista\".\nNel 2013 non viene ricandidato in Parlamento."}
{"id": "645828", "revid": "3115", "url": "https://it.wikipedia.org/wiki?curid=645828", "title": "Giuseppe Gambale", "text": "Carriera politica.\nNel 1992, appena ventottenne, si candida nella circoscrizione Napoli - Caserta nelle liste de La Rete.\nCarlo Palermo, risultato primo degli eletti, opta per il seggio di Trento, e consente cos\u00ec a Gambale, con poco pi\u00f9 di mille voti, di subentrare al suo posto.\nGambale \u00e8 socio fondatore della \"Libera Universit\u00e0 della Politica\" diretta da Padre Ennio Pintacuda, consigliere comunale a Napoli e Castellammare di Stabia (1992 - 1994) e poi promotore dell'esperienza politica dei Progressisti, nelle cui fila viene rieletto deputato nel 1994 nel collegio uninominale di Napoli Barra - S. Giovanni a Teduccio - Ponticelli, divenendo segretario di presidenza della Camera.\nViene eletto nuovamente deputato con l'Ulivo nel 1996 per il collegio Mugnano - Marano - Melito di Napoli.\nNel 1999 aderisce e d\u00e0 vita al progetto de \"I Democratici\" (\"L'asinello\") insieme con altri 19 deputati. Entra a far parte del secondo Governo D'Alema come sottosegretario alla Pubblica Istruzione, ruolo cui viene confermato nel secondo governo Amato del 2000. Rieletto deputato nel 2001 nel collegio di Pozzuoli. Aderisce successivamente alla Margherita, e poi al Partito Democratico.\nNel maggio 2006, anche se non riesce ad essere eletto, entra ugualmente a far parte della seconda giunta Iervolino come assessore all'Educazione - Trasparenza - Legalit\u00e0, con delega alla pubblica istruzione, edilizia scolastica, diritto allo studio, legalit\u00e0, trasparenza, tutela del cittadino dal racket e dall'usura. L'esperienza politica nell'amministrazione napoletana come assessore si conclude due anni dopo, nel 2008, in seguito ad un rimpasto. Tuttavia, Gambale entra come dirigente nello staff del Sindaco Iervolino con delega ai rapporti con l'ANCI.\nHa fatto parte del Comitato Tecnico Organizzatore della \"Universit\u00e0 Pubblica non Statale Guglielmo Marconi\".\nNella sua attivit\u00e0 di deputato e sottosegretario si \u00e8 occupato in particolare di legislazione in materia di scuola, universit\u00e0 e formazione. Ha seguito, tra l'altro la legge sullo stato giuridico degli insegnanti di religione cattolica. \u00c8 stato tra i presentatori e sostenitori della legge sulla fecondazione medicalmente assistita e tra i promotori del Comitato Scienza e Vita. \u00c8 stato il primo firmatario della proposta di legge sulla riforma della cooperazione internazionale. Insieme con altri deputati si \u00e8 impegnato per il mantenimento della sede ONU in Italia e ha fatto approvare una mozione per il rilancio di una politica di pace nel Mediterraneo, durante la presidenza italiana della Unione europea. Ha seguito in particolare la normativa in tema di sicurezza dei cittadini e contrasto alla criminalit\u00e0 organizzata. In Commissione Antimafia, ha contribuito ad elaborare la proposta di nuova normativa per lo scioglimento dei comuni.\nVicende giudiziarie.\n\u00c8 stato sottoposto agli arresti domiciliari nell'ambito della tangentopoli napoletana, che ha coinvolto anche magistrati e deputati campani, avente ad oggetto i rapporti con l'imprenditore Alfredo Romeo, con l'accusa di corruzione, abuso d'ufficio e associazione a delinquere finalizzata alla turbativa d'asta. Al provvedimento inizialmente annullato dal tribunale del riesame per vizio di forma, la procura ha fatto seguire un provvedimento di fermo, non convalidato dal GIP, ed una seconda ordinanza di Custodia cautelare. Gambale \u00e8 stato poi assolto pienamente con sentenza del 19/3/2010 perch\u00e9 i fatti contestatigli \"non sussistono\".\nIn altra vicenda \u00e8 stato destinatario di un avviso di garanzia per peculato della procura di Napoli per una vicenda di abuso dell'auto blu, dalla quale \u00e8 stato prosciolto.\nIn precedenza era stato indagato per una presunta ipotesi di falso in relazione all'ammissione alla scuola di specializzazione, .\nDisegni di legge di cui \u00e8 stato firmatario.\nCome primo firmatario:\nCome co-firmatario:"}
{"id": "645829", "revid": "75775", "url": "https://it.wikipedia.org/wiki?curid=645829", "title": "Universo alternativo", "text": ""}
{"id": "645833", "revid": "75775", "url": "https://it.wikipedia.org/wiki?curid=645833", "title": "Dimensione alternativa", "text": ""}
{"id": "645836", "revid": "17351", "url": "https://it.wikipedia.org/wiki?curid=645836", "title": "Piper L-4 Grasshopper", "text": ""}
{"id": "645841", "revid": "17351", "url": "https://it.wikipedia.org/wiki?curid=645841", "title": "Taylorcraft L-2 Grasshopper", "text": ""}
{"id": "645851", "revid": "767487", "url": "https://it.wikipedia.org/wiki?curid=645851", "title": "Tibetan Terrier", "text": "Il Tibetan Terrier \u00e8 una razza canina originaria del Tibet, dove nel corso di molti secoli venne allevata e tenuta in grande considerazione sia dal popolo che dalla nobilt\u00e0, che le attribuivano caratteri di cane sacro e portafortuna.\nIl suo ruolo era quello di sentinella sia nei villaggi che nei palazzi e nei monasteri; i suoi sensi acuti gli permettevano di percepire e segnalare ogni rumore sospetto, allertando sia gli uomini che i possenti mastini.\nCome tutti i cani in quella terra, il Terrier del Tibet non veniva mai venduto, ma offerto a visitatori o amici, in pegno di felicit\u00e0 e di prosperit\u00e0.\nNel 1920, la dottoressa Agn\u00e8s Greig introdusse in occidente i primi soggetti di questa razza, che una principessa tibetana le aveva offerto in segno di ringraziamento per le cure mediche ricevute. \nCaratteristiche.\nOccorre innanzitutto precisare che il \"Tibetan terrier\", nonostante il nome attribuitogli in occidente, non \u00e8 affatto un Terrier. Non si tratta infatti di un cane da caccia, ma di un cane da compagnia per eccellenza, privo di aggressivit\u00e0 e di istinto predatorio.\nMolto naturale nel suo aspetto e nel suo comportamento, \u00e8 spontaneo, franco, allegro, molto legato a tutta la famiglia. \n\u00c8 una razza rustica, attiva, perspicace e piena di vivacit\u00e0.\nIl Terrier del Tibet \u00e8 un piccolo cane (il pi\u00f9 grande dei piccoli cani), con il carattere e il temperamento d'un grande, la cui educazione richiede una certa psicologia e fermezza. La sua indole naturale si accompagnerebbe male ad ogni tipo di brutalit\u00e0."}
{"id": "645865", "revid": "4507", "url": "https://it.wikipedia.org/wiki?curid=645865", "title": "Bertram Wooster", "text": ""}
{"id": "645866", "revid": "4507", "url": "https://it.wikipedia.org/wiki?curid=645866", "title": "Bertram Wilberforce Wooster", "text": ""}
{"id": "645867", "revid": "3763", "url": "https://it.wikipedia.org/wiki?curid=645867", "title": "NHL Players Association", "text": ""}
{"id": "645868", "revid": "3763", "url": "https://it.wikipedia.org/wiki?curid=645868", "title": "NHL Players' Association", "text": ""}
{"id": "645870", "revid": "767487", "url": "https://it.wikipedia.org/wiki?curid=645870", "title": "Joseph Cook", "text": "Sir Joseph Cook, decorato con l'ordine di San Michele e San Giorgio, nato a Silverdale, un piccolo centro dell'Inghilterra il 7 dicembre 1860 e morto a Sydney il 30 luglio 1947, \u00e8 stato un politico australiano; fu il sesto primo ministro. All'et\u00e0 di nove anni cominci\u00f2 a lavorare in una miniera di carbone. Dopo essersi sposato nel 1885 con Mary Turner, emigr\u00f2 nel Nuovo Galles del Sud.\nCook si stabil\u00ec a Lithgow dove lavor\u00f2 nelle locali miniere di carbone, diventando nel 1887 il segretario generale del \u201cWestern Miners Association\u201d, il locale sindacato dei minatori. Egli fu un attivista della lega del Single Tax e fu membro fondatore del partito laburista australiano nelle cui file fu eletto nel 1891 al parlamento del Nuovo Galles del Sud.\nNel 1894 Cook rifiut\u00f2 di accettare la decisione del partito laburista di far firmare a tutti i membri un impegno ad attenersi alle decisioni del gruppo parlamentare. In polemica con questa direttiva politica Cook lasci\u00f2 i laburisti e divenne un seguace della formazione conservatrice del partito del libero commercio di George Reid che lo ricambi\u00f2 nominandolo ministro, carica che conserv\u00f2 sino al 1899.\nNel 1901 Cook conquist\u00f2 uno scranno nel primo parlamento federale e divenne il vice del leader dell'opposizione Reid. Ma quando quest'ultimo form\u00f2 nel 1904 il suo governo, Cook non ottenne alcun ministero. Infatti Reid aveva bisogno di offrire portafogli ministeriali a protezionisti indipendenti. Quando nel 1908 Reid si ritir\u00f2 dalla guida del partito, Cook firm\u00f2 con i protezionisti di Alfred Deakin l'accordo che port\u00f2 alla nascita del partito Liberale del Commonwealth (altrimenti noto come fusione) di cui divenne il vice leader.\nCook divenne ministro della difesa nel terzo governo Deakin e, quando quest'ultimo fu sconfitto dai laburisti nelle elezioni del 1910, conquisto la guida del suo partito conducendo una opposizione vigorosa al governo socialista di Andrew Fisher.\nDopo aver vinto con appena un seggio di maggioranza le elezioni del 1913, Cook divenne il sesto premier della storia australiana. Il suo governo incontr\u00f2 subito numerose difficolt\u00e0 a causa dell'opposizione del senato federale, controllato dai laburisti, alla sua legislazione.\nQuando una legge del governo che prevedeva l'abolizione dell'assunzione preferenziale nel pubblico impiego di membri del sindacato fu bocciata dal Senato, Cook, sicuro di poter vincere agevolmente in un'elezione anticipata, chiese ed ottenne dal Governatore Generale lo scioglimento di entrambe le camere.\nMa Cook non poteva prevedere che nel mezzo della campagna elettorale del 1914 sarebbe scoppiato il primo conflitto mondiale. Questo evento spinse l'elettorato a votare i laburisti di Fisher che si battevano per la costituzione di un esercito australiano indipendente e non inquadrato nelle forze britanniche. Pertanto Cook dovette riassumere il ruolo di capo dell'opposizione, ma nel 1916 un inatteso terremoto politico lo riport\u00f2 nella maggioranza parlamentare. Il nuovo leader e nuovo premier laburista Billy Hughes,cerc\u00f2 di introdurre, contro il volere della maggioranza del suo partito. la coscrizione obbligatoria; questa decisione spacc\u00f2 il partito laburista in due fazioni. La fazione rimasta fedele a Hughes diede vita prima al partito nazional laburista e poi al partito nazionalista che si caratterizz\u00f2 per il suo orientamento conservatore e di destra. Per permettere a Hughes di rimanere in carica il partito liberale del Commonwealth si sciolse nel nuovo partito nazionalista del quale Cook divenne il n. 2. Nel nuovo governo nazionalista di Hughes Cook divenne il Ministro della Marina. I nazionalisti sconfissero i laburisti vincendo le elezioni del 1917 e del 1919 e in quell'anno Cook fece parte della delegazione australiana a alla conferenza di pace di Parigi dove difese la politica dell'Australia Bianca ed ottenne l'annessione all'Australia dell'ex colonia tedesca della Nuova Guinea. Nel 1918 fu nominato cavaliere e tra il 1920 e il 1921 guid\u00f2 il ministero del Tesoro e delle Finanze. Nel 1921 si ritir\u00f2 dalla vita parlamentare e fu nominato Alto Commissario dell'Australia a Londra, carica che conserv\u00f2 sino al 1927. Tra il 1928 e il 1929 Cook guid\u00f2 la Reale Commissione nell'Australia del Sud come sostenitore della federazione.\nCook mor\u00ec a Sydney nel 1947, all'et\u00e0 di 86 anni."}
{"id": "645871", "revid": "528154", "url": "https://it.wikipedia.org/wiki?curid=645871", "title": "Gianluca Savoldi", "text": "\u00c8 il figlio di Giuseppe Savoldi (1947) ed il nipote di Gianluigi Savoldi (1949-2008), entrambi calciatori professionisti a cavallo tra gli anni sessanta e ottanta.\nCarriera.\nGiocatore.\nCresciuto nelle giovanili dell'Atalanta, fortemente voluto da Mino Favini che lo porta a Zingonia dal 1991 al 1993.\nFino a 25 anni ha militato nei campionati di Serie C, indossando le maglie di Palazzolo, Cremapergo, , , e . Con i nerazzurri toscani si mette in luce attirando l'attenzione del che lo fa esordire in Serie B. Esordisce nel secondo livello del campionato italiano il 3 settembre 2000 segnando il gol decisivo che permette al Cosenza di battere 1-0 il .\nCon i rossobl\u00f9 calabresi gioca 33 partite e realizza 10 gol, mentre l'anno successivo si trasferisce a Reggio Calabria dove conquista la promozione in Serie A segnando 15 reti in 37 gare. L'esordio nella massima serie avviene il 15 settembre 2002 a Perugia, dove la perde per 2-0. In Serie A totalizza 24 presenze e 5 gol.\nL'anno successivo (2003-2004) torna in Serie B, al Napoli. In maglia azzurra, con la quale aveva giocato anche il padre, gioca 13 partite con 2 gol realizzati.\nL'anno dopo torna in Calabria, stavolta per vestire la maglia del Crotone, dove totalizza 8 presenze in Serie B. Dopo una breve parentesi nel , dal gennaio del 2005 fino al termine della stagione, emigra in Svizzera acquistato dal Chiasso.\nNel gennaio del 2006 torna in Italia indossando la maglia dell' (Serie B) con cui gioca 3 partite. La stagione successiva la inizia nel (Serie C2) rescindendo il contratto qualche mese pi\u00f9 tardi per problemi personali, per poi accasarsi a Lecco (Serie C2) dal gennaio del 2007 dove, al termine del campionato, conquista la promozione in Serie C1 dando il suo contributo segnando 3 reti in 11 partite. Viene riconfermato anche nel campionato successivo che si rivela una stagione negativa per il Lecco che retrocede nuovamente in Serie C2 dopo gli spareggi play-out con la Paganese; in questa stagione segna 13 gol.\nLa stagione 2008-2009 la inizia nel in Prima Divisione, e nella sessione invernale del calciomercato cambia squadra trasferendosi alla Colligiana, squadra militante in Seconda Divisione con cui gioca poco senza segnare mai, contribuendo al raggiungimento della salvezza. Nella stagione successiva continua a vestire la casacca biancorossa della Colligiana. \u00c8 passato alla in Eccellenza nel corso del mercato del dicembre 2009 per poi ritirarsi a 35 anni.\nDal 2012 a oggi \u00e8 ospite di Michele Criscitiello nella trasmissione Sportitaliamercato su Sportitalia.\nAllenatore.\nNel 2017 comincia la sua carriera di allenatore nelle giovanili della Pro Sesto alla guida della formazione Juniores. Nel 2019 allener\u00e0 gli allievi del Rapid Lugano. \nNel settembre 2020 Savoldi inizia a frequentare a Coverciano il corso UEFA A per poter allenare le prime squadre fino alla Serie C ed essere allenatori in seconda in Serie A e B.\nDal 2021 \u00e8 allenatore della primavera del Renate."}
{"id": "645876", "revid": "2519", "url": "https://it.wikipedia.org/wiki?curid=645876", "title": "Tana (Norvegia)", "text": "Tana, in lingua sami Deatnu, \u00e8 un comune norvegese della contea di Troms og Finnmark."}
{"id": "645877", "revid": "228587", "url": "https://it.wikipedia.org/wiki?curid=645877", "title": "Floraleda Sacchi", "text": "Biografia.\nCompie gli studi musicali in Italia, USA e Canada, sotto la guida di Judy Loman, Alice Giles e Alice Chalifoux.\nSuona l'arpa a pedali (acustica ed elettrica), le arpe storiche a pedali e alcune arpe popolari. Si \u00e8 esibita in importanti sale e festival (Carnegie Hall, Konzerthaus, Gewandhaus, Auditorium della Conciliazione) ed ha inciso per le principali major discografiche (Decca Records, Deutsche Grammophon, Philips Records, Universal Music). Le sue incisioni hanno ottenuto numerosi riconoscimenti e contribuito ad ampliare il repertorio per arpa.\nNell'ambito degli studi musicologici si \u00e8 occupata di Elias Parish Alvars, sul quale ha scritto il saggio \"\"Elias Parish Alvars, Life, Music, Documents\" pubblicato nel 1999, che ha ottenuto il premio Harpa Award (Praga 1999) e dell'analisi delle opere di Sophia Corri Dussek. Molte sono le sue riscoperte di repertorio (Reynaldo Hahn, Alphonse Hasselmans, ecc.)\n\u00c8 autrice degli spettacoli musico-teatrali \"I racconti del mistero\" (per voce recitante, arpa e quartetto d'archi, dedicato al rapporto tra il fantastico e il terrore e la musica) e \"Viaggio sulla Luna\"\" (per voce recitante, arpa e planetario), ispirato alle \"Cosmicomiche\" di Italo Calvino prodotto dal Planetario di Milano. Accompagna Ottavia Piccolo in \"Donna non rieducabile\", monologo di Stefano Massini dedicato alla giornalista Anna Politkovskaja con regia di Silvano Piccardi per cui Floraleda ha composto le musiche. \"Donna non Rieducabile\" \u00e8 stato trasformato anche in film da RAI 2 per la trasmissione \"Palco e Retropalco\" con la regia di Felice Cappa e il titolo \"Il sangue, la Neve\". Il film \u00e8 stato presentato alla 66\u00aa Mostra Internazionale d'Arte Cinematografica di Venezia.\nDal 2006 \u00e8 direttore artistico del LakeComo Festival una serie di concerti nelle provincie di Como e Lecco."}
{"id": "645881", "revid": "339392", "url": "https://it.wikipedia.org/wiki?curid=645881", "title": "Gradi centigradi", "text": ""}
{"id": "645884", "revid": "1950485", "url": "https://it.wikipedia.org/wiki?curid=645884", "title": "Sicral", "text": "Il Sicral \u00e8 un sistema di telecomunicazioni italiano via satellite che assicura le comunicazioni strategiche anche in caso di guerra o di calamit\u00e0. Il nome \u00e8 l'acronimo di Sistema Italiano per Comunicazioni Riservate ed ALlarme.\n\u00c8 composto da due parti: il segmento terrestre ed il segmento spaziale.\nIl segmento terrestre \u00e8 formato dal Centro di Gestione e Controllo di Vigna di Valle (Roma) e dai terminali utenti.\nIl segmento spaziale \u00e8 formato dai satelliti per telecomunicazioni Sicral 1 (fino al 2021), Sicral 1B e Sicral 2. Il satellite Sicral 2 \u00e8 stato lanciato in orbita geostazionaria il 26 aprile 2015.\nNasce dalla cooperazione del Ministero della Difesa italiano e francese per \u00absviluppare congiuntamente sistemi di difesa satellitare, fondamentali per l'indipendenza di ciascuna nazione\u00bb (nota di Jean Loic Galle, presidente e Amministratore delegato di Thales Alenia Space). \nSecondo ANSA, il sistema \u00abassicura alla Difesa comunicazioni sia strategiche che tattiche, sia in Italia che all'estero, garantendo l'interoperabilit\u00e0 tra le reti della Difesa, della sicurezza pubblica, dell'emergenza civile, e della gestione e controllo delle infrastrutture strategiche\u00bb."}
{"id": "645887", "revid": "729019", "url": "https://it.wikipedia.org/wiki?curid=645887", "title": "Battaglia di Levounion", "text": "La battaglia di Levounion fu la prima vittoria decisiva per i Bizantini all'inizio della rinascita dell'Impero bizantino sotto i Comneni. Fu combattuta il 29 aprile, 1091, quando un grande esercito invasore di Peceneghi fu sconfitto pesantemente dalle forze dell'esercito bizantino sotto il comando dell'Imperatore Alessio I Comneno e dai Cumani, alleati dei bizantini.\nAntefatti.\nIl 26 agosto, 1071, l'esercito bizantino guidato dall'imperatore Romano IV Diogene fu sconfitto dai turchi selgiuchidi nella battaglia di Manzikert, cittadina situata nella parte orientale dell'Asia Minore. A causa di questa sconfitta Romano IV fu costretto abdicare, e gli succedette Michele VII Ducas, che rifiut\u00f2 di osservare il trattato firmato da Romano IV. Come risposta, i turchi cominciarono a penetrare in Anatolia dal 1073, senza incontrare nessuna resistenza organizzata. Il caos regnava in Anatolia, mentre le risorse dell'Impero bizantino venivano sperperate in una serie di guerre civili disastrose, e quindi non si poteva difendere la regione. Anche i Turcomanni entrarono in Anatolia. Gi\u00e0 nel 1080, l'Impero bizantino aveva perso una superficie di 30.000 miglia quadrate. Il disastro era enorme, con pi\u00f9 della met\u00e0 della forza lavoro dell'Impero bizantino perduta, insieme alla maggior parte del raccolto del grano che doveva andare a sfamare tutti i cittadini dell'Impero. In questo modo la battaglia di Manzikert provoc\u00f2 il colpo pi\u00f9 grave che l'Impero bizantino avesse subito nei suoi 700 anni di storia (fino al 1080).\nVedendo la sconfitta e l'entit\u00e0 del disastro che dilagava nell'ormai inesistente Asia minore bizantina Alessio I Comneno, giovane generale che aveva iniziato a combattere contro i turchi da quando aveva quattordici anni, volle impadronirsi del trono di Bisanzio, per riscattare l'Impero bizantino; riusc\u00ec nel suo intento nella Pasqua del 4 aprile 1081. Secondo lo storico John Julius Norwich, la salita al trono di Alessio I Comneno fu un evento vitale per la storia dell'impero bizantino, perch\u00e9 questi fu in grado di fermarne la dissoluzione e anzi di riprendere l'offensiva, riconquistando parte dei territori perduti.\nL'invasione dei Peceneghi.\nNella primavera del 1087, le notizie di un'enorme invasione dal nord raggiunsero la corte bizantina. Gli invasori erano i peceneghi, una popolazione barbarica proveniente dalla regione a nord-ovest del Mar Nero; le cronache ci dicono che i Peceneghi erano circa in 80.000. Approfittando della critica situazione dell'Impero in Asia Minore, le orde dei Peceneghi si diressero verso la capitale bizantina Costantinopoli, saccheggiando lungo la marcia i Balcani del Nord. L'invasione pose una seria minaccia per l'Impero bizantino: dopo continui anni di guerra civile e trascuratezza dell'esercito, Alessio I Comneno non aveva abbastanza truppe per respingerla. Alessio dovette contare sulla propria ingegnosit\u00e0 ed abilit\u00e0 diplomatica per salvare l'Impero bizantino dall'annientamento: non disponendo delle forze militari necessarie a respingere l'invasione, si alle\u00f2 con la trib\u00f9 nomade dei Cumani, che furono pronti a schierarsi in battaglia contro i Peceneghi.\nLa battaglia.\nLa vittoria di Alessio si attu\u00f2 grazie all'aiuto dei cumani, che si schierarono dalla sua parte in cambio di una cospicua ricompensa. Verso la fine della primavera del 1091, i soldati cumani entrarono nell'Impero: con il loro aiuto, l'imperatore era pronto a contrastare i Peceneghi. Luned\u00ec 28 aprile del 1091, Alessio e i Cumani raggiunsero l'accampamento dei Peceneghi a Levounion vicino al fiume Maritsa.\nI Peceneghi furono presi di sorpresa: la battaglia, che si svolse tra la sera del 28 aprile e la mattina del 29 aprile fu un vero e proprio massacro. I Peceneghi avevano portato con loro le donne e i bambini e non erano preparati all'impatto di un attacco cos\u00ec feroce. La resistenza di alcuni soldati peceneghi fu sventata rapidamente e i Cumani vittoriosi iniziarono ad uccidere tutti coloro che trovavano, senza un briciolo di piet\u00e0; ai bizantini bastava che l'esercito dei Peceneghi fosse stato sconfitto. I pochi superstiti furono imprigionati dai bizantini (perch\u00e9 i Cumani pensavano solo ad uccidere e non a fare prigionieri), i soldati imprigionati furono arruolati nell'esercito bizantino, mentre le donne i bambini furono rilasciati.\nL'importanza della battaglia di Levounion.\nLa battaglia di Levounion era stata la pi\u00f9 grande vittoria riportata dall'esercito bizantino da pi\u00f9 di mezzo secolo e fu la dimostrazione del miglioramento delle condizioni dell'Impero, non pi\u00f9 sull'orlo del collasso come era stato fino a poco tempo prima. I Peceneghi erano stati distrutti, e i possedimenti europei dell'Impero bizantino ora erano sicuri. Alessio fu considerato dai sudditi come il salvatore dell'Impero bizantino nell'ora del bisogno, e la vittoria alz\u00f2 il morale all'interno dell'esercito.\nPer gli anni a venire, Alessio I Comneno riorganizz\u00f2 l'esercito bizantino, e mantenne sicure le frontiere, e cos\u00ec fecero anche i suoi discendenti. Grazie a questa rinnovazione gli eserciti bizantini riusciranno a riconquistare gran parte dell'Asia Minore, territorio molto importante per l'Impero bizantino visto che queste regioni erano molto fertili. Con il ripristino dell'amministrazione bizantina, l'Impero divenne pi\u00f9 ricco durante il XII secolo, e Costantinopoli torn\u00f2 a essere la pi\u00f9 grande metropoli del mondo cristiano. Cos\u00ec la battaglia di Levounion del 1091 contrassegn\u00f2 l'inizio di una riorganizzazione dell'Impero bizantino e una espansione territoriale che dur\u00f2 per cent'anni, fino a che non cadde la dinastia dei Comneni alla fine del XII secolo."}
{"id": "645889", "revid": "74801", "url": "https://it.wikipedia.org/wiki?curid=645889", "title": "Ray Barretto", "text": "Biografia.\nFiglio di genitori portoricani, cresce al suono della musica afro-latina che fa da sfondo alla quotidianit\u00e0 del suo quartiere. Ma le radio trasmettono anche la musica delle orchestre swing di Duke Ellington, Count Basie e Benny Goodman che in quegli anni dominano la scena jazz e lui ne rimane folgorato. Un brano di Dizzy Gillespie, \"Manteca\", lo convince che il latin jazz \u00e8 la sua strada e approfondisce la passione per il jazz durante il servizio militare in Germania. Tornato ad Harlem suona un po' ovunque fino a quando nel 1957 entra a far parte della mitica orchestra Tito Puente in sostituzione di Mongo Santamar\u00eda, altro famoso percussionista. Seguono collaborazioni con importanti jazzisti quali il chitarrista Kenny Burrell, i pianisti Red Garland e Joe Zawinul, i sassofonisti Gene Ammons e Lou Donaldson. Nel 1961 il produttore della \"label\" Riverside gli procura il primo lavoro da \"bandleader\" che sfocia nel disco \"Pachanga with Barreto\". A cavallo degli anni sessanta dirige il latin jazz dei Fania All Stars e produce una serie di ottimi album che esaltano la sua musica: un \"mix\" di influenze be bop lette attraverso le sonorit\u00e0 colorate della salsa. Muore all'et\u00e0 di 76 anni, a causa di complicazioni dovute ad un intervento chirurgico al cuore, il 17 febbraio 2006."}
{"id": "645895", "revid": "767487", "url": "https://it.wikipedia.org/wiki?curid=645895", "title": "Blood Simple - Sangue facile", "text": "Blood Simple - Sangue facile (\"Blood Simple\") \u00e8 un film del 1984 scritto, diretto e prodotto dai fratelli Coen.\nTrama.\nRay, barista nel bar di propriet\u00e0 di Julian Marty, e Abby, moglie di Julian, sono in auto mentre parlano dell'infelice matrimonio della donna e attraversano un violento temporale notturno. Si fermano in un motel e hanno un rapporto sessuale. Julian, che ha dei sospetti, assume un investigatore privato, Lorren Visser, per seguire la moglie. Visser scatta alcune foto che provano il tradimento e le consegna a Marty.\nMarty tenta senza successo di prelevare Abby dalla residenza di Ray per riportarla a casa. Geloso e furibondo, incarica Visser di uccidere la coppia. Visser entra in casa di Ray, ruba la pistola di Abby, e fotografa i due attraverso la finestra della camera da letto mentre stanno dormendo. Ritocca quindi le foto e le presenta Marty come prova dell'avvenuto assassinio. Marty va in bagno a vomitare. Mentre sta aprendo la cassaforte per dare a Visser il suo compenso Visser gli spara con la pistola di Abby, lasciando poi l'arma sulla scena del delitto.\nRay rientra al bar e trova Marty immobile su una sedia, con una ferita d'arma da fuoco nel petto. Presumendo sia stata Abby a compiere il delitto, carica il corpo di Marty sul sedile posteriore dell'auto, mette la pistola di Abby nella tasca del cappotto, e si allontana nella notte lungo una strada di campagna. Ad un tratto sente dei movimenti e si rende conto che Marty \u00e8 ancora vivo, anche se gravemente ferito. Ferma l'auto, trascina Marty in un campo e lo seppellisce, incurante dei lamenti strazianti dell'uomo.\nRay torna a casa e, in preda al panico, dice ad Abby di aver ripulito e sistemato tutto, ma Abby appare incredula e afferma di non sapere di che cosa Ray stia parlando. I due non si capiscono e Ray non riesce a comunicare a Abby che sta parlando di Marty. Ray le restituisce la pistola e lascia l'appartamento di Abby. Intanto Visser distrugge sia gli originali sia la versione ritoccata delle le foto che aveva scattato.\nVisser osserva di nascosto prima Abby e poi Ray mentre perlustrano l'ufficio del bar per cercare di venire a capo dell'accaduto. Quando Ray esce dal bar si accorge di essere seguito e si avvia verso l'appartamento di Abby, temendo che possa essere in pericolo. Dopo l'arrivo di Abby, Visser spara con un fucile dal tetto di un vicino edificio uccidendo Ray. Abby, sentendo dei passi avvicinarsi, afferra il coltello di Ray e si nasconde nel bagno. Visser, dopo aver infierito sul corpo senza vita di Ray, entra nel bagno per uccidere Abby ma lo trova vuoto con la finestra aperta. Allungando fuori la mano apre la finestra nella stanza accanto, ma Abby chiude violentemente la finestra bloccando la mano di Visser e trapassandola con il coltello. Visser cerca di liberarsi sparando attraverso il muro, e buttando gi\u00f9 la parete di legno riesce a rimuovere il coltello. Abby si ritrae e aspetta fuori dal bagno con la pistola. Mentre Visser sta per raggiungerla, lei gli spara attraverso la porta pensando di aver sparato a Marty, scoprendo sconvolta che si tratta invece di un altro uomo.\nRemake.\nNel 2009 il regista Zhang Yimou ha realizzato un remake di produzione cinese, che si discosta molto dal film dei Coen, utilizzando il genere della commedia. Il film \u00e8 conosciuto internazionalmente con il titolo \"A Woman, a Gun and a Noodle Shop\", o semplicemente \"A Simple Noodle Story\", e racconta la storia del proprietario di un negozio di noodles che pianifica l'uccisione della moglie adultera e del suo amante. In Italia il film \u00e8 stato distribuito, con il titolo \"Sangue facile\", direttamente per il mercato home video dalla BiM Distribuzione."}
{"id": "645896", "revid": "110157", "url": "https://it.wikipedia.org/wiki?curid=645896", "title": "Daiva", "text": "Origine e diffusione.\n\u00c8 stato inventato dallo scrittore Vyd\u016bnas per una sua opera all'inizio del Novecento. Potrebbe essere derivato da un termine sanscrito che significa \"destino\".\nOnomastico.\nL'onomastico pagano \u00e8 festeggiato in lituania il 6 agosto."}
{"id": "645900", "revid": "287204", "url": "https://it.wikipedia.org/wiki?curid=645900", "title": "Elias Parish Alvars", "text": "Formazione.\nNato a Teignmouth nella contea inglese di Devon, Eli Parish era il secondo di dieci figli di Joseph Parish. Fu il padre, che nella cittadina svolgeva un'attivit\u00e0 di organista, insegnante di musica ed editore musicale, ad avviarlo allo studio dell'arpa gi\u00e0 a tre anni di et\u00e0. A dieci anni si esib\u00ec per la prima volta in pubblico a Totnes e a dodici, nel 1820, inizi\u00f2 a studiare con Nicolas Charles Bochsa a Londra.\nNel 1822 tent\u00f2 di iscriversi alla Royal Academy of Music, ma non fu accettato, probabilmente per motivi economici (nel 1818 il padre era stato costretto a dichiarare bancarotta). Parish continu\u00f2 a seguire le lezioni di Bochsa e intanto si guadagnava da vivere suonando ai balli nella sua zona natale e insegnando l'arpa. Quest'ultima attivit\u00e0 gli permise di entrare in contatto con persone benestanti e di farsi finanziare gli studi da un ricco proprietario terriero. Nel 1828 si trasfer\u00ec a Firenze, dove studi\u00f2 composizione con Maximilian Leidesdorf.\nInizio dell'attivit\u00e0.\nAll'inizio della sua attivit\u00e0 condusse alcune tourn\u00e9e nelle quali le mete principali erano le corti reali, ma prevalentemente suonava dovunque capitava.\nNel 1832, durante un viaggio a Costantinopoli, invitato dall'ambasciatore russo, il conte di Boutinoff, si esib\u00ec di fronte al sultano Mahmud II e collezion\u00f2 una serie di melodie popolari, in seguito pubblicate come \"Viaggi di un arpista in Oriente op. 62\". A Vienna nel 1833 incontr\u00f2 Sigismund Thalberg e strinse amicizia con Carl Czerny con cui collabor\u00f2 negli anni successivi.\nPresso l'editore Falter di Monaco, venne pubblicata nel 1834 per la prima volta una sua composizione, \"Tema e Variazioni PA 1\", firmata, come la successiva, con lo pseudonimo di Albert Alvars.\nSoggiorno viennese (1835-1842).\nNella seconda met\u00e0 del 1835 si stabil\u00ec a Vienna dove rimase fino all'inizio del 1842. All'inizio del 1836 venne scritturato come arpista solista dall\"Hofoperntheater\" di Vienna. Collabor\u00f2 con Czerny e con il flautista Joseph Fahrbach e inizi\u00f2 a studiare composizione con Simon Sechter e Ignaz von Seyfried.\nStrinse amicizia con August Artaria, editore musicale di Vienna, che rimase fino alla morte suo amico e punto di riferimento nella capitale austriaca. Fu Artaria a mettere in contatto Parish Alvars con l'editore Ricordi, che pubblic\u00f2 in seguito il maggior numero delle sue opere.\nA Vienna dava anche lezioni di arpa: tra i suoi allievi Jeanette Esterh\u00e1zy de Galantha (nata contessa Batthy\u00e1ny de N\u00e9metujvar), che rimase sua patrona e amica fino alla morte e alla quale Parish Alvars dedic\u00f2 oltre trenta delle sue opere e l'allora dodicenne Melanie Lewy, in seguito sua moglie, figlia di Eduard Lewy, virtuoso di corno allora celebre.\nA partire dal 1841 si form\u00f2 un gruppo costituito da Parish Alvars e Melanie Lewy all'arpa, e dai fratelli di lei Karl Lewy al corno e Richard Lewy al pianoforte. Il gruppo ottenne un notevole successo e tenne concerti al \"Hofoperntheater\" e al \"K\u00e4rthnerthortheater\".\nViaggi (1842-1845).\nNel 1842 tenne una serie di concerti in Germania, a Londra e a Milano che ebbero grande successo e attirarono l'attenzione di Liszt. Suon\u00f2 alla corte di Federico Augusto II di Sassonia, al quale dedic\u00f2 il \"Gran Concerto in sol minore per arpa e orchestra op. 81\" e per la regina Vittoria, a cui dedic\u00f2 il \"Gran Concerto in do maggiore per arpa e orchestra op. 60\". A Lipsia inizi\u00f2 una collaborazione durata fino alla sua morte con gli editori Hofmeister e Kistner.\nTornato a Vienna, nell'ottobre dello stesso anno spos\u00f2 Melanie Lewy allora diciottenne.\nA met\u00e0 gennaio 1843 lasci\u00f2 Vienna con la moglie e i fratelli Lewy diretto a Praga, e quindi ancora a Dresda, dove incontr\u00f2 Berlioz, e a Lipsia, dove Mendelssohn aveva organizzato vari concerti per lui. Si spost\u00f2 quindi a Berlino, alla corte di Federico Augusto II di Sassonia a Gotha, a Francoforte, dove incontr\u00f2 nuovamente Berlioz e in altre citt\u00e0 tedesche.\nSoggiorni a Napoli.\nNel novembre dello stesso anno ritorn\u00f2 a Vienna dove nacque la figlia Aloisia.\nSoggiorn\u00f2 a Napoli i mesi invernali tra la fine del 1843 e l'inizio 1846, e si dedic\u00f2 soprattutto alla composizione, mentre nel resto dell'anno continuava a viaggiare soprattutto a Londra e in Germania per tenere concerti. Nel 1845 dovette rinunciare ai concerti primaverili previsti a Londra, a causa delle conseguenze di una caduta durante un'escursione sul Vesuvio.\nNell'agosto del 1846 nacque il secondo figlio, Arthur.\nRitorno a Vienna.\nNel 1846, costretto a rinunciare al progetto di trasferirsi in Gran Bretagna, fece ritorno a Vienna, dove ricevette il titolo di \"virtuoso dell'Imperatore\" ed inizi\u00f2 ad insegnare arpa alla \"Gesellschaft der Musikfreunde\" (dal 1847 come \"Titular-Professor\"). Viaggi\u00f2 ancora in tourn\u00e9e a in Germania tra la fine del 1846 e l'inizio del 1847, ma in seguito fu costretto a rimanere a Vienna per il deteriorarsi della situazione politica.\nA Vienna, il 9 gennaio 1848, tenne un grande concerto alla \"\"Musikvereinsaal\", ma il suo \"Gran concerto in do minore per arpa e orchestra PA 2 ms\" venne criticato dalle recensioni per la sua struttura accademica, anche se si continuava a lodare la sua abilit\u00e0 di esecutore.\nIl 13 marzo i moti popolari costrinsero la famiglia reale a fuggire ad Innsbruck, e anche la \"Gesellschaft der Musikfreunde\"\" chiuse precipitosamente. Parish Alvars si trov\u00f2 in difficolt\u00e0 economiche, avendo perduto lo stipendio e non avendo neppure ricevuto quando gli era dovuto fino a quel momento; inoltre, per la fuga dalla citt\u00e0 della maggior parte dei nobili, perse contemporaneamente numerose lezioni.\nSi trasfer\u00ec con la famiglia a Leopoldstadt, all'epoca alle porte di Vienna. Nel novembre 1848 a causa delle sue difficolt\u00e0 economiche fu costretto a chiedere un prestito all'amico August Artaria.\nLa salute di Parish Alvars peggior\u00f2 improvvisamente e mor\u00ec di \"paralisi polmonare\" (i documenti non sono comunque chiari su questo punto) il 25 gennaio 1849 all'et\u00e0 di quarantuno anni. La moglie si occup\u00f2 del funerale, ma fu costretta ad affrontare un processo per debiti. Lasci\u00f2 quindi Vienna e si trasfer\u00ec con i figli a Londra, dove diede alle stampe la maggior parte delle ultime composizioni del marito e dove mor\u00ec a soli trentadue anni nel 1856."}
{"id": "645903", "revid": "1452073", "url": "https://it.wikipedia.org/wiki?curid=645903", "title": "Cetologia", "text": "La cetologia (dal greco \u03ba\u1fc6\u03c4\u03bf\u03c2 \"k\u00eatos\", \"mostro marino\" e -\u03bb\u03bf\u03b3\u03af\u03b1 \"-log\u00eda\", da \u03bb\u03cc\u03b3\u03bf\u03c2 \"l\u00f3gos\", \"discorso\") \u00e8 la scienza che studia l'ordine dei Cetacei (Cetacea), mammiferi marini perfettamente adattati alla vita acquatica, di aspetto pisciforme con arti e vertebre caudali evoluti in pinne. L'ordine comprende circa 80 specie suddivise in due sottordini: i Misticeti, cetacei dotati di fanoni al posto dei denti e gli Odontoceti, cetacei con i denti.\nIl termine \u00e8 stato reso popolare nel XIX secolo, nella forma inglese \"Cetology\", dallo scrittore Herman Melville, nel suo capolavoro \"Moby Dick\" nel 1851, il cui trentaduesimo capitolo porta appunto questo titolo.\nI cetologi studiano e cercano di comprendere l'evoluzione dei cetacei, la distribuzione, la morfologia, il comportamento, le dinamiche di comunit\u00e0 e altri argomenti inerenti ai cetacei. Vengono sovente interpellati anche per comprendere le cause degli spiaggiamenti.\nL'Universit\u00e0 di Genova (Dipartimento di Biologia) \u00e8 l'unica in Europa ad avere la cattedra di Cetologia, diretta dal prof. Maurizio Wurtz, per 10 anni direttore del Museo Oceanografico di Monaco."}
{"id": "645904", "revid": "767487", "url": "https://it.wikipedia.org/wiki?curid=645904", "title": "Wim Mertens", "text": "Biografia.\nMertens ha studiato Scienze politiche e sociali all'Universit\u00e0 Cattolica di Lovanio (laureandosi nel 1975) e musicologia all'Universit\u00e0 di Gand; ha anche studiato teoria musicale e pianoforte nei Reali Conservatori di Gand e Bruxelles\nHa iniziato a lavorare alla BRT (Belgian Radio and Television) nel 1978, ricoprendo il ruolo di produttore; su Radio 2, una radio di provincia, producendo concerti di Philip Glass, Steve Reich, Terry Riley, Meredith Monk, Urban Sax e altri e ha condotto un programma chiamato \"Funky Town\" insieme a Gust De Meyer (col quale ha registrato un CD sperimentale intitolato \"For Amusement Only\").\nAutore di musica contemporanea, legato alle correnti meno sperimentali della musica minimalista e al crossover, ha raggiunto una discreta popolarit\u00e0 nella seconda met\u00e0 degli anni ottanta quando una sua composizione, \"Struggle for Pleasure\", \u00e8 stata scelta come colonna sonora della pubblicit\u00e0 che sponsorizzava una regata velica che aveva lo scopo di promuovere una linea di abbigliamento legata al marchio delle sigarette Merit. Il medesimo brano venne utilizzato nel 1987 anche nella colonna sonora del film diretto da Peter Greenaway \"Il ventre dell'architetto\" (insieme alla musica di Glenn Branca), e come sigla della serie radiofonica italiana \"Un racconto al giorno\", trasmessa da Radio Due negli anni 80.\nHa pubblicato il libro \"American Minimal Music\", un lavoro dedicato alla scuola statunitense della musica minimalista.\nNel marzo 1998 Mertens \u00e8 diventato \"Ambasciatore Culturale\" delle Fiandre.\nStile.\nConosciuto principalmente come compositore sin dalla fine degli anni settanta, tra le sue musiche pi\u00f9 note figura, insieme alla gi\u00e0 citata \"Struggle for Pleasure\", anche il brano \"Maximizing the Audience\", composto per il lavoro teatrale \"The Power of Theatrical Madness\" di Jan Fabre; tale opera fu presentata per la prima volta nel 1984 a Venezia.\nLo stile di Mertens, bench\u00e9 caratterizzato da una continua evoluzione nel corso della sua prolifica produzione, \u00e8 riconoscibile per il minimalismo, l'ambient e l'avant-garde, pur mantenendo sempre un forte fondo melodico."}
{"id": "645908", "revid": "43211", "url": "https://it.wikipedia.org/wiki?curid=645908", "title": "Soft Verdict", "text": ""}
{"id": "645917", "revid": "2225", "url": "https://it.wikipedia.org/wiki?curid=645917", "title": "Blood Simple", "text": ""}
{"id": "645918", "revid": "2225", "url": "https://it.wikipedia.org/wiki?curid=645918", "title": "Blood Simple.", "text": ""}
{"id": "645920", "revid": "2225", "url": "https://it.wikipedia.org/wiki?curid=645920", "title": "Sangue facile", "text": ""}
{"id": "645922", "revid": "120501774", "url": "https://it.wikipedia.org/wiki?curid=645922", "title": "Prigioniero di coscienza", "text": "Prigioniero di coscienza \u00e8 un termine coniato dall'organizzazione internazionale Amnesty International che si batte in difesa dei diritti umani. Il termine si riferisce a chiunque venga imprigionato in base ad alcune caratteristiche: razza, religione, colore della pelle, lingua, orientamento sessuale e credo politico, il tutto senza aver usato o invocato l'uso della violenza.\nDalla sua fondazione nel 1961, Amnesty International, come attivit\u00e0 principale fin dal suo inizio, ha esercitato pressioni e organizzato campagne per il rilascio di persone private della libert\u00e0 per motivi di \"coscienza\".\nDefinizione.\nFu Peter Benenson, fondatore di Amnesty Internationale, nell'articolo \"The Forgotten Prisoners\", pubblicato da \"The Observer\" il 28 maggio 1961, a lanciare la campagna \"Appeal for Amnesty 1961\", e, in quel frangente, a definire per primo il termine \"prigioniero di coscienza\".\nAmnesty International ha successivamente cambiato la definizione originale di Benenson:\nCi\u00f2 ha causato la revoca dello status di \"Prigioniero di coscienza\" ad Aleksej Naval'nyj nel febbraio 2021, a causa dei commenti che aveva fatto contro i migranti 14 anni prima, che Amnesty International ha considerato come \"incitamento all'odio\"."}
{"id": "645924", "revid": "599013", "url": "https://it.wikipedia.org/wiki?curid=645924", "title": "Il socio", "text": ""}
{"id": "645925", "revid": "287204", "url": "https://it.wikipedia.org/wiki?curid=645925", "title": "Petrarchino", "text": "Con il termine petrarchino si intende una qualsiasi edizione cinquecentina in piccolo formato del \"Canzoniere\" di Francesco Petrarca. Il petrarchino per eccellenza \u00e8 la prima edizione aldina, intitolata \"Le cose volgari di messer Francesco Petrarcha\" e pubblicata a cura di Pietro Bembo dalla stamperia di Aldo Manuzio a Venezia nel 1501.\nL'utilizzo del carattere corsivo, nitido e chiaro, e del formato in ottavo, che rendeva il libro estremamente maneggevole e pratico, contribu\u00ec notevolmente alla fortuna di Petrarca nel XVI secolo.\nUna raffigurazione di tale precursore dei moderni libri tascabili si ha nel dipinto di Andrea del Sarto conservato nella Galleria degli Uffizi di Firenze ed intitolato appunto \"Dama col Petrarchino\" (dove per\u00f2 le dimensioni del libro sono dilatate per far stare su una pagina il testo di due sonetti), oppure nel \"Ritratto di Laura Battiferri\" del Bronzino."}
{"id": "645926", "revid": "123717106", "url": "https://it.wikipedia.org/wiki?curid=645926", "title": "Argumentum ad hominem", "text": "Largumentum ad hominem (\"argomento contro l'uomo\") \u00e8 una strategia della retorica con la quale ci si allontana dall'argomento della polemica contestando non l'affermazione dell'interlocutore, ma l'interlocutore stesso. Tale strategia retorica veniva utilizzata frequentemente nella sofistica ed \u00e8 molto utilizzata anche ai giorni nostri nelle discussioni politiche e nelle polemiche giornalistiche. Le affermazioni \"ad hominem\" non appartengono necessariamente al registro degli insulti e costituiscono, in ogni caso, una delle tecniche pi\u00f9 utilizzate in retorica.\nEffetto diversivo.\nLe argomentazioni \"ad hominem\" fanno parte delle tecniche dilatorie o fuorvianti chiamate ignoratio elenchi. Di fatto sono \"manovre diversive\" (a volte indicate in francese \"chiffon rouge\" o in inglese \"red herring\"), che distolgono l'attenzione dall'argomentazione centrale per puntarla su temi collaterali o estranei alla discussione. Per esempio: \u00abBisognerebbe eliminare quel parco pubblico per risolvere il problema degli alloggi\u00bb (Non c'\u00e8 prova che l'eliminazione del verde sia la soluzione del problema abitativo).\nDiverso \u00e8 l\"argumentum ad personam\" dove, invece di controbattere gli argomenti dell'interlocutore lo si attacca screditandolo, minacciandolo o deridendolo. (\"Chi sostiene che la recessione continuer\u00e0 \u00e8 un uccello del malagurio\").\nLa fallacia logica dell'argomentum ad hominem.\nUn argomento \"ad hominem\" si costruisce, prevalentemente, nella seguente maniera:\nLa fallacia logica degli argomenti ad hominem \u00e8 evidente (un argomento \u00e8 vero o falso a prescindere da chi lo sostiene) ma spesso \u00e8 facile cadere nel tranello di tali argomentazioni, che distolgono l'attenzione dall'argomento X spostandola su A.\nEsempio:\nL'esempio sopra riportato \u00e8 anche una \"reductio ad Hitlerum\" (espressione ironica coniata negli anni '50 da Leo Strauss) ovvero una tattica di dialettica politica che mira a squalificare un interlocutore comparandolo ad un personaggio malvagio (idealmente, Adolf Hitler).\nTipologie.\n\"Ad personam\" o \"Ad hominem diretta\".\nL'attacco \u00e8 rivolto \"ad personam\", direttamente a qualit\u00e0 della persona che non sono rilevanti alla tesi in oggetto. Dunque vi \u00e8 uno spostamento di indice referenziale. Nell'argumentum ad personam si comprende l'insulto e l'invettiva.\nEsempi:\n\"Circostanziale\".\nInvece di criticare l'affermazione si rilevano circostanze della persona rispetto alla tesi esposta.\nEsempi:\n\"Tu quoque\".\nIl \"tu quoque\" (o anche \"ad hominem tu quoque\") sottolinea che la persona non \u00e8 congruente in quanto non fa quello che dice.\nEsempi:\n\"Avvelenare il pozzo\".\nLa tecnica dell\"'avvelenamento del pozzo\" \u00e8 una forma di \"argumentum ad hominem\" preventivo.\nA differenza dei precedenti tipi la tesi da contrastare non \u00e8 ancora stata espressa, ma si crea un pregiudizio verso il proprio avversario.\nEsempi:"}
{"id": "645931", "revid": "767487", "url": "https://it.wikipedia.org/wiki?curid=645931", "title": "Richie Ramone", "text": "Prima di unirsi ai Ramones suon\u00f2 nei Velveteen e nei The Shirts di Annie Golden. Si un\u00ec ai Ramones il 13 febbraio 1983, in un concerto a Utica, New York, sostituendo Marky Ramone, secondo batterista della formazione. Il suo primo impegno con il gruppo fu il \"Subterranean Jungle\" tour del 1983 durante il quale firm\u00f2 autografi con il nome di \"Richie Beau\", il suo soprannome con i Velveteen.\nGli album dei Ramones sui quali Richie suon\u00f2 sono \"Too Tough to Die\", \"Animal Boy\", e \"Halfway to Sanity\".\nScrisse varie canzoni con la band: in \"Too Tough to Die\" scrisse \"Human Kind\" e l'outtake \"Smash You (presente nella versione rimasterizzata del disco)\", in \"Animal Boy\" scrisse \"Somebody Put Something in My Drink\" e nell'album \"Halfway to Sanity\" scrisse poi \"I'm Not Jesus\" e \"I Know Better Now\".\nDopo 500 concerti e 4 anni e mezzo nei Ramones, Richie tenne il suo ultimo spettacolo con il gruppo il 12 agosto 1987, a East Hampton, poich\u00e9 non era considerato membro a tutti gli effetti dal momento che non riceveva soldi per la vendita del \"merchandise\".\nVenne sostituito prima da Clem Burke (aka Elvis Ramone) per due concerti e poi da Marky Ramone che fece il suo ritorno in formazione.\nRimase in contatto con Dee Dee Ramone e collabor\u00f2 alla realizzazione del suo album hip hop.\nRichie fu invitato al funerale di Joey Ramone quando mor\u00ec di cancro il 15 aprile 2001.\nIl 19 maggio 2006, Richie \u00e8 stato invitato al sesto Joey Ramone Birthday Bash a New York dove ha suonato con la batteria \"Wart Hog\", \"Somebody Put Something in My Drink\" ed altri classici dei Ramones."}
{"id": "645935", "revid": "6923", "url": "https://it.wikipedia.org/wiki?curid=645935", "title": "NCR Corporation", "text": "NCR (sigla di National Cash Register) \u00e8 un'azienda fondata nel 1884 da John H. Patterson, rilevando e portando al successo le attivit\u00e0 che avevano preso avvio dai brevetti di James Ritty, inventore del primo registratore di cassa meccanico.\nNCR opera in gran parte del mondo con soluzioni retail e financial.\nProduce principalmente ATM (sportelli bancomat) e registratori di cassa con e senza operatore.\n\u00c8 stata fondata e sino al 2009 ha avuto la sede principale a Dayton (Ohio).\nStoria.\nI momenti fondamenti nella storia della NCR sono stati:"}
{"id": "645942", "revid": "120143377", "url": "https://it.wikipedia.org/wiki?curid=645942", "title": "Drukqs", "text": "Drukqs (stilizzato drukQs) \u00e8 un doppio album del musicista Richard D. James, pubblicato nel 2001 dalla Warp Records sotto lo pseudonimo Aphex Twin.\nL'album \u00e8 disponibile in tre formati: CD, vinile e vinile non riciclato per audiofili prodotto dalla Record Technology Incorporated (RTI), e venduto in una confezione di cm 30x43, limitata a mille copie numerate a mano.\nLa pronuncia del titolo \u00e8 liberamente interpretabile. Per via della \"q\" maiuscola in copertina, alcuni lo pronunciano come \"druck-use\" (inteso come \"drug use\", in inglese \"uso di droga\"). James ha dichiarato che il titolo non ha che vedere con le droghe ed \u00e8 solo una parola inventata.\nTracce.\n\"Drukqs\" comprende trenta tracce divise in due dischi nella versione in CD, e nella versione in vinile \u00e8 diviso su otto lati di quattro vinili. Le velocit\u00e0 di riproduzione per i lati da A a D \u00e8 di 45 rpm, mentre per i lati da E ad H \u00e8 di 33 rpm.\nI titoli che variano dalla versione pi\u00f9 comune in CD sono racchiusi tra le parentesi.\nDisco 1\nDisco 2\nAlcuni titoli sono in cornico, un linguaggio celtico imparentato con il gaelico e il bretone, parlato in Cornovaglia, luogo nativo di James. Le traduzioni dei titoli sono:\nAlcuni numeri nelle parole potrebbero rappresentare lettere arcaiche.\nAltri titoli non sono traduzioni da altre lingue ma hanno un loro significato: \"Lornaderek\" \u00e8 la combinazione dei nomi dei genitori di James, Lorna e Derek. \"Mt. Saint Michel\" \"+ Saint Michaels Mount\" \u00e8 intitolata a due localit\u00e0 esistenti, la seconda delle quali \u00e8 una famosa meta turistica in Cornovaglia.\nLe edizioni in vinile hanno una lista tracce leggermente diversa.\nStile.\nJames ha tratto vantaggio dal progresso dei software dedicati alla generazione di suoni tra il 1996 e il 2001, che gli ha permesso un'elevata precisione e una frenesia complessa nella sua musica. Un altro nuovo equipaggiamento che ha permesso lo sviluppo della sua musica \u00e8 il Concussor, una batteria a moduli analogica prodotta dall'azienda britannica Analogue Solutions, per esempio nella traccia \"Taking Control\".\nTredici delle trenta tracce sono composizioni al pianoforte, sia \"prepared piano\" (John Cage \u00e8 stato un pioniere per questo stile) che pianoforte normale. Queste tracce hanno una connotazione acustica non comunemente associata a compositori di musica elettronica come James. Lo strumento utilizzato \u00e8 stato un Yamaha Disklavier controllato via MIDI e programmato da James per suonare attraverso dei sequencer, piuttosto che dalla tastiera stessa. Il Disklavier \u00e8 un discendente moderno delle pianole del tardo XIX secolo e del primo XX secolo che venivano controllate da rotoli di carta perforata.\nAlcune tracce che durano meno di 20 secondi hanno dei campionamenti, esperimenti di sintetizzatore e voci. \"54 Cymru Beats\" ha dei suoni campionati da \"[Equation]\", un computer che parla in gallico e una piccola versione di \"Goldilocks and the Three Bears\" di Robert Southey. \"Lornaderek\" \u00e8 un messaggio della segreteria telefonica di James lasciato dai suoi genitori che cantano \"Happy Birthday\" il giorno del suo 28\u00ba compleanno."}
{"id": "645943", "revid": "438678", "url": "https://it.wikipedia.org/wiki?curid=645943", "title": "Ray Brown", "text": "Ha un posto di rilievo nella vasta schiera di pittsburghiani assieme ad altri musicisti jazz di prestigio tra i quali Erroll Garner, Kenny Clarke e Mary Lou Williams, e fa parte, assieme a Oscar Pettiford, Charlie Mingus e Percy Heath, della generazione di bassisti allievi di Jimmy Blanton.\nConsiderato dalla critica una pietra miliare, viene ricordato per la sua potente sonorit\u00e0 e per la capacit\u00e0 di adattarsi a circostanze diverse grazie alla sua grande familiarit\u00e0 con il linguaggio del \"bebop\".\nBiografia.\nI primi contatti con la musica furono tramite lezioni di pianoforte che Brown inizi\u00f2 a prendere dall'et\u00e0 di otto anni. In seguito, deciso a cambiare strumento, dopo un tentativo senza successo di intraprendere lo studio del trombone,scelse di indirizzarsi al contrabbasso. Le prime esperienze sulla scena jazz di Pittsburgh \u2013 sotto l'influsso di Jimmy Blanton, bassista della formazione di Duke Ellington \u2013 avvennero col sestetto di Jimmy Hinsley e col gruppo del pianista Snookum Russell, fino al conseguimento del diploma e alla decisione di Brown di trasferirsi a New York.\nNella metropoli statunitense, appena ventenne ritrov\u00f2 Hank Jones e accett\u00f2 l'offerta di Dizzy Gillespie in cerca di un bassista per la propria formazione, nella cui sezione ritmica suonavano \u2013 oltre a Brown \u2013 John Lewis, Milt Jackson e Kenny Clarke, il nucleo del futuro Modern Jazz Quartet. L'esperienza gli diede anche l'opportunit\u00e0 di venire a contatto fra gli altri con Charlie Parker, Art Tatum e Bud Powell.\nInterrotto il sodalizio con Gillespie nel 1947, Brown form\u00f2 un proprio trio che costitu\u00ec il gruppo di supporto per le esibizioni di Ella Fitzgerald, che egli spos\u00f2 l'anno seguente e da cui avrebbe divorziato nel 1952. Chiusasi nel 1951 l'esperienza col proprio trio, Brown si un\u00ec a Oscar Peterson con cui suon\u00f2 in trio fino al 1966, anche se in questi quindici anni ebbe modo di esibirsi con una moltitudine di altri artisti jazz.\nDopo aver lasciato il trio di Peterson, Ray Brown si trasfer\u00ec a Los Angeles, divenendo il manager di artisti jazz fra cui Quincy Jones e Milt Jackson col rinato Modern Jazz Quartet. Nella citt\u00e0 californiana lavor\u00f2 in studio e nel 1974 form\u00f2 il gruppo L.A. Four, impegnandosi al contempo a far emergere artisti semisconosciuti come la cantante Ernestine Anderson, o dimenticati come Gene Harris. Proprio quest'ultimo, al pianoforte, fu un suo partner nei trii con cui negli anni ottanta e novanta il contrabbassista si esib\u00ec in concerto e registr\u00f2 in studio.\nRay Brown \u00e8 morto nel sonno nel 2002, durante un riposo pomeridiano qualche ora prima di un concerto che avrebbe dovuto tenere a Indianapolis."}
{"id": "645948", "revid": "287204", "url": "https://it.wikipedia.org/wiki?curid=645948", "title": "Jan Krtitel Krumpholtz", "text": ""}
{"id": "645951", "revid": "838137", "url": "https://it.wikipedia.org/wiki?curid=645951", "title": "Piante araldiche", "text": "Le piante sono molto rappresentate in araldica, particolarmente nell'araldica civica, sia per il loro valore come armi parlanti, sia per indicare caratteristiche di luoghi o naturali.\nIl loro colore araldico \u00e8 solitamente quello naturale, ma talora sono raffigurate in oro o altri smalti.\nTra le piante utilizzate nel blasone vi sono:"}
{"id": "645962", "revid": "126257", "url": "https://it.wikipedia.org/wiki?curid=645962", "title": "Pomettato", "text": ""}
{"id": "645966", "revid": "42081", "url": "https://it.wikipedia.org/wiki?curid=645966", "title": "Liberalismo riformista", "text": ""}
{"id": "645967", "revid": "1272592", "url": "https://it.wikipedia.org/wiki?curid=645967", "title": "Calocybe ionides", "text": "Calocybe ionides , \"Nova Hedwigia\", Beih. 5: 43 (1962).\nLa Calocybe ionides \u00e8 un fungo abbastanza raro e mediamente piccolo ma di facile riconoscibilit\u00e0, per via del colore violetto sul cappello e sul gambo, in netto contrasto con le lamelle bianche (o biancastre).\nDescrizione.\nCappello.\nAsciutto e violetto pi\u00f9 o meno stinto per l'et\u00e0, diametro 20\u201350\u00a0mm, dal margine abbastanza regolare mai pienamente disteso\nLamelle.\nBiancastre, adnate, fitte, occasionalmente decorrenti per un tratto brevissimo, con margine pi\u00f9 o meno fessurato.\nGambo.\nMedio-corto (30-40 x 4\u20135\u00a0mm), fibroso, tendenzialmente attenuato all'apice \u00e8 ornato da fibrille longitudinali concolari al cappello.\nCarne.\nDi scarso spessore, bianca o biancastra.\nDistribuzione e habitat.\nFungo autunnale che predilige luoghi umidi, in boschi misti di latifoglia, ma non disdegna le conifere.\nCommestibilit\u00e0.\nNon commestibile e comunque da non raccogliere, data la sua rarit\u00e0."}
{"id": "645973", "revid": "599013", "url": "https://it.wikipedia.org/wiki?curid=645973", "title": "Giovanni Cuniolo", "text": "Professionista dal 1904 al 1913, vinse il Giro di Lombardia 1909, una tappa al Giro d'Italia 1909 e tre titoli italiani, nel 1906, 1907 e 1908.\nCarriera.\nEx podista, pass\u00f2 al ciclismo dove si mise in mostra come velocista. Passato professionista nel 1904, \u00e8 ricordato per la rivalit\u00e0 con Giovanni Gerbi e fu soprannonominato \"Manina\" a causa delle sue mani di notevoli dimensioni.\nNel 1906 stabil\u00ec il record italiano dell'ora, con la distanza di 39,650 km. Fu tre volte campione italiano, nel 1906 (a Roma, davanti a Battista Danesi), nel 1907 (a Parma, davanti a Felice Galazzi) e nel 1908 (a Como, davanti a Carlo Galetti). Nel 1909 vinse tra l'altro una tappa al Giro d'Italia ed il Giro di Lombardia (a Sesto San Giovanni), fu inoltre secondo nella Milano-Torino 1905, e terzo nel campionato italiano del 1909 oltre che nella Milano-Sanremo dello stesso anno.\nSi ritir\u00f2 dalle corse a 29 anni."}
{"id": "645976", "revid": "228587", "url": "https://it.wikipedia.org/wiki?curid=645976", "title": "Achille Totaro", "text": "Biografia.\nNato a Firenze, vive ad Empoli. Figlio di madre casalinga e padre carabiniere, immigrati dalla Puglia negli anni '60, cresce a Casellina nel comune di Scandicci.\nAttivit\u00e0 politica.\nAlle elezioni amministrative del 1995 viene eletto consigliere comunale sia a Scandicci che a Firenze con Alleanza Nazionale (AN). Alle successiva tornata elettorale del 1999 viene rieletto consigliere comunale a Firenze con AN, sotto l'amministrazione di Leonardo Domenici.\nSi candida alle elezioni regionali in Toscana del 2000 con AN, nella mozione dell'ex Ministro dell'ambiente e della tutela del territorio, venendo eletto nel collegio di Firenze in consiglio regionale della Toscana.\nAlle elezioni politiche del 2001 viene candidato alla Camera dei Deputati, nel collegio uninominale di Firenze 3: sostenuto dalla coalizione di centro-destra Casa delle Libert\u00e0, dove ottiene il 33,8% dei voti e viene sconfitto dal rappresentante de L'Ulivo Valdo Spini.\nAlle regionali Toscane del 2005 viene poi rieletto Consigliere Regionale della Toscana.\nAlle elezioni politiche del 2006 \u00e8 stato eletto al Senato della Repubblica, in regione Toscana, nelle liste di Alleanza Nazionale, venendo riconfermato anche alle elezioni politiche del 2008 tra le file del Popolo della Libert\u00e0. \u00c8 membro della XII Commissione \"Igiene e Sanit\u00e0\".\nIl 29 marzo 2011 ha co-firmato un disegno di riforma costituzionale per abolire la XII disposizione transitoria e finale della Costituzione italiana, che vieta \"\"la riorganizzazione, sotto qualsiasi forma, del disciolto partito fascista\".\nIl 20 dicembre 2012 lascia il PdL insieme a Maria Alessandra Gallone, Pierfrancesco Gamba, Alessio Butti, Filippo Berselli, Antonino Caruso, Mariano Delogu, Fabrizio Di Stefano, Alfredo Mantica, Giuseppe Milone e Antonio Paravia per dare vita al Senato al nuovo gruppo del partito del Fratelli d'Italia - Centrodestra Nazionale formazione di cui \u00e8 vicecapogruppo che raccoglie in buona parte gli ex AN e fondata dai Deputati Fabio Rampelli, Giorgia Meloni; Marco Marsilio e Guido Crosetto, insieme al Coordinatore nazionale del PdL ed ex Reggente di AN Ignazio La Russa.\nAlle elezioni politiche del 2013 viene candidato alla Camera dei Deputati, nella circoscrizione Toscana, come capolista di Fratelli d'Italia, venendo eletto deputato della XVII Legislatura.\nAlle elezioni amministrative del 2014 si candida alla carica di sindaco di Firenze per Fratelli d'Italia, classificandosi sesto.\nAlle elezioni del 2018 viene rieletto al Senato della Repubblica.\nVicenda Fanciullacci.\nIl 10 gennaio 2000 Totaro che all'epoca era consigliere comunale di Alleanza Nazionale a Firenze durante una seduta del consiglio comunale commentando l'uccisione di Giovanni Gentile avvenuta nel 1944 disse \"Bruno Fanciullacci fu un assassino. Ha ammazzato un filosofo di 70 anni. Gentile venne colpito mentre era indifeso. Non fu un'azione di guerra ma l'opera di un vigliacco. Un assassino vigliacco\". L'ANPI e la sorella di Bruno Fanciullacci denunciarono Totaro per diffamazione e gli altri consiglieri comunali che avevano firmato un appello in sostegno. Tutti gli imputati furono processati ed assolti nel 2007 infatti secondo il giudice Giacomo Rocchi le opinioni espresse da Totaro \"sono s\u00ec aspre, ma adeguate alla gravit\u00e0 del fatto\"\". L'accusa decise di appellarsi e nel nuovo processo \ngli imputati furono condannati al risarcimento morale dei danni e a pagare le spese processuali mentre l'accusa di diffamazione fu considerata ormai prescritta. Anche se la condanna fu puramente simbolica essendo i danni morali quantificati nella somma di un solo euro Totaro e gli altri coimputati ricorsero ugualmente in Cassazione venendo quindi assolti nel 2010 \"\"perch\u00e9 il \"fatto non costituisce reato\"\"."}
{"id": "645977", "revid": "118067143", "url": "https://it.wikipedia.org/wiki?curid=645977", "title": "Haskalah", "text": "La haskalah (\u05d4\u05e9\u05db\u05dc\u05d4) \u00e8 una corrente, detta anche illuminismo ebraico, che nasce e si sviluppa nel XVIII secolo, nel momento storico che precede l'emancipazione ed il riconoscimento dell'eguaglianza agli ebrei. La \"haskalah\" (la cui radice in ebraico \u00e8 la stessa di \"sekel\", che significa 'mente', 'intelletto', 'cervello') \u00e8 un movimento culturale aperto a contaminazioni ma capace di conservare sempre una propria identit\u00e0.\nLa haskalah, con un piccolo ritardo rispetto agli altri movimenti illuministi, sorse in Germania per poi diffondersi in gran parte dell'Europa ed in piccola parte anche oltre Atlantico. Padre ed ispiratore del movimento fu Moses Mendelssohn, vicino a Gotthold Ephraim Lessing, libero pensatore di estrazione protestante energico difensore degli ebrei in Germania. Quest'ultimo introdusse Mendelssohn nel mondo degli intellettuali berlinesi dove si dedic\u00f2 alla composizione di saggi e dissertazioni filosofiche.\nGli illuministi ebrei, detti maskilim, di cui Mendelssohn era il primo rappresentante, ritenevano necessario introdurre modifiche nel proprio modo di vita, in vista dell'incontro con le societ\u00e0 europee. Gli illuministi della Haskalah proposero ad esempio una riforma nel sistema scolastico (si veda l'opera del goriziano Eliahu Morpurgo, uno dei pedagogisti dell'haskalah), si cimentarono nella modernizzazione dell'ebraico e cominciarono ad affiancare il tedesco alla lingua tradizionale yiddish.\nNel 1783 il movimento diede vita al periodico \"Ha-Meassef\" ('Il mietitore'), scritto in ebraico ma con inserti in tedesco in caratteri ebraici, che segn\u00f2 la svolta del giornalismo ebraico verso l'era moderna. Gli intellettuali che operarono al periodico furono chiamati \"measef\u00edm\" e furono gli ispiratori, almeno nell'Europa del nord, della prosa, della poesia e del moderno teatro ebraico.\nMendelssohn e l'haskalah non parlarono mai di riforma religiosa, restando sempre sul terreno dell'incontro di una cultura con la modernit\u00e0. Interessante l'approccio in termini di rivalutazione della razionalit\u00e0, come strumento di raccordo con la religione. Pur tuttavia egli pens\u00f2 alla possibilit\u00e0 di sottrarre gli ebrei alla giurisdizione interna delle comunit\u00e0 senza che nessuno potesse imputargli strappi sul terreno propriamente religioso.\nAll'epoca, la fama di Mendelssohn fu legata soprattutto alla sua traduzione del \"Pentateuco\" in tedesco, opera che lui stesso defin\u00ec \u00abil primo passo verso la civilt\u00e0, da cui il mio popolo si \u00e8 tenuto lontano per lungo tempo\u2026\u00bb. L'influenza di Mendelssohn fu forte in Germania, soprattutto a Berlino, dove oper\u00f2 e nei paesi vicini, senza estendersi troppo al di fuori dell'Europa centro-settentrionale.\nNel XIX secolo tuttavia la haskalah si fece conoscere soprattutto nell'Europa orientale grazie alle visite degli studiosi ebrei di quelle regioni che emigravano in cerca della \"hokhmah\", oss\u00eca della cultura secolare intrisa di conoscenze scientifiche, storiche, linguistiche e letterarie oramai proprie dei \"maskil\u00ecm\". Berlino proprio per questo fu vista come la \"\u201cGerusalemme dell\u2019illuminismo\u201d\".\nMovimento variegato ed aperto, la haskalah non chiuse probabilmente le sue porte neppure ad esponenti dell'eresia frankista, una sorta di coda del movimento messianico di Shabatai Zevi da tempo in opposizione all'ebraismo ufficiale, legata forse a logge della massoneria, un'altra forza dei tempi, decisamente in relazione con la filosofia illuminista.\nMolti ebrei influenzati dalla haskalah e dalla vicinanza che questa portava con la cultura europea furono sedotti dalla possibilit\u00e0 dell'assimilazione abbracciando il cristianesimo. Basti pensare alla famiglia di Carlo Marx, discendente da rabbini che si convert\u00ec al protestantesimo come pure le stesse figlie di Mendelssohn. Altri, invece, gettarono le basi della nuova scienza del giudaismo, la \"Wissenschaft des Judentums\".\nDa qui parte la storia moderna che ci porta a vedere almeno un'impronta della haskalah nelle vicende che seguirono e che furono rappresentate dalla riforma ebraica, di cui due esponenti di spicco erano proprio due seguaci di Mendelssohn, David Friedlaender (1750-1834), un imprenditore illuminato, e Israel Jacobson (1768-1828) un colto finanziere.\nAnche il pi\u00f9 moderno sionismo, movimento di risorgimento nazionale d'impronta romantica, vanta necessariamente una discendenza legittima dalla haskalah.\nIl chassidismo si oppose gi\u00e0 alle prime forme di illuminismo ebraico per la perdita della pratica e per la forma troppo liberale dello studio della Torah."}
{"id": "645981", "revid": "115605047", "url": "https://it.wikipedia.org/wiki?curid=645981", "title": "Cartiera di Lama di Reno", "text": "La cartiera di Lama di Reno \u00e8 una cartiera italiana con sede a Lama di Reno, frazione del comune di Marzabotto nella citt\u00e0 metropolitana di Bologna.\nStoria.\nL'origine della Cartiera della Lama si perde in tempi remoti.\nSappiamo per certo che dal 1746 ad oggi ha prodotto carta per ben 260 anni, ma era gi\u00e0 attiva nei decenni e forse nei secoli precedenti; bisogna quindi indagare in epoche pi\u00f9 lontane, quelle che videro i Conti di Panico dominare l'Appennino, perch\u00e9 la storia del molino della carta della Lama \u00e8 direttamente collegata alle movimentate vicende di tale dinastia.\nI Conti di Panico esercitarono infatti un'autorit\u00e0 unica ed indiscussa sull'Appennino bolognese a partire dall'anno 980 e per gran parte del Medioevo, fino a quando il Comune di Bologna non riusc\u00ec a sconfiggerli definitivamente, distruggendo completamente anche il loro castello. Dal 1414, il nome dei Conti di Panico spar\u00ec dalla storia della montagna bolognese.\nTornando in specifico alla storia della nostra cartiera, il luogo ove essa sorge attualmente costituiva il polo industriale del capoluogo del feudo. Arturo Palmieri, nel suo libro sulla montagna bolognese edito nel 1929, scrive:\nTroviamo quindi citati un molino ed un opificio.\nPer quanto concerne il primo, sappiamo che si trattava di un molino da farina che continu\u00f2 senza interruzioni la propria attivit\u00e0 approssimativamente fino alla prima guerra mondiale, ma a che cosa si riferiva il Palmieri quando citava l'opificio?\nNon sembra probabile che potesse trattarsi di un molino da carta, perch\u00e9 \u00e8 difficile immaginare che i bellicosi Conti di Panico avessero investito risorse economiche per produrre carta; \u00e8 pi\u00f9 logico pensare alla creazione di una fucina, con fabbri dediti alla produzione di armi. \nRisulta incerto anche il periodo in cui sorse tale opificio, mentre la sua ubicazione nella localit\u00e0 detta Lama di Panico (o Lamma o attualmente Lama di Reno) lo collega logicamente all'attuale cartiera, che sorge in una zona ove anticamente scorreva il fiume Reno, prima che mutasse il suo corso in quello odierno in seguito ad una catastrofica alluvione.\nSi tratt\u00f2 forse dell'alluvione del 1152, che interess\u00f2 tutta la pianura padana e che caus\u00f2, con la rotta di Ficarolo, il cambiamento del percorso del Po. Oppure di quella del 1333, che nella citt\u00e0 di Firenze, distante solo un centinaio di chilometri, provoc\u00f2 il crollo di tre ponti, tra cui il Ponte Vecchio, e la morte per annegamento di alcune centinaia di persone. Per strana coincidenza l'alluvione del 1333 avvenne il 4 novembre, lo stesso giorno di quella successiva del 1966.\nTale evento agevol\u00f2 certamente i Conti di Panico che, dovendo garantire forza motrice al molino e all'opificio, per far scavare il canale di cui avevano bisogno poterono utilizzare il letto abbandonato del fiume, nel quale scorreva probabilmente ancora un po' d'acqua. Una conferma di tale ipotesi ci viene data dal toponimo Lama o Lamone, derivante da alamonis che significa vallone, fossa, acquitrino o pantano .\nTuttavia, per trovare le prime notizie certe sulla fabbricazione della carta alla Lama di Reno \u00e8 necessario risalire a tempi pi\u00f9 recenti quando, nel 1746, Pellegrino Zanasi ed i figli Pietro e Giovanni, originari di Formigine, ma dimoranti da molti anni a Bologna, richiedono all'Assunteria di Camera (che era l'organo del governo pontificio preposto alle attivit\u00e0 produttive) di riattivare il mulino per produrre carta, fermo da venti e pi\u00f9 anni.\nLa famiglia Zanasi ottiene la conduzione del mulino, mentre proprietario dell'immobile \u00e8 Pietro Lolli. \nNel 1747, quando il molino della Lamma riprende l'attivit\u00e0, sono in funzione nel bolognese undici cartiere:\nNella domanda all'Assunteria di Camera, la famiglia Zanasi chiede anche un benevolo trattamento fiscale, perch\u00e9 occorre impiegare notevole tempo per ripristinare un'attivit\u00e0 produttiva che si intende anche potenziare, portando le pille da sei ad otto. La pilla, o pila, della cartiera \u00e8 \u201c\"un grande recipiente nel quale sono triturati i cenci e ridotti in pasta\"\u201c.\nL'intenzione di incrementare l'attivit\u00e0 non avr\u00e0 per\u00f2 seguito. Lo si desume da una relazione redatta da un ispettore del dazio, che visita la cartiera presumibilmente nel 1751 o 1752:\nL'ispettore prosegue insinuando che sia questo mulino, sia quello vicino della Capra, vendano la loro carta anche a Vergato, a Castiglione, a Bagni (della Porretta) ed in Toscana, senza ovviamente pagare il dazio a Bologna.\nI Zanasi, forse per l'infermit\u00e0 del padre Pellegrino, nel 1752 cedono la conduzione della cartiera a Marco Antonio e Filippo Dal Re che si rivelano per\u00f2 quasi subito incapaci di gestirla. I loro beni vengono infatti messi sotto sequestro per il mancato pagamento del dazio.\nIntervengono di nuovo, nel 1753, i due fratelli Pietro ed Antonio Zanasi che subentrano come conduttori. Purtroppo, per\u00f2, gli affari non vanno bene neppure a loro e tutti i beni dei due fratelli vengono sequestrati.\nPiero e Antonio inviano allora una supplica all'Assunteria di Camera, per ottenere che almeno gli utensili vengano liberati dal sequestro, facendo presente: \nRiteniamo che la supplica sia stata accolta, perch\u00e9 i fratelli Zanasi riprendono regolarmente l'attivit\u00e0 e nel 1765 li vediamo pagare puntualmente il Dazio sulla carta.\nTre anni dopo inviano una nuova supplica per ottenere una riduzione del dazio, principalmente perch\u00e9 le acque del Reno in piena hanno procurato danni al canale ed allagato gli edifici per l'altezza di sei piedi; adducono inoltre, come motivazione aggiuntiva per la riduzione delle imposte, la lontananza della cartiera da Bologna.\nNel novembre 1769 troviamo un'altra sintetica descrizione della cartiera, fornitaci dall'ispettore ministro del Dazio Merchiorre Corticelli:\nNel 1769 rileviamo che sia la propriet\u00e0 dell'immobile, sia la conduzione dell'attivit\u00e0 vengono cedute a Giuseppe Maria Lamma. Per la prima volta nella storia della cartiera una persona viene ad essere nello stesso tempo proprietario e conduttore.\nEgli era stato fino a poco prima conduttore della vicina cartiera della Capra a Battedizzo; evidentemente si era impegnato molto nel lavoro, cos\u00ec da potersi comperare una cartiera tutta sua da gestire.\nLa cartiera della Capra di Battedizzo era molto attiva ed in proposito desidero ricordare l'articolo comparso sul \u201cal sas\u201d del 1 semestre 2005 a firma Elisa Zanoli e Giulia Claudia Neri, che fornisce una dettagliata descrizione di tale opificio a quell'epoca. \nLa famiglia Lamma gestisce la Cartiera della Lama per i successivi 110 anni, attraverso cinque generazioni.\nGiuseppe Maria Lamma ne \u00e8 il titolare dal 1769 al 1807. In quell'anno gli succede il figlio Domenico Maria, che la gestisce fino al 1814, quando ne diviene proprietario il figlio Angelo assieme ad otto fratelli. Nel 1857 la propriet\u00e0 della cartiera passa da Angelo al figlio Luigi unitamente a cinque fratelli. Infine, nel 1880, l'ultimo proprietario appartenente alla famiglia Lamma \u00e8 Pietro, figlio di Luigi. Sono proprietari insieme a lui altri ventisei parenti, anche se con quote diverse fra loro, ma la convivenza tra tanti padroni diviene presto insostenibile. \nNon migliore fortuna hanno una serie di proprietari che si alternano successivamente per brevi periodi.\nNel 1882 troviamo Francesco Gamberini Gualandi e nel 1885 Clemente Cesare e Raffaele Magli. \nA quell'epoca, l'azienda ha 8 dipendenti e nel bolognese sono in funzione undici cartiere con trecentosei operai, cos\u00ec ripartiti:\nBologna; 8 cartiere con 88 operai \nCastelfranco Emilia; 1 cartiera con 24 operai, \nMarzabotto (Cartiera della Lama); 1 cartera con 8 operai e \nPraduro e Sasso (Cartiera del Maglio); 1 cartiera con 186 operai.\nNel 1896 la cartiera passa ad un imprenditore, Celso Saltarelli, che la trasforma da piccola azienda ad impresa industriale.\nLa descrizione che segue ce la rappresenta sinteticamente:\nLa famiglia Saltarelli la gestir\u00e0 per pi\u00f9 generazioni, fino alla seconda guerra mondiale, quando per i noti provvedimenti persecutori del Governo, i Saltarelli, essendo ebrei, dovranno fuggire dall'Italia. Al padre Celso succede nel 1908 il figlio Agostino con tre fratelli e nel 1920 avviene il passaggio da impresa individuale a Societ\u00e0 per Azioni, con il mutamento della ragione sociale in Societ\u00e0 Anonima Industrie Riunite Italiane Saltarelli. Nel 1937 si ha un altro cambiamento nella denominazione che viene effettuato utilizzando l'acronimo della ultime quattro parole della precedente ragione sociale. Il nuovo nome \u00e8 IRIS Societ\u00e0 Anonima Cartiera di Marzabotto.\nNel corso della seconda guerra mondiale, la cartiera viene pesantemente bombardata da aerei alleati e ne subisce gravissimi danni.\nDopo la guerra, la propriet\u00e0 della cartiera passa al Comm. Zeloni, un facoltoso imprenditore e proprietario terriero toscano, il quale, riparati i danni subiti a causa degli eventi bellici, riprende la produzione. Egli muta anche la ragione sociale in Cartiera di Marzabotto SpA.\nNel 1954, l'azienda viene acquistata da uno dei pi\u00f9 noti imprenditori italiani, il Comm. Rizzoli, il quale d\u00e0 avvio a massicci investimenti per trasformare la cartiera in uno degli stabilimenti pi\u00f9 moderni in Italia. L'obiettivo \u00e8 quello di fabbricare alla Lama tutta la carta necessaria per i libri e le riviste della Rizzoli Editore. Vengono introdotte nuove macchine che lavorano in continuo e che producono carta a velocit\u00e0 impressionante. I venti anni che seguono sono gli anni d'oro della cartiera, il personale \u00e8 portato a circa 500 unit\u00e0 e la cartiera lavora a ciclo continuo. Non sono trascurati i servizi sociali e si costruirono 120 appartamenti per i dipendenti. In tutto questo sviluppo non si dimenticano le vecchie turbine per la produzione di energia elettrica, che funzionavano con l'acqua del canale che da secoli costituiva la fonte per la forza motrice utilizzata dalla cartiera; vengono revisionate e la poca elettricit\u00e0 prodotta \u00e8 destinata all'illuminazione condominiale delle case dei dipendenti.\nNegli anni 1970 amministratore/direttore della Cartiera \u00e8 l'ing. Edoardo Loser. In quel periodo la Cartiera produce la quasi totalit\u00e0 della carta in bobina per la stampa di TV Sorrisi e Canzoni necessaria per i centri stampa di Rizzoli/Milano e Roma/SAT, fornita con altezza bobine diverse adatte ai formati delle rispettive rotative.\nSuccessivamente alle vicissitudini che il gruppo Rizzoli Corriere della Sera subisce negli anni 1980, la cartiera passa al Gruppo Burgo."}
{"id": "645982", "revid": "156341", "url": "https://it.wikipedia.org/wiki?curid=645982", "title": "Catania Warriors Patern\u00f2", "text": "Warriors Patern\u00f2 \u00e8 una societ\u00e0 di baseball italiana, nata nel 1982. Gioca al Warriors Field, in contrada Ficuzza (Belpasso). Dal 2001 al 2010 ha militato nella Prima Divisione dell'Italian Baseball League.\nStoria.\nFondata come Itala Patern\u00f2 nel 1970, la societ\u00e0 ha partecipato per la prima volta ai play-off per la massima serie nel 1979, senza ottenere la promozione. Rifondata nel 1982 da Nunzio Botta, Salvatore Botta, e Michelangelo Milazzo, la societ\u00e0 ha vissuto alcune annate tra Serie B e A2 negli anni ottanta-novanta e nel 2000 ha conquistato per la prima volta la Serie A1.\nNel 1999/2000 costruiscono e realizzano il Campo da Baseball: Warriors Field - The field of dream (il campo dei sogni). Un impianto da baseball regolamentare (99-123-99).\nDopo una salvezza risicata nel 2001, la squadra \u00e8 retrocessa nel 2002. Nel 2003 \u00e8 stata subito promossa, nel 2004 e 2005 si sono vissute le ultime due stagioni nella massima serie caratterizzate da problemi economici e conclusesi con un'altra retrocessione. Nel 2006 la squadra \u00e8 arrivata quarta in Serie A2. Nel 2007 e nel 2008 la squadra si \u00e8 classificata terza nel campionato di Serie A2. Nel 2009 vince il campionato di serie A2 e viene promossa in IBL (Italian Baseball League).\nNella stagione 2011, Patern\u00f2, gi\u00e0 in gennaio, rinuncia ad iscriversi alla IBL.\nLa naturale evoluzione di questo movimento \u00e8 la nascita dei Patern\u00f2 Red Sox, squadra che ha vinto il titolo nazionale di baseball nella stagione 2016."}
{"id": "645986", "revid": "1305772", "url": "https://it.wikipedia.org/wiki?curid=645986", "title": "Alhambra (disambigua)", "text": ""}
{"id": "645989", "revid": "228587", "url": "https://it.wikipedia.org/wiki?curid=645989", "title": "Elephants Catania", "text": "Gli Elephants Catania American Football Team sono la squadra di football americano di Catania.\nNel 1993 la squadra Under-18 \u00e8 diventata Campione d'Italia. La squadra maggiore, vinse la Winter League FIAF, il CUS Bowl, l'Arena Bowl, giocato tre stagioni nella Golden League FIAF (Serie A1), ma, nel 2004, per motivi economici rinunciarono alla Serie A1 della NFLI.\nNegli anni successivi gli Elephants parteciparono a 2 finali dell'Italian Superbowl del campionato IFL (serie A1). Anche nel 2013 rinunciano per motivi economici a partecipare al massimo campionato di A1, iscrivendosi cos\u00ec al campionato di A2 (LENAF).\nNel 2011, la squadra vinse un Kromotek Bowl, un campionato Under-18 e un Cardinals Bowl Under-18\nInizialmente la squadra indossava i colori rosso-azzurri, gli stessi colori della maglia del calcio Catania che sono i colori della Citt\u00e0 di Catania.\nStoria.\nLa squadra nacque nel novembre del 1984 grazie all'impegno di alcuni appassionati di Football Americano. Il primo torneo a cui partecip\u00f2 la squadra si chiamava Southern Bowl, giocato in Puglia con la squadra locale di Bari. Nel settembre del 1985 vi fu l'esordio in un campionato federale nell'allora serie C, nel campo sportivo di Pedara alla quale assistettero 1.500 spettatori; gli Elephants Catania chiusero il campionato raggiungendo un onorevole quarto posto. Nel 1986 il coach Loyd Teague rinforza la squadra, sia con alcuni giocatori militanti nei Cardinals Palermo, che con l'americano \"Darrel Holyfield\": il risultato fu una stagione da record: la squadra raggiunse il primo posto conquistando la promozione in Serie B. Nel 1987 gli Elephants Catania terminano il campionato al quarto posto. Nel 1988, al secondo. Nel 1989 conquista il terzo. Nel 1990 la raggiungono il secondo. Nel 1991 ottiene il primo posto in serie B, per cui vengono promossi in serie A2. Sia nel 1992 che nel 1993 gli Elephants Catania terminao il campionato al terzo posto. Nel 1993, a sorpresa il team giovanile Under-18, diventa campione d'Italia. Nel 1994 avviene la grande svolta, la squadra finisce il campionato al secondo posto in Serie A2, per cui riesce ad accedere ai play-off. Il 1995 \u00e8 la fotocopia dell'anno precedente: il team conquista il secondo posto in Serie A2, e, per la seconda volta, accede ai play-off. Nel 1996 il team conquista il primo posto in Silver league, per cui riesce ad accedere alla finale del SilverBowl, venendo promosso nella Golden League. Nel 1997 il team conquista il quinto posto nella Golden League FIAF. Nel 1998 conquista il terzo posto nel proprio girone della Golden League, si qualifica per il girone finale dove giunge all'undicesimo posto. Nel 1999 gli Elephants Catania conquistano il quinto posto nella Golden League FIAF, ma, per motivi economici, alla fine della stagione rinunciano alla Golden League: nell'anno successivo di iscrivono al campionato minore. Nel 2000 la squadra termina la stagione in seconda posizione nella Winter League FIAF, mentre nel 2001 conquista il primo posto. Nel 2002 vince il CUS Bowl e l'Arena Bowl FIDAF. Nel 2003 conquista il secondo posto nell'Eleven League FIDAF. Nel 2004 conquista il secondo posto nella Serie B NFLI, ma rinuncia alla promozione, inoltre si qualifica per il Silver Bowl dove viene sconfitto in semifinale dai Parma Panthers. Nel 2005 conquista il terzo posto nel girone B di Serie B ed \u00e8 semifinalista ai play-off. Nel 2006 conquista il secondo posto nel girone sud serie A2 NFLI, ma viene sconfitta ai quarti di finale. Nel 2007 finisce al secondo posto nel girone sud serie A2 NFLI, ma viene sconfitta in semifinale.\n2008.\nNel 2008 gli \"Elephants\" sono stati tra i club fondatori dell'Italian Football League. Nello stesso anno l'Italian Football League (IFL) rappresenta la massima serie della Federazione Italiana di American Football (FIDAF).\nGuidati dal coach \"George Contreras\" e dal fenomenale trittico USA disputano un gran campionato, raggiungendo i play-off, dove vengono sconfitti dai Giants Bolzano, stabilendo numerosi record.\n2009.\nNel 2009 la squadra guidata da coach George Contreras si presenta ai blocchi di partenza del nuovo campionato accompagnata dai nuovi acquisti, Tracy (QB), LeMarr (WR) e Atkinson (CB). Tracy abbandona il team catanese gi\u00e0 dopo la seconda partita a causa di un infortunio, cedendo il posto ad una vecchia conoscenza del football italico, il messicano Arturo Sanchez (Borregos CEM). Nonostante l'impegno, la squadra disputa un campionato mediocre collezionando solo 3 vittorie su 10 partite.\nNello stesso anno tre atleti degli Elephants Catania vengono convocati in Nazionale per partecipare ai Campionati Europei di Wolfsberg, in Austria: Enrico Lombardo (RB), Claudio Mangano (WR) e Giuseppe Strano (TE). Nonostante l'opaca prestazione del Blue Team durante il torneo, gli atleti catanesi si distinguono per doti tecniche e atletiche, in particolar modo il ricevitore Mangano che viene scelto nell'All Star Team Europeo.\n2010.\nIl 2010 \u00e8 l'anno dei record: gli Elephants finiscono il campionato IFL al primo posto e partecipano alla loro prima finale dell'Italian Superbowl. La terza edizione del Superbowl (IFL) \u00e8 giocata a Sesto San Giovanni allo Stadio Breda contro i Panthers Parma, dove gli Elephants perdono 56 - 26. La squadra raccolse i frutti di una grande stagione: sette giocatori della squadra vengono convocati in Nazionale per disputare il Four Helmets Tournament, prima edizione di un torneo internazionale a cui presero parte l'Italia, la Slovenia, la Turchia, poi ritiratasi, e una rappresentativa semi pro USA ; da menzionare le presenze di Gregorio Barbagallo, Alessio D'Arpa, Christian Di Mauro e Andrea Specchiarello alla loro prima convocazione in Nazionale.\n2011.\nL'anno inizia con la nuova organizzazione societaria caratterizzata da un accordo con un nuovo sponsor. L'accordo \u00e8 il primo della storia della franchigia che lega il nome dello sponsor alla societ\u00e0. Infatti la societ\u00e0 modifica il nome societario in Seadoo Elephants Catania AFT, modificando anche il logo . Con l'accordo ottenuto, la societ\u00e0, oltre ad avere acquisito l'esclusiva in Italia del marchio Seadoo, riesce ad iscrivere una seconda squadra nel campionato CIF9 composta dai ragazzi del settore giovanile. La stagione finisce con la sconfitta in semifinale contro i Parma Panthers. La formazione Under-18 vince la prima edizione del Kromotek Bowl 2011, un triangolare giocato dalle tre formazioni siciliane: Elephants Catania - Cardinal Palermo - Shark Palermo, giocata al velodromo Paolo Borsellino di Palermo. La formazione Under-18 vince il secondo trofeo Cardinals Bowl, un triangolare giocato dalle medesime squadre al Cardinals Field.\n2012.\nIl 2012 inizia bene per gli Elephants: nel campionato IFL rimangono in prima posizione fino alla penultima giornata per poi essere raggiunti dai Panthers Parma. Gli Elephants partecipano ai play-off per la V\u00aa edizione dell'Italian SuperBowl (XXXII superbowl), vincendo la semifinale contro i Giants Bolzano. La squadra catanese gioca la sua seconda finale del superbowl, questa volta allo stadio Franco Ossola di Varese, di nuovo contro i Panthers Parma. Dopo una partita intensa e piena di emozioni, gli Elephants perdono la \"rivincita\" del 2010 con il punteggio di 61-43.\n2013.\nLa squadra comunica di non iscriversi al campionato IFL (A1) per motivi economici scegliendo d'iscriversi nella serie minore: il campionato LeNAF (A2).\nDopo un girone dominato ed un record di 7-1 gli Elephants accedono ai playoffs, dove al CUS Catania gli Elephants si impongono sui Giaguari Torino 14-7. Il sogno di giocare l'ItalianBowl s'infrange a Roma, dove gli Elephants perdono, dopo una partita incerta fino all'ultimo secondo, contro i Grizzlies (futuri campioni) con il punteggio di 9-7.\n2014.\nAlla seconda partecipazione al campionato LeNAF (A2) gli Elephants vincono il girone formato da Cardinals Palermo, Sharks Palermo e Crusaders Cagliari e finiscono la regular season con un record di 7-1.\nAi playoffs sconfiggono i Saints Padova nei quarti di finale per 26-14, andando a giocarsi a Grugliasco la semifinale contro i Blacks Rivoli che vengono battuti dalla compagine catanese per 41-21, riuscendo cos\u00ec a centrare la finale.\nAll'ItalianBowl i catanesi incontrano i Grizzlies Roma che si impongono di nuovo per 21-14.\n2015.\nVincono il girone A con un record di 7 partite vinte e 1 persa; in seguito partecipano ai playoff dove perdono la semifinale contro i Blacks Rivoli."}
{"id": "645990", "revid": "767487", "url": "https://it.wikipedia.org/wiki?curid=645990", "title": "Costantino di Manamali", "text": "Biografia.\nCostantino era nato a Manamali, un paese vicino a Samosata. Si faceva chiamare Silvano, dal nome di quel Sila compagno di prigionia di Paolo di Tarso. Quella regione era retta dal primate Narsete III (640-661) detto \"il costruttore\", della Chiesa armeno-gregoriana, fondata nel 555 a seguito del concilio di Duin. Il primate scaten\u00f2 una persecuzione nei confronti di Costantino che fugg\u00ec sul Mar Nero. Nella citt\u00e0 di Kibossa, vicino a Colonia, nel Ponto, ricostruisce la sua comunit\u00e0 nel 655 circa, In quella regione predic\u00f2 per 27 anni. Costantino IV Pogonato lo fece arrestare da Simeone ufficiale imperiale, e venne condannato a morte per eresia. Fu ucciso per lapidazione, davanti ai suoi stessi discepoli nel 682. Simone divenne, a sua volta, capo di questa comunit\u00e0."}
{"id": "645993", "revid": "111433", "url": "https://it.wikipedia.org/wiki?curid=645993", "title": "S\u00f3l", "text": "S\u00f3l era, nella mitologia norrena, la dea del Sole, figlia di Mundilf\u0153ri e moglie di Glenr.\nOgni giorno, S\u00f3l guida attraverso il cielo il suo carro, tirato da due cavalli, \u00c1rvakr e Alsvi\u00f0r.\nCos\u00ec se ne parla nel Gylfaginning, la prima parte dell'Edda in prosa basso-medievale di Snorri Sturluson (circa 1220 d.C.), nel canto 11:\nPoco prima del Ragnar\u01ebk e dopo il Fimbulvetr, S\u00f3l sar\u00e0 raggiunta da Sk\u01ebll, un lupo, che la divorer\u00e0. Con questo mito i popoli nordici giustificavano le eclissi solari: infatti si credeva che accadessero quando il lupo era molto vicino a catturarla. Dopo la fine del mondo, S\u00f3l sar\u00e0 sostituita dalla figlia.\nS\u00f3l era chiamata anche Sunna e Sunne, e inoltre Frau Sunne; da questi nomi deriva la parola \"sun\" in inglese, che significa \"sole\". Un suo epiteto era \"\u00c1lfr\u00f6\u00f0ull\" (\"gloria degli elfi\")"}
{"id": "645996", "revid": "767487", "url": "https://it.wikipedia.org/wiki?curid=645996", "title": "Kenny Burrell", "text": "Biografia.\nChitarrista dotato di notevole spessore tecnico, elegante, dalle marcate influenze bebop ma capace di creare atmosfere \"cool\", delicate e intense di sapore blues. Virtuoso sia della chitarra elettrica sia della classica, ha il suo primo ingaggio nel 1951 con Dizzy Gillespie.\nNel 1955 sostituisce per motivi di salute Herb Ellis nel trio del favoloso pianista Oscar Peterson.\nNel 1957 si trasferisce a New York, collabora con Benny Goodman e fonda un trio e un quartetto. Suona con l'organista Jimmy Smith e partecipa a diverse registrazioni discografiche. In questo momento \u00e8 forse il migliore chitarrista bop.\nNel 1958 incide un importante disco con John Coltrane. Divenuto famoso fa da spalla ai grandi del jazz: Sonny Rollins, Stan Getz, Gil Evans, Billie Holiday.\nImpostosi come erede di Charlie Christian, ha proseguito il suo percorso musicale insegnando per tutti gli anni settanta chitarra jazz all'universit\u00e0 in California. Non \u00e8 mai divenuto un chitarrista di fama popolare ma il suo apporto alla chitarra jazz in chiave bop \u00e8 fondamentale.\nAd oggi lo si pu\u00f2 ascoltare in tourn\u00e9e americane con il suo trio o quartetto."}
{"id": "646001", "revid": "122246", "url": "https://it.wikipedia.org/wiki?curid=646001", "title": "Cristian Savani", "text": "Gioca nel ruolo di schiacciatore nell'.\nCarriera.\nLa carriera di Cristian Savani comincia nel 2000, quando entra a far parte del , in Serie B2; nella stagione 2001-02 fa il suo esordio nella pallavolo professionistica con la maglia della di Montichiari, in Serie A1, club con il quale resta per tre annate: il 24 novembre 2001, fa il suo esordio in nazionale, a Ferrara, durante l'All Star Game; con la maglia azzurra vince la medaglia d'oro al campionato europeo 2003 ed una medaglia d'argento ed una di bronzo rispettivamente alla World League 2003 e 2004.\nNella stagione 2004-05 viene ingaggiato dalla , dove resta per due stagioni: nel 2005, con la nazionale, vince nuovamente il campionato europeo, oltre alla medaglia di bronzo alla Grand Champions Cup. Nella stagione 2006-07 passa alla , dove, nella seconda stagione di permanenza vince il suo primo trofeo di club, ossia la Coppa CEV 2007-08. Nell'annata 2008-09 si trasferisce al , squadra nella quale milita per altre due stagioni, vincendo la Challenge Cup 2009-10.\nNella stagione 2010-11 viene ingaggiato dalla di Macerata: vince nuovamente la Challange Cup e si aggiudica, nella stagione successiva, il suo primo campionato italiano, oltre alla Supercoppa italiana 2012. Con la nazionale raggiunge il secondo posto nel campionato europeo 2011, anno in cui ne diventa anche capitano, perdendo in finale contro la Serbia, mentre, nel 2012, vince la medaglia di bronzo ai Giochi della XXX Olimpiade di Londra e nel 2013 nuovamente la medaglia di bronzo alla World League, oltre a quella d'argento al campionato europeo; salta poi per infortunio la Grand Champions Cup, dopo la quale decide di ritirarsi dalla nazionale per poter dedicare pi\u00f9 tempo alla propria famiglia.\nNella stagione 2013-14 va a giocare nella Chinese Volleyball League con lo , raggiungendo la finale scudetto e venendo premiato come MVP e miglior schiacciatore del campionato; dopo la fine del campionato gioca per due squadre qatariote: prima l' e poi l', con cui vince la Coppa del Qatar; rientrato in Cina vince il campionato 2014-15, successo poi bissato anche nella stagione successiva; in entrambe le occasioni viene premiato come miglior giocatore e miglior schiacciatore del torneo. Conclusi gli impegni in Cina, dopo una nuova esperienza in Qatar nel 2015, sempre con l' con cui conquista la Coppa dei Campioni del Golfo, un anno dopo invece gioca in Libano col .\nNel campionato 2016-17 approda in Turchia, disputando la Efeler Ligi con lo , mentre nella stagione successiva torna in Italia, ingaggiato dalla , in Serie A1, dove gioca anche nell'annata 2018-19, vestendo la maglia del nella prima met\u00e0 del campionato e quindi, dal dicembre 2018, dell'."}
{"id": "646002", "revid": "1305772", "url": "https://it.wikipedia.org/wiki?curid=646002", "title": "Ali Salem Tamek", "text": "Biografia.\nAli Salem Tamek \u00e8 originario, come Mohamed Elmoutaoikil, di Assa, piccola citt\u00e0 nel sud del Marocco. \u00c8 uno dei pi\u00f9 espliciti dissidenti Saharawi sotto l'amministrazione marocchina.\n\u00c8 stato incarcerato cinque volte per attivit\u00e0 nazionalista, licenziato dal suo lavoro, e per un lungo periodo di tempo il suo passaporto \u00e8 stato confiscato, per la sua restituzione fu organizzato un comitato anche in ragione delle sue condizioni di salute. La riconsegna del passaporto ha permesso un espatrio in Europa di tre mesi per cure mediche. Durante il soggiorno europeo ha avuto un'audizione per una indagine conoscitiva presso la Camera dei deputati nella terza commissione \"\"AFFARI ESTERI E COMUNITARI Comitato permanente sui diritti umani\" come \"Presidente dei comitati di sostegno agli attivisti saharawi per i diritti umani nelle zone occupate del Sahara occidentale\".\nI primi arresti.\nNel 1993 fu arrestato per la prima volta con un gruppo di amici durante un tentativo di espatrio sulla frontiera fra Marocco ed Algeria. Fu condannato a cinque anni ridotti successivamente ad uno con la motivazione: \"di attentato alla sicurezza interna dello stato e tentativo di raggiungere il Fronte Polisario\".\nIl 24 novembre 1997 tent\u00f2 un secondo espatrio attraverso il Muro Marocchino nella provincia di Dakhla. Dopo un mese di detenzione fu rilasciato per le pressioni delle organizzazioni internazionali dei diritti umani.\nFu arrestato il 26 agosto 2002 a Rabat mentre cercava di ottenere la cancellazione della pena precedente. Voleva presentarsi candidato alle elezioni legislative nel partito Sinistra Socialista Unificata, che raggruppava, fra gli altri, vittime di epurazioni e detenzione politica.\nNel 2003 fu condannato e incarcerato per \"aver minato la sicurezza interna del paese\"\" come capo della sezione Saharawi dell'organizzazione in difesa dei Diritti umani Verit\u00e0 e Giustizia. Per questo \u00e8 stato adottato da Amnesty International come prigioniero di coscienza.\nIl governo del Marocco lo accusa di essere un agente del Fronte Polisario, egli ha ammesso di sostenere l'obiettivo del movimento, ovvero il referendum deciso dalle Nazioni Unite per sancire l'indipendenza del territorio occupato al fine di completare la decolonizzazione. Tamek auspica un Sahara Occidentale indipendente identicamente alla Repubblica Democratica Araba dei Sahraui, un governo in esilio che amministra le aree controllate nel Sahara Occidentale dal Polisario e nei campi dei rifugiati Saharawi intorno a Tindouf in Algeria.\nMentre era in prigione ha fatto numerosi scioperi della fame, nel 2003 \u00e8 stato molto vicino alla morte prima di essere rilasciato per un \"perdono reale\". La sua salute \u00e8 rimasta instabile dopo questo evento. \u00c8 stato obiettivo di una ostile campagna di stampa in Marocco ed ha avuto forti preoccupazioni per le minacce e le molestie verso di lui e la famiglia. Sua moglie, Aicha Chafia, nel 2005 ha dichiarato di essere stata violentata da cinque uomini che ha identificato come agenti di sicurezza marocchini. Le autorit\u00e0, inoltre hanno rifiutato di riconoscere il nome della figlia della coppia: \u062b\u0648\u0631\u0629 (\"Thawra\"). Il nome ha il significato di rivoluzione in Arabo. Ad oggi non \u00e8 stata inserita nei registri dello stato civile.\nIl processo dei 14 attivisti Saharawi.\nAttualmente \u00e8 incarcerato nella Prigione nera in seguito alla condanna ad otto mesi nel processo svoltosi a El Aai\u00fan il 14 dicembre 2005 con l'accusa di \"partecipazione ed istigazione ad atti criminali, costituzione di una banda criminale col fine di commettere crimini, posa di una carica esplosiva nella pubblica strada\". In carcere ha intrapreso pi\u00f9 scioperi della fame.\nIl Parlamento Europeo ha chiesto il suo immediato rilascio in una risoluzione dell'ottobre 2005.\nPrima e dopo il processo Amnesty International e Human Rights Watch hanno pubblicato rapporti esprimendo preoccupazioni sul fatto che Ali Salem Tamek e gli altri attivisti Saharawi non hanno goduto di un giudizio equo, e che andavano considerati prigionieri di coscienza.\n\u00c8 stato pubblicato il 22 aprile 2006 a seguito di un \"pardon\" reale che ha coinvolto 46 prigionieri imprigionati nel 2005 in seguito alla intifada per l'indipendenza.\nIl 19 novembre \u00e8 uscito dal Sahara Occidentale ed \u00e8 sbarcato in Sudafrica.\nLa sua attivit\u00e0 politica.\nHa fondato con altri la sezione Sahara Occidentale del Forum Verit\u00e0 e Giustizia nel giugno 2000 ed \u00e8 stato fra i pi\u00f9 attivi nel preparare i documenti costitutivi a El Aai\u00f9n.\nHa coordinato il progetto, e stilato i documenti e lo statuto, del comitato per la liberazione di Sidi Mohammed Daddach e di tutti i prigionieri politici saharawi nel 2001.\nDopo i due tentativi di espatrio clandestino ha scelto di rimanere in patria ed in Marocco per lottare dall'interno. Ha sempre affermato di non far parte del Fronte Polisario, pur condividendone gli obiettivi che si rifanno al progetto di transizione proposto dalle Nazioni Unite."}
{"id": "646003", "revid": "1516566", "url": "https://it.wikipedia.org/wiki?curid=646003", "title": "Ferro da mulino", "text": "In araldica il termine ferro da mulino indica una particolare figura che presenta un foro quadrato, o a losanga, attraverso cui si vede lo smalto del campo. Da questa figura deriva il termine \"mulinato\", applicato particolarmente alla croce.\nIl ferro da mulino rappresenta l'ancoraggio metallico che viene inserito nella macina e pu\u00f2 essere rappresentato in forme molto diverse.\nAlcuni araldisti francesi sono soliti disegnare dei ferri da mulino anche per rappresentare i ferri d'ancoraggio, detti in francese \"anilles\"."}
{"id": "646004", "revid": "9", "url": "https://it.wikipedia.org/wiki?curid=646004", "title": "Jean Baptiste Krumpholtz", "text": ""}
{"id": "646005", "revid": "205250", "url": "https://it.wikipedia.org/wiki?curid=646005", "title": "Jan K\u0159titel Krumpholtz", "text": "Biografia.\nNato a Praga il 5 agosto del 1747 da genitori musicisti, segu\u00ec il padre in Francia durante la giovinezza e si dedic\u00f2 a studiare vari strumenti musicali. Il primo insegnante fu M. Saladin e poi il Georg Christoph Wagenseil. Il 4 ottobre 1772 Krumpholtz esegu\u00ec la sua prima opera, il 1\u00ba Concerto per arpa e orchestra; ripet\u00e9 lo stesso brano l'anno successivo, il 1\u00ba agosto 1773 alla corte degli Esterh\u00e1zy. Il giorno dopo Haydn lo richiedeva come musicista a corte. Fu un periodo che si protrasse fino al marzo 1776, anno in cui Krumpholtz inizi\u00f2 la sua carriera concertistica europea, esibendosi a Lipsia, Francoforte e infine a Parigi.\nL'estate del 1776 a Metz conobbe Margherite, che spos\u00f2. Partito per Parigi, Krumpholtz intraprese un'intensa carriera concertistica, affiancata dall'insegnamento e dalla composizione. Le sue opere, dedicate a personaggi dell'aristocrazia, vennero pubblicate per lo pi\u00f9 dagli editori Cousineau e Nadermann. Krumpholtz e Nadermann, vicini di casa in Rue de l'Argenteuil, erano a contatto anche con Dussek e Mozart, residenti nelle vicinanze proprio negli stessi anni.\nNel 1774 Krumpholtz scrive le Sei sonate per flauto e arpa che compongono l'op. 8. Krumpholtz insegnava arpa a Mademoiselle de Guines, per cui Mozart scrisse il Concerto per flauto e arpa K299. \u00c8 forse nei movimenti lenti che Krumpholtz esprime per\u00f2 meglio il suo genio e la sua natura malinconica: l'Adagio della Sonata IV, la Romance della Sonata I.\nKrumpholtz ammise sempre che aveva grande difficolt\u00e0 a scrivere gli accompagnamenti dei concerti o le parti cameristiche delle sue composizioni. Si appoggi\u00f2 quindi per questo ad altri compositori come Haydn, P\u00fcchel e Rigel.\nPer aiutare i cambi di dinamica, meticolosamente indicati sulla partitura, Krumpholtz invent\u00f2 il meccanismo per un pedale addizionale con funzione di smorzatore da applicare all'arpa. Insoddisfatto comunque in generale della meccanica dell'arpa, Krumpholtz collabor\u00f2 con i liutai Nadermann, Beaumarchais ed \u00c9rard. Le sue invenzioni vennero definitivamente approvate dall'Acad\u00e9mie des Sciences et des Arts parigina nel 1787. L'arpa restava comunque con una meccanica a singolo movimento, cio\u00e8 ogni pedale poteva essere abbassato di una tacca alzando cos\u00ec la nota corrispondente di un semitono. Il meccanismo era costituito da \"uncini\" o \"grucce\" che tiravano le corde, che per questo si rompevano spesso o vibravano rumorosamente.\nNel gennaio del 1783 la moglie di Krumpholtz, Margherite, mor\u00ec di parto. Il 26 febbraio seguente, a un mese di distanza dalla morte della moglie, Krumpholtz sposava Anne-Marie Steckler Krumpholtz, conosciuta insieme alla moglie anni prima. Il successivo ottobre, incinta di otto mesi, Steckler si present\u00f2 in pubblico per un concerto scatenando uno scandalo. Altri due figli seguirono nel 1785 e nel 1787, ma nell'aprile del 1788 Anne-Marie si trasfer\u00ec a Londra, citt\u00e0 in cui sarebbe rimasta per sempre. Sub\u00ec due processi ed ebbe vari figli illegittimi.\n\u00c8 nel 1788, quando Anne-Marie lo abbandona, che Krumpholtz, solo a Parigi, scrive alcune tristi frasi sulla propria vita. A chiusura della sua breve autobiografia, uscita postuma, vi \u00e8 una nota del curatore, Jean-Marie Plane, allievo di Krumpholtz: \u00abessendo vittima di una gelosia che non gli lasciava respiro, egli pass\u00f2 alla fine dall'amore alla devozione [...]. La sfortuna che l'aveva perseguitato cos\u00ec a lungo lo convinse a scegliersi come guida un prete fanatico e ignorante, il cui inutile consiglio, invece di rassicurare la sua anima turbata, serv\u00ec solo a esacerbare i suoi dubbi. Stavamo allora raggiungendo quell'epoca memorabile che vide l'inizio della Rivoluzione Francese. Questo evento, che avvenne davanti ai suoi occhi, fin\u00ec per confondere il suo povero cervello. Alla fine, non pi\u00f9 capace di portare il fardello dei suoi problemi, egli pose fine alla sua vita\u00bb.\nKrumpholtz si suicid\u00f2 il 19 febbraio 1790 gettandosi dal parapetto del Pont-Neuf e morendo annegato nella Senna.\nAudio.\nSonata op.8 n.1: , , . Tratti da J.K. Krumpholtz: Sei Sonate op. 8 per flauto e arpa. Floraleda Sacchi (arpa), Claudio Ferrarini (flauto) (Aulia)."}
{"id": "646007", "revid": "4252", "url": "https://it.wikipedia.org/wiki?curid=646007", "title": "Locking (danza)", "text": "Il Locking (originalmente Campbellocking) \u00e8 una danza hip hop sviluppatasi alla fine degli anni sessanta a Los Angeles. Abbina a movimenti distinti e veloci delle braccia, movimenti fluidi e molleggiati delle gambe, eseguiti su melodie funk. Questa danza, con la sua gestualit\u00e0 e la sua mimica, riesce a catturare l'attenzione del pubblico circostante, esprimendo allegria ed esuberanza. Il \"Locker\" (colui o colei che balla Locking) \u00e8 spesso caratterizzato da un abbigliamento stravagante, p.e. calzettoni a righe e cappelli vistosi.\nStoria.\nLa paternit\u00e0 del Locking \u00e8 attribuita allo statunitense Don Campbell. Alla fine degli anni sessanta egli combin\u00f2 assieme vari movimenti presi da danze d'intrattenimento (Fad dances) per creare originali performance. Il Locking si svilupp\u00f2 durante gli anni settanta quando Don Campbellock fond\u00f2 il gruppo \"The Lockers\" ed entr\u00f2 in contatto con la cultura hip hop diventandone una delle danze rappresentative.\nTecnica.\nIl Locking si basa sul concetto di \u00ablock\u00bb: eseguire movimenti veloci per poi bloccarli all'istante. Principalmente i movimenti delle braccia si dividono in \"Lock\" (chiudere, bloccare), \"Point\" (puntare) che riprende il gesto delle locandina d'arruolamento all'esercito dello Zio Sam (\"Uncle Sam\") e \"Twirl\" (ruotare) un giro e mezzo della mano sopra la testa.\nI passi base (\"foundation steps\") comprendono:"}
{"id": "646013", "revid": "30610", "url": "https://it.wikipedia.org/wiki?curid=646013", "title": "Giovanni Picchi", "text": "Musicista di scuola veneta, contribu\u00ec allo sviluppo e la differenziazione delle forme strumentali del periodo, come la sonata e la canzona d'insieme. \u00c8 stato inoltre l'unico veneziano del suo tempo a pubblicare musica di danza per clavicembalo.\nBiografia.\nPoco si sa sulla vita giovanile di Picchi, ma la sua data di nascita (1571 o 1572) si desume dall'atto di morte (17 maggio 1643), nel quale \u00e8 precisata l'et\u00e0 al momento del decesso (71 anni). La prima documentazione pervenutaci che lo riguardi \u00e8 un ritratto. Appare citato come liutista, inoltre, nel manuale sulla danza di Fabrizio Caroso \"Nobilt\u00e0 di dame\". \nDal 1593 fu al servizio della Chiesa dei Frari. Con una delibera del capitolo dei frati di questa comunit\u00e0 l'8 settembre 1629 venne confermato organista a vita (\"pro semper\") dopo aver servito la chiesa per lo spazio di trentasei anni; da ci\u00f2 si desume che era stato assunto nel 1593. Dal 1623 fino alla morte fu anche organista della chiesa della Scuola Grande di San Rocco. Nel 1624 fece richiesta di diventare secondo organista della Basilica di San Marco, ma gli fu preferito Giovanni Pietro Berti.\nComposizioni.\nDi Picchi \u00e8 giunta fino a noi la maggior parte della sua musica strumentale. Le sue opere pubblicate comprendono una raccolta di danze per strumenti a tastiera, presenti nella \"Intavolatura di balli d'arpicordo\" (Venezia, 1618, 2\u00aa ed. 1620), e 19 canzoni d'insieme in \"Canzoni da sonar con ogni sorte d'istromenti \u00e0 2-4, 6 et 8 voix avec basse continue\" (Venezia, 1625).\nUn unico mottetto \u00e8 sopravvissuto ed \u00e8 presente nella raccolta di Leonardo Simonetti \"Ghirlanda sacra\" (Venezia, 1625), una toccata per clavicembalo \u00e8 inclusa nel \"Fitzwilliam Virginal Book\" e tre passamezzi sono presenti in un manoscritto conservato alla Biblioteca nazionale di Torino.\nLe sue danze per clavicembalo si dividono in tre tipi: danze a terzine, danze a terzine accoppiate con saltarelli e pezzi con ostinato. La maggior parte dei lavori con ostinato usa il modello della romanesca, che consiste in linee discendenti per quarte, crescendo a intervalli, discendendo ancora per quarte o quinte, ricrescendo a intervalli e cos\u00ec via (il Canone di Pachelbel, scritto diversi decenni pi\u00f9 tardi, .\nPer quanto concerne le sue canzoni d'insieme, Picchi impieg\u00f2 parecchie forme strumentali che ebbero importanza in seguito per lo sviluppo di altri generi musicali come il concerto. In particolare egli era solito usare il concertino, il ritornello e la cadenza nella sua musica d'insieme, seguendo e sviluppando ulteriormente una pratica iniziata da Giovanni Gabrieli e da altri compositori della sua generazione."}
{"id": "646014", "revid": "123346577", "url": "https://it.wikipedia.org/wiki?curid=646014", "title": "Valerio Varesi", "text": "Biografia.\nNato a Torino da genitori parmensi e successivamente cresciuto nella citt\u00e0 emiliana, dopo la laurea in Filosofia all'Universit\u00e0 di Bologna, si occupa di giornalismo come corrispondente di vari quotidiani; attualmente lavora nella redazione bolognese di \"Repubblica\".\nNel 1998 pubblica il suo primo romanzo, \"Ultime notizie di una fuga\", in cui compare la figura del commissario Soneri, futuro protagonista di altri polizieschi scritti da Varesi, ai quali verr\u00e0 ispirata la serie di sceneggiati televisivi \"Nebbie e delitti\", in cui il personaggio del commissario buongustaio \u00e8 stato interpretato dall'attore Luca Barbareschi.\nControversia.\nNel giugno 2021, con un articolo su La Repubblica, sferra un veemente attacco alla citt\u00e0 di Parma e al modo in cui ha interpretato il ruolo di Capitale italiana della cultura 2020/21. Varesi definisce Parma \u201ccitt\u00e0 che molto s\u2019imbroda di essere culturalmente all\u2019avanguardia e invece continua a crogiolarsi nel suo passato celebrato dalle solite lobbies autoreferenziali senza progettare il proprio futuro e senza aprirsi al nuovo\u201d, rimarcando poi che sia l\u2019unica citt\u00e0 emiliana a non avere un festival culturale degno di rilievo. Si chiede poi come mai tutti i grandi scrittori parmigiani, da Bertolucci, Malerba, Bevilacqua e Zavattini ai contemporanei, se ne siano sempre andati. Definendo poi matrigna e senza interesse per la letteratura la citt\u00e0, ammonisce le istituzioni a \u201cnon andare in giro a vantarsi di essere una citt\u00e0 attenta alla cultura. Io, per quel che mi riguarda, mi metto in esilio volontario\"."}
{"id": "646016", "revid": "77358", "url": "https://it.wikipedia.org/wiki?curid=646016", "title": "Universit\u00e0 degli studi Federico II di Napoli", "text": ""}
{"id": "646017", "revid": "599013", "url": "https://it.wikipedia.org/wiki?curid=646017", "title": "Hoth", "text": ""}
{"id": "646018", "revid": "126257", "url": "https://it.wikipedia.org/wiki?curid=646018", "title": "Caterattato", "text": ""}
{"id": "646021", "revid": "599013", "url": "https://it.wikipedia.org/wiki?curid=646021", "title": "Fionda", "text": "La fionda \u00e8 una piccola arma da lancio manuale costituita da una impugnatura che si biforca in due rami tanto da ricordare la forma della lettera Y. Ciascuna estremit\u00e0 dell'arma \u00e8 unita da un laccio elastico al cui centro viene posta una toppa atta ad ospitare il proiettile. \nStoria.\nGi\u00e0 nell'antichit\u00e0 la fionda era usata come arma. La si trova nell'Eneide, impugnata da Mezenzio durante la guerra tra italici e troiani: con essa il tiranno etrusco colpisce a morte un giovane siculo (figlio di Arcente), che aveva lasciato la sua patria per aggregarsi a Enea.\nA seguito del processo di vulcanizzazione della gomma si \u00e8 giunti alla produzione di sostanze che presentavano buone qualit\u00e0 elastiche e sufficientemente resistenti da resistere alla trazione. L'utilizzo di lacci di tale natura fu praticamente immediato ed \u00e8 ipotizzabile che la diffusione dell'arma cos\u00ec modificata fosse ampia gi\u00e0 agli inizi del Novecento.\nLa scoperta di fibre dalle caratteristiche elastiche maggiori e l'utilizzo per l'impugnatura di materiali pi\u00f9 leggeri e resistenti ha portato alla produzione di fionde con una capacit\u00e0 di lancio notevolmente superiore a quelle iniziali.\nModalit\u00e0 di utilizzo.\nPu\u00f2 essere montato un sostegno per il polso sul manico per evitare errori di tiro o ferite alle mani. Viene normalmente impugnata nella mano non dominante mentre i lacci elastici vengono tesi dall'altra mano fino alla tensione totale. L'obiettivo da colpire viene fissato in mezzo alla biforcazione dell'arma."}
{"id": "646023", "revid": "194688", "url": "https://it.wikipedia.org/wiki?curid=646023", "title": "Nazionale di calcio indonesiana", "text": ""}
{"id": "646025", "revid": "1926649", "url": "https://it.wikipedia.org/wiki?curid=646025", "title": "Mario Santana", "text": "Biografia.\nIl 5 febbraio 2008 ha acquisito la cittadinanza italiana.\nNel 2004 ha sposato Antonella Moltrasio, pallavolista italo-argentina conosciuta a Palermo. \nDalla loro unione sono nati due figli: Mia e Mathias.\nI due hanno divorziato nel 2014.\nAttualmente \u00e8 legato a Federica.\nIl 13 agosto 2019 \u00e8 nata la figlia Emily\nCaratteristiche tecniche.\nSchierato prevalentemente come esterno d'attacco, possiede una buona tecnica. \u00c8 dotato di un discreto dribbling e di un cross preciso, qualit\u00e0 che gli hanno permesso di servire diversi assist durante la sua carriera.\nCarriera.\nGiocatore.\nClub.\nArgentina.\nMuove i suoi primi passi nel calcio professionistico con la maglia della squadra argentina del San Lorenzo, con la quale esordisce nella stagione 1999-2000. A Buenos Aires colleziona 33 presenze segnando 2 gol nell'arco di tre stagioni e vince con la propria squadra il campionato di Clausura del 2001 e la Coppa Mercosur dello stesso anno, dopodich\u00e9 viene ingaggiato dal di Maurizio Zamparini nel gennaio del 2002.\nVenezia e Palermo.\nArrivato in Italia, il ventunenne Santana fa il suo esordio in Serie A il 24 marzo del 2001-2002, nella partita -Atalanta, terminata 0-2 per gli ospiti, subentrando a Ighli Vannucchi nel secondo tempo. In quella stessa stagione riesce a giocare in altre 3 occasioni, ma senza riuscire, con i suoi compagni di squadra, ad evitare la retrocessione in cadetteria del , con l'ultimo posto in classifica.\nA fine stagione, il presidente dei veneti Maurizio Zamparini decide di vendere la societ\u00e0 per poi rilevare la maggioranza del pacchetto azionario del ; una volta arrivato in Sicilia il neo-presidente decide di portare con s\u00e9 il giovane Santana. In Serie B, nella stagione 2002-2003, l'argentino si conquista la fiducia degli allenatori rosanero (se ne alterneranno ben 3 durante il campionato) e totalizza 33 presenze segnando 1 gol, fallendo per\u00f2 con la squadra l'obiettivo stagionale della promozione in Serie A.\nChievoVerona.\nNell'estate del 2003, Santana viene mandato in prestito per un anno al ChievoVerona nell'ambito della trattativa che ha portato Eugenio Corini al Palermo. Con la squadra veronese allenata da Luigi Delneri realizza il primo gol in Serie A il 28 settembre 2003 in Chievo-Perugia 4-1. Disputa in totale 28 partite segnando 3 reti nel campionato 2003-2004 di Serie A. L'estate successiva, al termine del campionato, ottiene la prima convocazione nella nazionale argentina in cui segna anche un gol in Giappone-Argentina 1-2 il 18 agosto 2004.\nRitorno al Palermo.\nTerminato il periodo di prestito, l'esterno ritorna a giocare nel Palermo che nel frattempo ha ottenuto la promozione nella massima serie. Nella stagione 2004-2005 gioca 30 partite nel campionato chiuso al 6\u00ba posto con conseguente qualificazione in Coppa UEFA, la prima per il Palermo, contro le 28 presenze in Serie A della stagione successiva, a cui vanno aggiunte 9 partite disputate in Coppa UEFA e 3 in Coppa Italia.\nNel corso della partita di Coppa UEFA contro lo del 16 marzo 2006 riporta poi un infortunio (frattura della terza vertebra lombare) che lo costringe a restare fuori per due mesi. Nonostante un recupero-lampo che gli permette di disputare le ultime partite di campionato, non riesce a conquistare un posto nella rosa dei convocati dell'Argentina per i Mondiali di Germania. Dopo questa stagione lascia il Palermo, di cui ne ha vestito la maglia per 106 occasioni segnando 5 gol.\nFiorentina.\nIl 27 maggio 2006 viene ufficializzato l'acquisto a titolo definitivo del giocatore dalla Fiorentina per circa 5 milioni di euro con un contratto quadriennale e un'opzione sul quinto anno, dopo che l'allenatore Prandelli aveva espressamente chiesto un esterno di centrocampo al suo direttore sportivo Pantaleo Corvino per il proprio nuovo modulo di gioco. Al suo esordio in maglia viola, nella partita di Coppa Italia contro il Giarre, Santana mette a segno subito una rete, ma subisce anche un nuovo infortunio, stavolta al retto femorale, che lo costringer\u00e0 a rimanere fuori dai campi di gioco per un paio di mesi.\nAl rientro in campo l'argentino riconquista subito la maglia da titolare, segnando tra l'altro il suo primo gol in campionato per la Fiorentina nel match interno contro la . Nella trasferta della sua squadra contro il , per\u00f2, Santana subisce una riacutizzazione del precedente infortunio, che lo costringe ad un'assenza di altri quarantacinque giorni e prolungata poi, dopo un breve rientro in squadra, a causa di un'ulteriore ricaduta. A causa dei suoi molteplici problemi fisici l'argentino chiude quindi la sua prima stagione in maglia viola contando otto presenze ed un gol.\nLa seconda stagione parte un po' come era finita la prima, non senza problemi fisici. Trovata la migliore forma, riesce a siglare la prima doppietta con la maglia della Fiorentina il 23 dicembre 2007 in casa con il Cagliari. Conclude la stagione 2007-2008 con un bottino di 6 gol in 26 presenze, anche se le sue prestazioni non sempre sono state convincenti. All'inizio della stagione stagione 2008-2009 Prandelli abbandona il modulo 4-3-3 per passare ad un 4-3-1-2.\nNella nuova disposizione tattica Santana gioca dietro le due punte. Il 28 gennaio 2009 Santana segna la prima rete della stagione contro il . Il 2 febbraio 2009, durante il posticipo Bologna-Fiorentina, un duro intervento di Zenoni costringe Santana ad uscire dal terreno di gioco: il responso medico parla di una duplice microfrattura a tibia e perone, associate ad una lesione parziale del legamento crociato anteriore del ginocchio destro, infortunio che gli fa chiudere anticipatamente la stagione. Il 20 ottobre 2009 segna il suo primo gol in Champions League, a Budapest, nella partita contro gli ungheresi del Debreceni, partita finita 4-3 per i viola.\nIl 22 aprile 2010, in un'amichevole di allenamento contro i dilettanti del San Miniato Basso, si \u00e8 procurato una lesione parziale del legamento crociato anteriore, concludendo anzitempo la stagione. Operato il 7 maggio, la prognosi \u00e8 di cinque mesi. Rientra in campo nell'autunno del 2010. Alla fine della stagione 2010-2011 rimane svincolato, lasciando la Fiorentina dopo 108 presenze e 15 gol in campionato.\nNapoli e prestiti a Cesena e Torino.\nIl 12 luglio 2011 si trasferisce a parametro zero al Napoli. Esordisce in maglia azzurra il 10 settembre in -Napoli (1-3) della seconda giornata, in realt\u00e0 prima partita di campionato a causa del rinvio della prima giornata.\nIl 31 gennaio 2012, nell'ultimo giorno della sessione invernale di calciomercato, passa in prestito al . Esordisce in bianconero il 9 febbraio seguente in occasione di -Cesena (3-2) della 23\u00aa giornata di campionato, giocando titolare. Segna la sua prima rete nella 29\u00aa giornata, in Cesena- (2-2). Chiude la stagione con 16 presenze e 3 gol, segnando anche contro (sua ex squadra) e .\nRientrato al Napoli per fine prestito, il 13 luglio passa al in prestito con diritto di riscatto. Sigla il primo gol con la maglia granata il 9 dicembre nella partita persa per 2-4 contro il . A fine stagione, dopo 27 presenze e 4 reti, non viene riscattato e torna quindi a Napoli.\nGenoa e prestiti a Olhanense e Frosinone.\nIl 29 luglio 2013 si trasferisce al a titolo definitivo voluto dall'allenatore e ex compagno di squadra alla Fiorentina Fabio Liverani. Con la squadra, in attesa della perfezione della trattativa, aveva gi\u00e0 preso parte ad amichevoli e allenamenti. Esordisce in campionato con la sua nuova maglia il 25 agosto nella trasferta di Milano contro l'Inter. Resta per\u00f2 vittima di un infortunio dopo poche giornate e conclude cos\u00ec la stagione con solo sei presenze e nessun gol.\nIl 29 gennaio 2014, dopo 6 presenze in campionato col Genoa, viene ceduto a titolo temporaneo all'Olhanense, formazione della massima divisione portoghese, lasciando cos\u00ec l'Italia dopo dodici anni di militanza consecutiva. A fine stagione, dopo 3 presenze nel campionato portoghese, ritorna al Genoa.\nRitornato al Genoa non trova spazio e viene messo ai margini, non rientrando nei piani della squadra si allena quindi con la Primavera.\nIl 2 febbraio 2015 viene ceduto in prestito al Frosinone in Serie B fino al 30 giugno.\nIl 31 maggio, in seguito alla prima storica promozione in Serie A del club ciociaro, diventa cittadino onorario di Frosinone insieme al resto della squadra.\nRientrato al Genoa per fine prestito, non rientrando nei piani del tecnico Gasperini, rescinde il contratto con la squadra rossobl\u00f9.\nIl trasferimento alla Pro Patria.\nIl 16 gennaio 2016 si trasferisce a titolo definitivo alla Pro Patria di Busto Arsizio, militante in Lega Pro, che tuttavia a fine stagione retrocede in Serie D. Confermato anche per le stagioni successive, si impone come elemento trainante della rosa biancobl\u00f9 (diventandone finanche capitano): nel 2018 riconquista la Serie C e vince lo scudetto di categoria.\nIl terzo ritorno a Palermo.\nRimasto svincolato, il 7 agosto 2019, a distanza di 13 anni, torna nuovamente a vestire la maglia del Palermo, accettando il progetto della nuova propriet\u00e0 e divenendo di fatto il primo tassello della nuova rosa che dovr\u00e0 scalare le gerarchie ripartendo dalla Serie D, dopo l'esclusione dalla Serie B avvenuta poco meno di un mese prima. Inoltre gli viene data la fascia di capitano.\nFa il suo esordio in campionato con i \"rosanero\" nella partita vinta per 0-1 contro il . L'11 settembre fa anche il suo esordio in Coppa Italia Serie D nella partita persa ai rigori contro il , nella quale segna anche il suo primo gol stagionale.\nIl primo gol in campionato arriva il 22 settembre seguente contro il , segnando il secondo gol del 3-1 finale.\nDopo un buon avvio di stagione (13 presenze e 4 goal), l\u20198 dicembre nel corso della sfida contro l\u2019, valida per la quindicesima giornata del campionato di Serie D, l\u2019attaccante rosanero \u00e8 stato costretto a lasciare il campo in barella al 20'.\nHa riportato la rottura sottocutanea del tendine di Achille destro.\nTorna in campo il 27 settembre 2020, in occasione della prima partita del campionato di Serie C contro il , diventando l'unico calciatore ad aver giocato con la maglia del in tutte le categorie in cui esso ha militato, dall'Europa League alla Serie D, oltre che il quarto dopo Lorenzo Pasciuti, Alessandro Lucarelli e Giuseppe De Feudis a riuscirci con una squadra italiana per le competizioni nazionali dalla Serie A alla Serie D.\nIl 3 marzo 2021 segna il suo primo goal in campionato, pochi minuti dopo il suo ingresso in campo, decidendo il Derby di Sicilia (Catania-Palermo 0-1).\nCon questa rete, la decima complessiva in maglia rosanero, diventa il primo calciatore della storia del club ad aver segnato in tutte le categorie.\nNazionale.\nNel 2001, con la Nazionale Under-20 argentina, prende parte al campionato sudamericano. Dopo l'ottima stagione con il Chievo Verona, Santana fa il suo esordio con la Nazionale di calcio dell'Argentina nell'amichevole a Shizuoka contro il Giappone del 18 agosto 2004. Schierato dal primo minuto dal commissario tecnico Bielsa, l'esterno riesce a segnare in quella stessa partita aiutando cos\u00ec la propria Nazionale a vincere per 2-1. Viene poi impiegato in altre 6 occasioni dal successivo c.t. argentino Jos\u00e9 Pekerman e partecipa anche alla FIFA Confederations Cup 2005 in Germania, ma non viene convocato per i Mondiali tedeschi del 2006.\nAllenatore.\nIl 18 giugno 2021, poco dopo l'annuncio del suo ritiro, ritorna al in qualit\u00e0 di allenatore delle giovanili. \nIl 7 gennaio 2022 diviene collaboratore tecnico della prima squadra, nello staff di Silvio Baldini.\nStatistiche.\nPresenze e reti nei club.\n\"Statistiche aggiornate al 27 maggio 2021.\""}
{"id": "646032", "revid": "126257", "url": "https://it.wikipedia.org/wiki?curid=646032", "title": "Tegolato", "text": ""}
{"id": "646042", "revid": "123175417", "url": "https://it.wikipedia.org/wiki?curid=646042", "title": "Bernart de Ventadorn", "text": "\u00c8 ricordato per la sua maestria, per la divulgazione dello stile \"trobar leu\" e per i suoi prolifici \"cans\u00f3\", che hanno contribuito a definire il genere e stabilire la forma \"classica\" della poesia d'amore cortese; modelli che vennero poi imitati per tutto il resto del secolo.\nBiografia.\nUna biografia di Bernart che un tempo godette di grande credito \u00e8 quella composta da Ugo o Uc de Saint Circ, trovatore della prima met\u00e0 del XIII sec. che dichiarava di avere attinto a fonti degne di fede. Solo in seguito gli studiosi hanno dimostrato che era fondata su elementi immaginari. A questa biografia credeva anche il Carducci che divideva la vita di Bernart in tre fasi: la fase felice di amore per una viscontessa (interrotta dalla scoperta del visconte), l'amore per Eleonora d'Aquitania, un terzo periodo tolosano alla corte di Raimondo V dove ebbe nuovi amori.\nEra probabilmente\u00a0\u2013 sempre secondo quanto riferisce Uc de Saint Circ \u2013 il figlio di un fornaio e uomo d'arme nel palazzo (\"Ch\u00e2teau de Ventadour\") dei duchi di Ventadorn nel dipartimento francese del Corr\u00e8ze, anche se alcuni lo identificano con il Bernard abate di Tulle, suo contemporaneo, membro della dinastia dei duchi di Ventadorn (la confusione \u00e8 data anche dalla frequenza con cui il nome Bernard veniva assegnato soprattutto all'interno della famiglia governante).\nUna lettura pi\u00f9 sottile delle sue \"vidas\" e della Satira di Peire d'Alvernhe che le ha ispirate, lascia trasparire che egli non fosse di origini cos\u00ec modeste, ma forse il bastardo del grande signore Ebolo II di Ventadorn o addirittura dello stesso Guglielmo IX d'Aquitania. William Padden lo assimila a un certo Bernard, membro della casata dei Ventadorn, che mor\u00ec come abate di Saint-Martin de Tulle. Quali che siano le sue origini, sembra (secondo i riferimenti attinti dalla sua poesia \"Lo temps vai e ven e vire\") che egli a un certo punto fosse diventato discepolo del suo signore, il visconte Ebolo II \"Lo Cantador\" che lo istruisce nell'arte della composizione lirica cosiddetta del \"trobar\". Avrebbe composto le sue prime canzoni per una certa Margherita di Turenna, la donna del figlio di tale signore, cosa questa che gli valse l'espulsione da Ventadorn.\nCome si evince soprattutto dai testi delle sue composizioni, Bernart lo si trova a Montlu\u00e7on e Tolosa, e infine in Inghilterra al seguito della corte di Eleonora d'Aquitania, divenuta sposa del re Enrico II Plantageneto. In seguito passa al servizio di Raimondo V di Tolosa per terminare, secondo quanto si legge nella sua \"vida\", il resto della sua vita nell'abbazia di Dalon.\nOpera.\nBernart rappresenta un caso unico tra i compositori secolari del XII secolo per la quantit\u00e0 di lavori comprensivi di notazione musicale sopravvissuti: delle sue quarantacinque poesie, diciotto la possiedono intatta, circostanza insolita per un compositore trovatore. La sua opera \u00e8 databile probabilmente tra il 1147 e il 1180.\nContenuti.\nBernard de Ventadorn \u00e8 rigorosamente votato alla poesia d'amore per la dama che lo fa soffrire ma che allo stesso tempo sembra concedergli la speranza. Come gli altri trovatori paragona la fedelt\u00e0 verso la dama al servizio cavalleresco, ma nel suo caso anche ad altri modelli metastorici, come il servizio di Giacobbe presso lo zio Laban per Rachele. I meriti del servizio d'amore sono misconosciuti, ma Bernard de Ventadorn si dilunga sui favori elargiti dalla dama agli ultimi arrivati, i quali provocano la delusione dell'amante che ha a lungo faticato. A ostacolare l'amante, inoltre, non c'\u00e8 solo la lontananza e la durezza della dama, ma anche le malelingue dei lauzengiers, ovvero degli invidiosi del joi d'amore.\nPoetica.\nLe sue ricche e limpide canzoni (\"cansons\" in occitano), pervase di emotivit\u00e0, permisero a Bernart di essere annoverato tra i migliori musici e tra i pi\u00f9 grandi poeti dell'amore in lingua d'oc del suo tempo. Come \"maestro di canto\", sviluppa le sue \"cansos\" in uno stile pi\u00f9 formalizzato che gli consente improvvisi mutamenti. Bernart viene ricordato inoltre per aver reso popolare il \"trobar leu\" e per le sue tantissime \"cansos\", permettendo di definire un genere e stabilire la forma \"classica\" della poesia dell'amor cortese, imitata e riproposta per tutto il restante secolo e utilizzata come bagaglio indispensabile per l'attivit\u00e0 di trovatore.\nBernart era rinomato per la capacit\u00e0 di ritrarre di getto la sua donna come un messo divino e subito dopo, con un colpo di spugna, ricrearla a immagine di Eva: la causa del peccato originale. Questa dicotomia nella sua opera viene ad ogni modo rappresentata in una forma \"graziosamente briosa e raffinata\". Secondo Bernard de Ventadorn la poesia \u00e8 emanazione del cuore, ovvero dell'amore che infonde sapienza, in parallelo con l'ideologia cistercense.\nEgli \u00e8 un sostenitore del trobar leu, ma le sue composizioni, in apparenza\nchiare e semplici, nascondono pi\u00f9 piani di interpretazione, legati alla dottrina e alla meditazione filosofica, come \u00e8 evidente in \"Can vei la lauzeta mover\", un componimento citato anche da Raimbaut d'Aurenga e da Chr\u00e9tien de Troyes. La canzone della lauzeta, infatti, si gioca sulla metafora tra lo slancio mistico dell'anima (di ascendenza religiosa) e quello dell'amante per la dama. Anche nel trobar leu \u00e8 quindi presente una stratificazione di pensiero e tradizioni culturali che vanno oltre la forma cristallina del componimento.\nEsempi.\nRiportiamo qui le prime due strofe di \"Lo tems vai e ven e vire\"\nInfluenza esercitata dalla sua opera.\nBernart viene spesso accreditato come colui che ha esercitato la maggiore influenza sullo sviluppo della tradizione troviera nella Francia settentrionale, dove era molto rinomato e le sue melodie ampiamente diffuse, tanto che i primi compositori di musica troviera sembra ne abbiano imitato lo stile e il contenuto. Bernart influenza anche la letteratura latina. Infatti nel 1215 il dotto Boncompagno di Bologna scrive nella sua \"Antiqua rhetorica\":"}
{"id": "646044", "revid": "547034", "url": "https://it.wikipedia.org/wiki?curid=646044", "title": "Maschio (meccanica)", "text": "Il maschio \u00e8 un utensile per filettare che pu\u00f2 adoperarsi a mano con il giramaschi oppure a macchina montato sul portamaschi. Intaglia filetti femmina all'interno dei fori per le madreviti e i dadi. L'operazione di creazione della filettatura, operata dal maschio, si chiama \"maschiatura\".\nEsiste in numerosi tipi e misure di cui le principali sono la metrica e l'imperiale, disponibili in confezioni singole oppure in coppie o in triplette di pari misura per lavori a mano oppure in serie completa in cassette combinate.\nCostruzione.\n\u00c8 costituito da una barra cilindrica in acciaio su cui \u00e8 ricavata l'elica tagliente in grado d'incidere il metallo della superficie del foro e creare cos\u00ec la madrevite. Il truciolo prodotto dal taglio viene scaricato dalle \"gole\" longitudinali che frammezzano l'elica, di solito in numero di tre o di quattro, o anche di pi\u00f9 nel caso di maschi molto grandi.\nLe gole hanno forma di scanalature, dritte oppure a elica. Le dritte sono adatte a impieghi generici, le eliche agevolano l'evacuazione posteriore e offrono finiture migliori sui materiali difficili da lavorare o che producono trucioli lunghi.\nLa parte frontale si chiama \"imbocco\" ed \u00e8 rastremata per agevolare l'ingresso e l'impanatura dei taglienti nel materiale da filettare. L'imbocco \u00e8 la parte vitale del maschio ed esegue la maggior parte del lavoro di taglio mentre i filetti posteriori assumono pi\u00f9 che altro funzione di guida; il suo angolo di apertura determina lo spessore del truciolo. A seconda della lunghezza d'imbocco i maschi si classificano \"a imbocco corto\" oppure \"a imbocco lungo\"; i primi sono adatti per fori ciechi perch\u00e9 riescono a filettare sino a pochi millimetri dal fondo, i secondi sono pi\u00f9 convenienti per i fori passanti poich\u00e9 agevolano la penetrazione e l'impanatura e producono trucioli pi\u00f9 fini e quindi facili da evacuare.\nPer maschiature a passate multiple esistono due o pi\u00f9 maschi chiamati \"sgrossatore\", \"intermedio\" e \"rifinitore\" che differiscono per la cresta dell'elica e per il diametro dell'imbocco. Lo sgrossatore reca in prossimit\u00e0 del quadro un'incisione anulare, gli intermedi due o pi\u00f9 incisioni anulari, il rifinitore nessuna.\nProcesso produttivo.\nSi parte da una barra cilindrica in acciaio, di solito acciaio rapido UNI 2955: UC110, U115W, U100CM4 che a fine lavorazione verr\u00e0 temprato con raffreddamento finale in acqua a 20-25 \u00b0C. I parametri essenziali per la costruzione sono il tipo di filetto (metrico, Whitworth, ecc.), lo spessore delle labbra taglienti, il numero dei denti, il diametro del fondo e il raggio del fondo delle gole. In base a questi dati di partenza si opera la scelta della fresa madre a bodino e si procede con il processo costruttivo:\nLa lavorazione pi\u00f9 critica \u00e8 la filettatura dei taglienti, operata di solito con frese a profilo semicircolare poich\u00e9 riescono a produrre taglienti uguali su ambo le labbra.\nLa caratteristica principale che ne determina le capacit\u00e0 di taglio in relazione al materiale cui \u00e8 destinato \u00e8 l'angolo di spoglia: il dorso dei denti taglienti pu\u00f2 spogliarsi lungo l'intero profilo, di solito si preferisce contenere la spoglia entro il centesimo di millimetro per agevolare le successive riaffilature.\nImpiego.\nL'operazione di filettatura eseguita con il maschio si chiama \"maschiatura\". La scelta dell'utensile dipende dal genere di filettatura che si vuol ottenere, dal materiale e dal tipo di foro (cieco oppure passante). Per gli helicoil esistono maschi speciali chiamati \"pilot nose\" o anche \"a maschiatura combinata\" che permettono di maggiorare un foro filettato gi\u00e0 esistente creandovi il nuovo filetto per accogliere l'helicoil. La parte anteriore di questi maschi \u00e8 una vite che s'impana nel vecchio filetto e aiuta la penetrazione dei taglienti garantendo la coassialit\u00e0; gli spigoli generatori del cono che unisce il filetto d'imbocco all'elica sono taglienti e allargano il diametro del foro; infine l'elica tagliente crea il nuovo filetto per l'helicoil. In alcune varianti la parte anteriore \u00e8 a guisa di punta per foratura anzich\u00e9 di vite.\nScelta del maschio.\nLa scelta consegue dal tipo di esecuzione della maschiatura, dal materiale e foro(profondit\u00e0 o spessore), dalle dimensioni massime del truciolo che si produce durante il lavoro e dall'eventuale disimpegno rapido a fine maschiatura. I maschi per filettare a mano sono diversi da quelli per filettare a macchina. Per fori ciechi si usano imbocchi corti, per fori passanti imbocchi lungi che permettono attacchi meno aggressivi, per spessori sottili sono indicati i maschi a rullare che creano lo schiacciamento del materiale alle pareti allungando di poco la superficie filetta, si aumenta la velocit\u00e0 di maschiatura per ottenere una deformazione plastica del materiale, sconsigliati per materiali con una bassa deformazione plastica e fori profondi per ovvi problemi meccanici. Se il truciolo deve evacuare dal lato di uscita del foro si usano maschi con elica sinistrosa, se invece deve evacuare dal lato di entrata conviene orientarsi verso eliche destrorse; viceversa nel caso di filettature antiorarie. Per il disimpegno rapido su macchina possono impiegarsi maschi a scatto e ad espansione.\nSe il passo della filettatura che si vuol creare per accogliere la vite non \u00e8 noto dalle caratteristiche di quest'ultima, \u00e8 possibile misurarlo con il contafiletti: la misura avviene per tentativi cercando quale lamina del contafiletti si adatta alla filettatura della vite. Il valore del passo \u00e8 stampigliato sulle lamine.\nPer l'acciaio duro conviene usare maschi con angolo di spoglia tra i 5\u00b0 e i 10\u00b0, per la ghisa e l'acciaio dolce 10\u00b0-15\u00b0, per il rame e l'alluminio o le leghe leggere 20\u00b0-25\u00b0; bronzo e ottone si filettano con maschi a taglienti radiali, cio\u00e8 con angolo di spoglia di 0\u00b0.\nQuando la perfezione della filettatura \u00e8 importante conviene orientarsi sui maschi specifici con geometria di taglio ottimizzata per il materiale cui sono destinati, distinguibili da un anello colorato inciso sul gambo dalla parte dell'elica. Di solito sono prodotti in acciaio rapido al cobalto (HSCo).\nNei casi dove la produzione di truciolo \u00e8 inaccettabile e se il materiale da maschiare ha caratteristiche opportune, tra cui resistenza alla trazione non superiore ai 1200\u00a0N/mm\u00b2 e modulo di elongazione non inferiore al 10%, possono impiegarsi speciali maschi per macchina in grado di filettare per rifollatura plastica del materiale anzich\u00e9 per azione di taglio. Questi maschi sono privi di gole poich\u00e9 non generano truciolo. Il corretto diametro del foro da rifollare \u00e8 della massima importanza e si ricava da specifiche tabelle.\nScelte sbagliate o taglienti non affilati o lubrificazione inadeguata portano a inconvenienti gravi tra cui velocit\u00e0 di maschiatura impropria, utensile inadatto, diametro di foratura inadeguato, usura precoce, eccesso di truciolo non evacuabile. Questo si ripercuote sulla bont\u00e0 della filettatura che pu\u00f2 risultare obliqua o spanata e pu\u00f2 sfociare nella rottura del maschio. Un maschio spezzato \u00e8 quasi impossibile da estrarre e costringe a sostituire il pezzo in lavorazione (di solito se il pezzo ha basso valore intrinseco), a fresare il moncone usando speciali frese diamantate oppure a forare il maschio con appositi trapani a elettroerosione che non hanno parti in movimento e funzionano grazie a scariche elettriche che sbriciolano il maschio all'interno del foro, senza applicare forze meccaniche, anche per diametri modesti (2 o 3\u00a0mm) e profondit\u00e0 elevate (anche oltre 200\u00a0mm).\nAlcune marche distinguono con i colori degli anelli le classi di materiale lavorabile, tuttavia manca una normativa che unifichi questi codici.\nMaschiatura a mano.\nSi usano di solito tre maschi di pari misura che differiscono per la cresta dell'elica e per il diametro dell'imbocco: lo \"sgrossatore\", l\"'intermedio\" e il \"rifinitore\", in ordine di passata. Per passi fini si possono usare solo lo sgrossatore e il rifinitore, per passi molto lunghi esistono diverse misure d'intermedi e le passate necessarie possono diventare numerose. Importante \u00e8 la lubrificazione in fase di maschiatura: a seconda del materiale converr\u00e0 usare lubrificanti adatti, per esempio olio da taglio per l'acciaio e petrolio per la ghisa; l'ottone si pu\u00f2 lavorare a secco oppure con un po' di olio emulsionabile. In mancanza dello specifico lubrificante e per lavori non impegnativi si pu\u00f2 ricorrere a ripieghi casalinghi come l'olio comune per l'acciaio, le soluzioni saponose per la ghisa, l'acqua saponata per l'alluminio.\nSi comincia forando il pezzo con una punta di opportuno diametro ricavabile da tabelle a seconda della misura e del tipo della filettatura; per misure medio-piccole si pu\u00f2 ricorrere alla tabella stampigliata sul retro dei calibri a corsoio. In mancanza di tabelle e per filettature non troppo pretenziose si pu\u00f2 calcolare il diametro del foro moltiplicando per 0,8 quello nominale del filetto da farsi. Se la punta della giusta misura non fosse disponibile converr\u00e0 usare quella di misura superiore, mai inferiore, purch\u00e9 la differenza sia di pochi decimi di millimetro. Se il materiale da maschiare \u00e8 di notevole durezza conviene agevolare l'ingresso del maschio praticando sull'imboccatura del foro una lieve svasatura di diametro pari a quello nominale del filetto. A questo punto si serra il pezzo nella morsa e dopo aver accomodato il maschio sgrossatore all'imboccatura si controlla la sua coassialit\u00e0 con l'asse del foro e si procede ruotando lentamente il giramaschi applicando al contempo una forza longitudinale di spinta per favorire l'impanatura. Per tutta l'operazione il maschio deve restare coassiale al foro, eventuali disallineamenti portano a filettature inclinate o anche alla rottura dell'utensile. Di tanto in tanto \u00e8 comodo ruotare di qualche giro al contrario per agevolare l'evacuazione del truciolo e lo scarico. Conclusa la passata con lo sgrossatore si procede analogamente con l'intermedio e poi con il rifinitore. In mancanza del giramaschi e per lavori poco pretenziosi si pu\u00f2 manovrare il maschio con una comune chiave.\nA lavoro ultimato si ripulisce il foro con aria compressa accertandosi di eliminare ogni residuo di truciolo.\nMaschiatura a macchina.\nMaschiare a macchina \u00e8 facile e rapido ed \u00e8 l'unica strada percorribile nella vasta produzione. Si usa un solo maschio per ogni misura di filetto anzich\u00e9 i tre o pi\u00f9 necessari a mano, grazie alla maggior forza e migliore stabilit\u00e0 che la maschiatrice offre rispetto alla mano dell'uomo. Si distinguono per\u00f2 maschi a gambo lungo, medio e corto e per fori ciechi o passanti, e l'imbocco comprende pi\u00f9 filetti. L'utensile si monta sul mandrino portamaschi che grazie al meccanismo di controllo della coppia assicura di non superare il momento torcente adatto al maschio e al materiale in lavorazione. La velocit\u00e0 di taglio deve regolarsi in rapporto alle dimensioni del filetto e al materiale: a titolo indicativo varia dai 4 ai 6 metri al minuto per gli acciai duri, dai 12 ai 16 per gli acciai dolci, dai 12 ai 14 per le ghise, dai 14 ai 24 per il bronzo e l'ottone. La lubrificazione \u00e8 molto importante e a seconda del materiale converr\u00e0 usare lubrificanti diversi oppure l'olio da taglio.\nPer i materiali ad alto coefficiente di attrito conviene impiegare maschi a filetto interrotto, i cui dorsi recano alternativamente i denti pari o i denti dispari. Ci\u00f2 aumenta gli interspazi fra i denti a agevola il passaggio del lubrificante verso i taglienti.\nTabelle per la foratura e la lubrificazione.\nDiametri di foratura per alcune misure imperiali e metriche di maschi a passo fine per acciaio ghisa e bronzo:\nManutenzione.\nA lavoro ultimato si pulisce il maschio con aria compressa e lo si ripone nella custodia o nella cassettiera. A fine giornata conviene ripulire bene con aria compressa e con uno spazzolino a setole morbide ogni maschio usato, indi riporli nelle custodie con l'accortezza di avvolgerli in un velo d'olio che li protegga dalla ruggine. In presenza di morchie o incrostazioni immergerli per qualche minuto in un bagno di petrolio bianco o di benzina oppure stenderlo con un pennello, poi pulirli accuratamente con lo spazzolino, asciugarli bene con l'aria compressa e ungerli con olio pulito. Nel malaugurato caso d'incrostazioni persistenti si pu\u00f2 tentare con uno spazzolino di ottone.\nDopo uso prolungato o impiego su materiali molto duri \u00e8 necessario riaffilare i taglienti. Gli intervalli di riaffilatura si ottengono da tabelle.\nLa figura mostra alcuni maschi molto rovinati e con tracce di ruggine, probabilmente a causa di uso maldestro e di pessima o nulla manutenzione."}
{"id": "646051", "revid": "110157", "url": "https://it.wikipedia.org/wiki?curid=646051", "title": "Fu\u00dfball-Bundesliga 1992-1993", "text": "Ledizione 1992-1993 della Bundesliga si \u00e8 conclusa con la vittoria finale del , che ha conquistato il suo terzo titolo. Il campionato \u00e8 iniziato il 14 agosto 1992 e si \u00e8 concluso il 5 giugno 1993.\nCapocannonieri del torneo sono stati Ulf Kirsten del e Anthony Yeboah dell'Eintracht Francoforte, entrambi con 20 reti a testa.\nStagione.\nIn questa stagione il va subito in testa alla classifica fin dalla prima giornate, venendo presto inseguito prima dal e poi dall'Eintracht Francoforte. I bavaresi si laureano \"campioni d'inverno\", e poco dopo \u00e8 il ad arrivare in seconda posizione. Queste due squadre lottano per il titolo fino alla fine, iniziando a pari punti l'ultima giornata, nella quale, mentre il Bayern pareggia contro lo , il Werder di Otto Rehhagel vince in trasferta contro lo Stoccarda, conquistando cos\u00ec per la terza volta il campionato.\nNelle competizioni europee il arriva a disputare la finale della Coppa UEFA contro la Juventus: i giallo-neri, che avevano eliminato anche la Roma nei quarti sono per\u00f2 sconfitti in entrambe le partite per 6-1 in totale, e subiscono la peggior sconfitta in una finale della manifestazione. Nella Coppa delle Coppe non fanno molta strada i detentori del Werder Brema, che per\u00f2 eliminano nel primo turno l'Hannover, squadra che milita nella seconda divisione tedesca; i bianco-verdi partecipano anche alla Supercoppa UEFA, ma \u00e8 il Barcellona a conquistare il trofeo. Infine, esperienza amara per lo Stoccarda in Champions League: i tedeschi affrontano nel primo turno il Leeds United, che battono per 3-0 in Germania. Vengono poi sconfitti in Inghilterra per 4-1, ma questo risultato, che sarebbe sufficiente per la qualificazione, viene tramutato in un 3-0 a tavolino a causa di un cambio irregolare. Viene quindi disputata un'ulteriore partita che viene persa, pertanto lo Stoccarda viene eliminato.\nClassifica finale.\nLegenda:"}
{"id": "646060", "revid": "62748", "url": "https://it.wikipedia.org/wiki?curid=646060", "title": "Sirventese", "text": ""}
{"id": "646063", "revid": "438", "url": "https://it.wikipedia.org/wiki?curid=646063", "title": "Egocentrico", "text": ""}
{"id": "646065", "revid": "37281", "url": "https://it.wikipedia.org/wiki?curid=646065", "title": "Guarigione delle Ferite", "text": ""}
{"id": "646066", "revid": "712828", "url": "https://it.wikipedia.org/wiki?curid=646066", "title": "Haruna Saotome", "text": ""}
{"id": "646067", "revid": "287204", "url": "https://it.wikipedia.org/wiki?curid=646067", "title": "Hanno Hahn", "text": "La scoperta delle leggi della proporzione dell'architettura cistercense nel XII secolo lo rese noto nel mondo fra gli specialisti della materia.\nBiografia.\nHanno Hahn nacque nel 1922 a Berlino-Dahlem, unico figlio del chimico tedesco Otto Hahn e dell'insegnante di educazione artistica e pittrice Edith Hahn, nata Junghans. Dopo la maturit\u00e0 presso il liceo classico Arndt, dal 1940 studi\u00f2 per due semestri scienza del teatro, germanistica e filosofia presso la Friedrich Wilhelms Universit\u00e4t di Berlino. Recit\u00f2 in diversi piccoli ruoli al Teatro di Stato di Berlino, fra gli altri accanto a Gustaf Gr\u00fcndgens e Bernhard Minetti.\nNel 1942 and\u00f2 militare e fu subito inviato al fronte orientale, dove venne presto promosso ufficiale e nominato comandante-carrista in un Panzer V Panther (un ruolo che ricopr\u00ec, fra l'altro, nella battaglia di Kupjansk e nella quarta battaglia di Char'kov. Ricevette importanti decorazioni (fra cui entrambe le Croci di Ferro) e, nell'aprile 1944, essendo stato ferito gravemente presso Pietrow (17 schegge), gli fu amputato il braccio sinistro nell'ospedale da campo di Sambir.\nQui conobbe la sua futura moglie, l'infermiera Ilse Pletz (nata il 19 aprile 1920, figlia di una coppia di insegnanti di Francoforte, Arthur e Margarethe Pletz), che con la sua esperienza in campo medico e la sua energia lo salv\u00f2 da morte sicura. Si sposarono nel maggio 1945 a Tailfingen (nel W\u00fcrttemberg). Il 14 aprile 1946, esattamente fra i compleanni dei due genitori, vide la luce il loro figlio Dietrich a Francoforte sul Meno.\nDopo aver ripreso gli studi di scienze culturali a Tubinga, nel 1946 Hanno Hahn si trasfer\u00ec all'Universit\u00e0 di Francoforte sul Meno, dove studi\u00f2 storia dell'arte, archeologia classica, filosofia e filologia italiana. Nel 1949 trascorse due semestri presso la famosa Scuola normale superiore di Pisa, dove si rafforz\u00f2 il suo speciale interesse per la storia dell'arte e dell'architettura italiane. Le ferie estive le utilizzava per lunghi viaggi di studio e di approfondimento in tutta Europa, ma in prevalenza in Francia, in Spagna e nella stessa Italia.\nNel 1953 si laure\u00f2 con il Professor Harald Keller presso l'Universit\u00e0 di Francoforte sul Meno, con una tesi su \"La Chiesa dell'Abbazia Cistercense di Eberbach im Rheingau e l'Architettura Romanica dell'Ordine cistercense nel XII secolo\" (Voto: \"Summa cum laude\"). \u00abHa fatto delle osservazioni sul monastero di Eberbach' - afferm\u00f2 il Prof. Dr. Harald Keller - 'che avrebbero dovuto esser fatte gi\u00e0 cinquant'anni fa.\u00bb\nPoi lavor\u00f2 per un anno come volontario all'Istituto d'Arte Staedel di Francoforte. Nel 1955 gli venne offerto un incarico presso la Bibliotheca Hertziana a Roma, inizialmente come borsista e, dal 1957, come responsabile della Ricerca sull'Arte nell'Italia meridionale.\nNel 1957 venne pubblicato il lavoro principale di Hahn, \"Die fr\u00fche Kirchenbaukunst der Zisterzienser\" (L'architettura sacra del primo periodo dei Cistercensi), in cui dimostr\u00f2 e descrisse dettagliatamente le leggi della proporzione dell'architettura cistercense nel XII secolo, da lui scoperte. Il libro divenne molto noto, venne recensito in tutto il mondo ed \u00e8 diventato un classico della storia dell'architettura medioevale.\nNel 1955, a seguito di un invito della Fondazione americana Ford, accompagn\u00f2 suo padre Otto Hahn in un viaggio di cinque settimane negli Stati Uniti d'America (fra l'altro, a New York, Washington, Chicago, Berkeley e San Francisco). Nel 1959, insieme con il biochimico Feodor Lynen e il fisico nucleare Wolfgang Gentner, Hanno Hahn fece parte, come unico esperto di scienze storiche e filologiche, della delegazione della Societ\u00e0 Max Planck, guidata da Otto Hahn, in una visita ufficiale in Israele (Istituto Weizmann per le Scienze, Rehovot), per prendere i primi contatti scientifici con colleghi israeliani (fra gli altri, con Vera Weizmann, la vedova del primo presidente israeliano Chaim Weizmann e i professori Abba Eban, Yigael Yadin, Giulio Racah e Yehuda Hirshberg dell'Universit\u00e0 Ebraica di Gerusalemme). Questo viaggio, che ebbe luogo sei anni prima dello stabilimento di rapporti diplomatici fra Israele e la Germania, segn\u00f2 una svolta nelle relazioni tra i due stati e contribu\u00ec concretamente al superamento di quel profondo fossato che divideva i due paesi, causato dall'olocausto e dai crimini del nazismo. Dal 1989, questo viaggio \u00e8 stato apprezzato in diverse occasioni celebrative, sia in Israele che in Germania, come \"evento storico\" - sia in presenza dell'allora Presidente Federale Richard von Weizs\u00e4cker che del Presidente dell'Istituto Weizmann Haim Harari.\nDopo aver partecipato ad un congresso a Bath, nel sud dell'Inghilterra, cui segu\u00ec un viaggio di studio nel nord della Francia, il 29 agosto 1960 Hanno ed Ilse Hahn ebbero un incidente d'auto presso Mars-la-Tour (Lorena). A causa dello scoppio della gomma anteriore sinistra, la loro auto si ribalt\u00f2 pi\u00f9 volte in una scarpata. Hanno Hahn mor\u00ec sul colpo, mentre Ilse Hahn venne ricoverata, con due fratture alle vertebre cervicali, alla 'Clinique des M\u00eenes' di Briey. \u00abDopo un ricovero sopportato con forza ammirevole, il 7 settembre segu\u00ec suo marito nella morte.\u00bb (estratto dalla partecipazione di morte).\nNel 1961 venne pubblicato, postumo, il secondo libro di Hanno Hahn, sugli \"Hohenstaufenburgen in S\u00fcditalien\" (Castelli imperiali svevi in Suditalia), con immagini suggestive del noto fotografo Albert Renger-Patzsch.\nIn memoria di Hanno e Ilse Hahn e per la promozione di giovani storici (e storiche) dell'arte dotati, nel 1990 \u00e8 stato istituito il Premio Hanno e Ilse Hahn per meriti eccezionali nel campo della storia dell'arte italiana. Il premio, che nel frattempo ha acquisito notoriet\u00e0 internazionale, viene conferito ogni due anni dal curatorio della Biblioteca Hertziana, nel corso di una cerimonia a Roma."}
{"id": "646069", "revid": "70647", "url": "https://it.wikipedia.org/wiki?curid=646069", "title": "Oblast' di Sachalin", "text": "L'oblast' di Sachalin (), che comprende l'isola di Sachalin e le isole Curili, \u00e8 un'oblast' della Russia, con una superficie di 87.100\u00a0km\u00b2 e una popolazione di 489.638 abitanti (2019).\nNell'oblast' vivono alcune popolazioni autoctone come gli Ainu e gli Evenchi.\nAlcuni territori dell'oblast' (le 4 isole pi\u00f9 prossime al Giappone nell'arcipelago delle Curili) sono rivendicati dal Giappone.\nLa citt\u00e0 principale, nonch\u00e9 capoluogo regionale, \u00e8 la citt\u00e0 di Ju\u017eno-Sachalinsk, posta nella parte meridionale dell'isola.\nGeografia antropica.\nSuddivisioni amministrative.\n\"Rajon\".\nLa \"oblast'\" di Sachalin comprende 17 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast'\"):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 15 (in grassetto le citt\u00e0 sotto la diretta giurisdizione della \"oblast'\", che costituiscono una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono 5 (in grassetto gli insediamenti di tipo urbano sotto la diretta giurisdizione della \"oblast'\", che costituiscono una divisione amministrativa di secondo livello):\nUn ulteriore insediamento, \"Neftegorsk\", fu distrutto da un terremoto nel maggio 1995; morirono due terzi della popolazione e l'insediamento venne successivamente abbandonato."}
{"id": "646070", "revid": "1543377", "url": "https://it.wikipedia.org/wiki?curid=646070", "title": "Codex Regius (manoscritto)", "text": "Sotto il nome di Codex Regius (\"Konungsb\u00f3k\" in islandese col significato di \"Codice Reale\") vengono indicati alcuni dei pi\u00f9 importanti manoscritti medioevali islandesi donati nel 1662 al re Federico III di Danimarca da Brynj\u00f3lfur Sveinsson, vescovo di Sk\u00e1lholt, una cittadina nel sud-ovest dell'Islanda.\nI codici manoscritti pi\u00f9 noti sono il \"Codex Regius dell'Edda di Snorri\" (\"Konungsb\u00f3k Snorra Eddu\") e, soprattutto, il \"Codex Regius dell'Edda Poetica\" (\"Konungsb\u00f3k Eddukv\u00e6\u00f0a\" o, semplicemente, \"Eddukv\u00e6\u00f0a\"), entrambi conservati presso l'Istituto \u00c1rni Magn\u00fasson di Reykjav\u00edk in Islanda.\nCodex Regius dell'Edda di Snorri.\nSi tratta di uno dei quattro manoscritti dell'Edda in prosa di Snorri Sturluson, un manuale di poesia scaldica contenente riassunti e citazioni di molti poemi epico-mitologici norreni. \u00c8 considerato il codice pi\u00f9 vicino alla redazione originale di Snorri ed \u00e8 utilizzato come testo di riferimento per le edizioni critiche dell'Edda in prosa. Si compone di cinquantadue fogli, redatti in norreno, molto ben conservati ad eccezione del primo foglio che presenta un'asola di qualche centimetro e il trentanovesimo di cui \u00e8 mancante il terzo superiore della pagina.\nNulla \u00e8 noto di questo manoscritto prima che capitasse nelle mani del vescovo Brynj\u00f3lfur Sveinsson che lo avrebbe acquistato nel 1640 da Magn\u00fas Gunnlaugsson. Dopo la donazione a Federico III rimase conservato nella Biblioteca Reale Danese, a Copenaghen, fino al 1985 quando venne restituito all'Islanda assieme a molti altri manoscritti. La sua sigla presso l\"Istituto \u00c1rni Magn\u00fasson\" \u00e8 \"GKS 2367 4\u00b0\".\nCodex Regius dell'Edda poetica.\nIl \"Codice regio dell'Edda poetica\" \u00e8 un manoscritto medievale islandese di autore anonimo redatto in norreno e contenente l'Edda poetica, una raccolta di 29 canti a carattere eroico e religioso che costituisce il corpus letterario principale della mitologia norrena assieme all'Edda in prosa.\nLa redazione del manoscritto \u00e8 stimata risalire attorno alla seconda met\u00e0 del XIII secolo, ma la maggior parte dei poemi contenuti si baserebbe su originali del X secolo, antecedenti cio\u00e8 la conversione al Cristianesimo delle popolazioni scandinave.\nIl codice \u00e8 composto da 45 fogli di pergamena molto ben conservati e vergati con una grafia chiaramente leggibile, ma con una grossa lacuna di 16 pagine dopo il trentaduesimo foglio. Privi di miniature, presentano, tuttavia, al piede della maggior parte delle pagine dei disegni ricorrenti singoli molto semplici che sono, di volta in volta, teste d'uomo o teste di drago o serpente.\nIl manoscritto venne scoperto nel 1643 dal vescovo Brynj\u00f3lfur, ma non sono note le circostanze della scoperta che assunse, comunque, in pochi anni, una certa risonanza tra gli antiquari e gli studiosi nord-europei. Brynj\u00f3lfur riteneva, infatti, di aver scoperto la fonte originale di quei poemi che Snorri Sturluson commentava e citava estensivamente nella sua Edda in prosa.\nLa storiografia moderna rigetta, tuttavia, l'ipotesi che il \"Codex Regius dell'Edda poetica\" sia servito come fonte per l'opera di Sturluson, essendo questa stata composta molto probabilmente attorno al 1220, diversi decenni prima della data di composizione del \"Codex\".\nIl manoscritto originale era privo di titolo e Brynj\u00f3lfur lo chiam\u00f2 \"Edda\", un nome che prima di allora designava esclusivamente l'opera di Sturluson, con il chiaro intento di marcare il collegamento fra le due opere. L'autore del documento era, altres\u00ec, anonimo, ma per il vescovo islandese i poemi contenuti erano certo parte di \u00ab\"quella grande raccolta di umana saggezza che S\u00e6mundr il Saggio aveva redatto\"\u00bb come scrisse in una lettera ad un suo conoscente.\n\"S\u00e6mundr il Saggio\" non era altro che il dotto prete islandese S\u00e6mundr Sigf\u00fasson (1056-1133) noto per la sua profonda erudizione e per aver scritto una \"Historia regum norvegicorum\" (\"Storia dei re norvegesi\") in latino che sebbene andata perduta gi\u00e0 prima del XVII secolo, era, tuttavia, conosciuta dal vescovo islandese per essere citata come fonte sia da Snorri nell'Edda in prosa che in altre opere.\nTrovato dunque il suo autore perfetto, Brynj\u00f3lfur fece copiare il manoscritto e sulla copia scrisse di proprio pugno la pomposa epigrafe \"Edda S\u00e6mundi Multiscii\" (\"Edda del saggio S\u00e6mundr\").\nLa trascrizione del manoscritto capit\u00f2, successivamente, fra le mani dello storiografo di corte danese Thormodus Torf\u00e6us, che ne interess\u00f2 il monarca fino a che, successivamente, nel 1662 il vescovo islandese don\u00f2 l\"Edda S\u00e6mundi\", assieme a molti altri manoscritti, al re Federico III di Danimarca.\nL'importante manoscritto fu conservato presso la Biblioteca Reale di Copenaghen fino al 21 aprile 1971, quando fu restituito all'Islanda, trasportato via nave dalla Danimarca e accompagnato addirittura da una scorta militare.\nAttualmente il codice \u00e8 conservato presso l\"Istituto \u00c1rni Magn\u00fasson\" con la sigla \"GKS 2365 4\u00b0\"."}
{"id": "646073", "revid": "154326", "url": "https://it.wikipedia.org/wiki?curid=646073", "title": "Corpo militare E.I.-S.M.O.M.", "text": ""}
{"id": "646086", "revid": "46291", "url": "https://it.wikipedia.org/wiki?curid=646086", "title": "Cytisus aeolicus", "text": "Il citiso delle Eolie (\"Cytisus aeolicus\" Guss. ex Lindl., 1828 ) \u00e8 una pianta appartenente alla famiglia delle Fabaceae, endemica delle isole di Vulcano, Alicudi e Stromboli.\nStoria.\nQuesta specie fu anticamente descritta da Teofrasto, che la chiam\u00f2 \"colutea di Lipari\".\nIn epoca moderna \u00e8 stata \"riscoperta\" dal botanico avellinese Giovanni Gussone, durante un viaggio nelle Eolie nel 1828.\nDescrizione.\nA differenza delle altre specie del genere \"Cytisus\", di dimensioni appena arbustive, il \"C. aeolicus\" pu\u00f2 raggiungere e superare 8-9 metri di altezza.\nLe foglie, trifogliate, sono rette da un picciolo lungo 12\u201318\u00a0mm e si presentano villose su entrambe le facce.\nI fiori sono riuniti all'ascella in gruppi di 5-9 e presentano una corolla gialla.\nIl frutto \u00e8 un legume scuro, glabro, lungo 50\u201370\u00a0mm, acuminato all'apice.\nDistribuzione e habitat.\nLa specie \u00e8 endemica delle isole di Vulcano, Alicudi e Stromboli; un tempo era probabilmente diffusa anche nel resto dell'arcipelago eoliano, come testimoniato dalle foglie fossili scoperte anni fa nel lago di Timpone Pataso a Lipari.\nProspera su rupi e sabbioni di natura vulcanica ed \u00e8 presente anche in contesti antropizzati in forma di siepe o come albero ornamentale.\nEcologia.\nUno studio sulla entomofauna associata a \"C. aeolicus\" ha individuato come principali insetti pronubi due imenotteri apoidei: \"Bombus terrestris\" e \"Lophanthophora dispar\".\nI frutti di \"C. aeolicus\" sono parassitati dalle larve di alcuni coleotteri bruchidi (\"Bruchidius foveolatus\" e \"Bruchidius nudus\").\nRecenti studi hanno accertato la presenza nelle radici di \"C aeolicus\" di differenti specie di batteri azotofissatori del genere \"Rhizobium\".\nConservazione.\nQuesta specie \u00e8 stata soggetta ad un uso intensivo da parte dell'uomo, per ricavarne legna da ardere, pali e attrezzi per l'agricoltura, o semplicemente eliminata per fare spazio alle colture.\nHa sfiorato l'estinzione e attualmente \u00e8 inserita tra le specie \u201cprioritarie\u201d della Direttiva Habitat dell'Unione europea (direttiva 92/43/CEE).\nGli esemplari sopravvissuti in habitat rupestre sono davvero pochissimi. La popolazione pi\u00f9 numerosa, con quasi 500 esemplari, \u00e8 presente sull'isola di Stromboli, mentre sull'isola di Vulcano la specie \u00e8 presente, con circa 150 esemplari, per lo pi\u00f9 ai margini dei terreni agricoli, dove viene utilizzata dagli agricoltori locali come siepe o pianta ornamentale. La popolazione di Alicudi appare molto ridotta (circa 30 individui)."}
{"id": "646094", "revid": "767487", "url": "https://it.wikipedia.org/wiki?curid=646094", "title": "Prima della rivoluzione", "text": "Prima della rivoluzione \u00e8 un film del 1964 diretto da Bernardo Bertolucci.\nTrama.\nParma, 1962. Fabrizio, un giovane studente, avverte la difficolt\u00e0 di poter conciliare l'appartenenza alla borghesia e la militanza nel Partito Comunista Italiano. Resta traumatizzato dalla morte del suo amico Agostino, annegato nel Po. L'arrivo della zia Gina, una giovane ed elegante donna che risiede a Milano, aumenta il suo disorientamento: la zia si innamora di lui e Fabrizio ricambia. La zia tuttavia ritorna a Milano. Fabrizio, conscio della sua debolezza e dell'impossibilit\u00e0 di realizzare le sue aspirazioni personali e politiche, sceglie il rispetto delle convenzioni: rinuncia a Gina e sposa Clelia, una giovane e bella fanciulla di buona famiglia.\nRiferimenti.\nI nomi di battesimo dei protagonisti del film corrispondono a quelli de \"La Certosa di Parma\" di Stendhal: il protagonista e voce narrante, Fabrizio come Fabrizio del Dongo, \u00e8 un giovane marxista di famiglia borghese, amato dalla giovane zia, Gina come Gina Sanseverina, alla fine sposa una ragazza di buona famiglia, Clelia come Clelia Conti.\nProduzione.\nIl film \u00e8 stato girato tra settembre e novembre del 1963. Le riprese si sono svolte a Parma e nei suoi dintorni, come la scena della camera ottica nella Rocca Sanvitale di Fontanellato.\nColonna sonora.\nLa colonna sonora del film contiene le canzoni \"Vivere ancora\" e \"Ricordati\" cantate da Gino Paoli, e \"Avevo 15 anni\", cantata da Ennio Ferrari.\nDistribuzione.\n\u00c8 stato proiettato in anteprima il 12 maggio 1964 al 17\u00ba Festival di Cannes nella Settimana internazionale della critica.\nAccoglienza.\nAnche se oggi si impone come il manifesto di una Nouvelle Vague italiana, \"Prima della rivoluzione\" venne disertato dal pubblico e tiepidamente recensito dalla maggior parte della nostra critica, trovando per\u00f2 un'accoglienza entusiasta in quella straniera. Insieme a \"I pugni in tasca\" di Marco Bellocchio, uscito l'anno seguente, \u00e8 oggi considerato un film anticipatore della contestazione del Sessantotto."}
{"id": "646108", "revid": "3115", "url": "https://it.wikipedia.org/wiki?curid=646108", "title": "Larry Elmore", "text": "Biografia.\nLarry Elmore crebbe in un casolare del Kentucky non molto rurale. Anche se a quel tempo l'arte fantasy non era un corso di studi, Larry sapeva di voler lavorare in un campo differente dalla norma offerta dall'Universit\u00e0 del Kentucky. Sono stati i celti e l'influenza celtica a condurlo nella grafica fantasy. Nel 1971 consegu\u00ec la laurea di primo livello in belle arti, si spos\u00f2 e venne richiamato nell'esercito, tutto in quattro mesi. Dopo il congedo nel 1973, Larry inizi\u00f2 la sua carriera nell'arte, lavorando come illustratore per il governo degli Stati Uniti. Alla fine degli anni settanta \u00e8 stato per la prima volta pubblicato commercialmente nelle riviste \"National Lampoon\" e \"Heavy Metal\".\nNel 1981 si \u00e8 trasfer\u00ec a Lake Geneva, nel Wisconsin, per diventare copertinista per la TSR (casa editrice del gioco di ruolo fantasy \"Dungeons &amp; Dragons\"). Mentre era alla TSR, Larry gioc\u00f2 un ruolo chiave nello sviluppare un aspetto grafico completamente nuovo per i prodotti \u2013 un \"look\" che \u00e8 stato esportato nel resto dell'industria dei giochi di ruolo. Grazie a questo, Larry \u00e8 uno degli artisti pi\u00f9 conosciuti in questa industria; le sue copertine nella serie \"Dragonlance\" hanno aiutato queste opere ad entrare nella classifica dei bestseller. Oltre alle creazione di copertine per \"Dungeons &amp; Dragons\", \"Advanced Dungeons &amp; Dragons\" e altri manuali di gioco, potrebbe essere meglio conosciuto per i suoi lavori nel mondo di \"Dragonlance\". Fin dal 1987 lavora come illustratore freelance, creando copertine per fumetti, videogiochi, riviste, libri di narrativa fantasy e di fantascienza. Ha realizzato diverse illustrazioni per il gioco di carte collezionabili \"\". Ha anche creato una propria serie di fumetti, \"SnarfQuest\", pubblicata nella rivista \"Dragon\". Recentemente ha illustrato la scatola del MMORPG \"Everquest\".\nLarry Elmore vive attualmente a Leitchfield, Kentucky, con sua moglie Betty e due bambini, Jennifer e Jeremy. Ogni anno presenzia a numerose convention di fiction fantasy e fantascientifica che si tengono negli Stati Uniti e, in qualche occasione, in Europa. I suoi dipinti sono stati acquistati da collezionisti di tutte le parti degli Stati Uniti, e in Europa.\nIllustrazioni per Magic: l'Adunanza.\nDi seguito la lista delle illustrazioni realizzate per \"\":"}
{"id": "646112", "revid": "22414", "url": "https://it.wikipedia.org/wiki?curid=646112", "title": "Istituto \u00c1rni Magn\u00fasson di Reykjav\u00edk", "text": ""}
{"id": "646114", "revid": "22414", "url": "https://it.wikipedia.org/wiki?curid=646114", "title": "Stofnun \u00c1rna Magn\u00fassonar", "text": ""}
{"id": "646115", "revid": "22414", "url": "https://it.wikipedia.org/wiki?curid=646115", "title": "\u00c1rni Magn\u00fasson Institute", "text": ""}
{"id": "646118", "revid": "22414", "url": "https://it.wikipedia.org/wiki?curid=646118", "title": "Istituto Arnamagn\u00e6ano", "text": ""}
{"id": "646135", "revid": "34392", "url": "https://it.wikipedia.org/wiki?curid=646135", "title": "Elefanti", "text": ""}
{"id": "646139", "revid": "122225438", "url": "https://it.wikipedia.org/wiki?curid=646139", "title": "Razzie Awards", "text": "I Golden Raspberry Awards (letteralmente \"Premi pernacchia d'oro\"), detti anche Razzie Awards (dall'espressione inglese \"to razz\": \"spernacchiare\", \"prendere in giro\"), sono premi che vengono assegnati in una cerimonia annuale tenuta a Los Angeles per riconoscere gli attori, gli sceneggiatori, i registi, i film e le canzoni peggiori della stagione cinematografica precedente.\nFondato dal giornalista statunitense John J. B. Wilson nel 1981, l'evento precede di un giorno l'assegnazione dei Premi Oscar. L'ironico premio consegnato dalla Raspberry Foundation consiste in un lampone appoggiato su un nastro Super 8 dipinto in oro dal valore di 4,97 dollari. I lamponi sono l'equivalente inglese dei pomodori e uova, lanciati verso il palco da parte di un pubblico scontento.\nCategorie.\nLe categorie premiate sono:"}
{"id": "646154", "revid": "2110845", "url": "https://it.wikipedia.org/wiki?curid=646154", "title": "Marie-Dominique Chenu", "text": "Biografia.\nEntr\u00f2 nei domenicani nel 1913 all'et\u00e0 di 18 anni, nel convento di Le Saulchoir, presso Tournai, in Belgio. Egli stesso confess\u00f2 che si sentiva attirato dalla vita contemplativa, dalla liturgia, dallo studio e dalla vita di comunit\u00e0.\nDal 1914, anno della sua prima professione religiosa, e fino al 1920, studi\u00f2 all'Angelicum di Roma, sotto la guida del padre R\u00e9ginald Garrigou-Lagrange. Sotto la sua direzione prepara la tesi di dottorato sulla dottrina della contemplazione in Tommaso d\u2019Aquino (\"De contemplatione\"). La tesi \u00e8 stata pubblicata parzialmente nel 1991, subito dopo la morte dell\u2019autore, e integralmente di recente (vedi Bibliografia). Essa contiene \"in nuce\" gli assi portanti del pensiero del teologo domenicano. Chenu vi analizza la dottrina tomista della contemplazione in relazione allo Pseudo-Dionigi Areopagita, sua fonte principale. Il relatore giudic\u00f2 ottima, con la nota che il suo autore rivelava una \"profonda conoscenza della dottrina di Tommaso d'Aquino sulla natura della contemplazione\", anche se non manc\u00f2 il significativo invito \"a non allargare storicamente la ricerca\". Garrigou-Lagrange avrebbe voluto che si fermasse a Roma come suo collaboratore, cosa che Chenu non accett\u00f2.\nFu ordinato presbitero nel 1919.\nDopo gli studi torn\u00f2 a Le Saulchoir, dove insegn\u00f2 \"Storia delle dottrine\", e dove svolse la sua fervida attivit\u00e0 di ricercatore e scrittore, non mancando di passare le vacanze a Oxford a trascrivere dai codici i testi di Richard Fishacre e di Robert de Kilwarby sulla teologia. Di queste appassionate ricerche portano i segni, tra gli altri, il \"Bulletin Tomiste\" e la \"Revue des Sciences Philosophiques et Th\u00e9ologiques\".\n\u00c8 del 1927 \"La th\u00e9ologie comme science au XIIIe si\u00e8cle\", in pratica un commento storico degli articoli 2 e 8 della prima questione della \"Prima Pars\" della \"Summa Theologiae\".\nSu invito di \u00c9tienne Gilson fond\u00f2 negli anni 1930-31 in Canada, a Ottawa, un \"Institut d'\u00c9tudes M\u00e9di\u00e9vales\", presso il quale si rec\u00f2 a tenere corsi fino al 1936.\nI problemi con la Santa Sede.\nIl 1937 \u00e8 l'anno della pubblicazione di una \"plaquette\" dal titolo: \"Une \u00e9cole de th\u00e9ologie. Le Saulchoir\", nata da una conferenza tenuta nel 1936, il 7 marzo, in occasione della festa di Tommaso d'Aquino, e in cui espose (come egli stesso afferm\u00f2) \"le nostre idee sul metodo storico\".\nL'opuscolo, pubblicato in sette/ottocento copie, non conobbe molta diffusione; quasi non ci furono recensioni, per\u00f2 suscit\u00f2 numerose reazioni positive, e persino entusiaste, pur con qualche riserva. Interessante il giudizio di Yves Congar: \"Certamente alcuni passi del vostro libro mancano un po' di serenit\u00e0, e ci sono alcuni punti che io avrei presentato in maniera diversa\".\nLa modesta \"brochure\" suscit\u00f2 inquietudini a Roma e particolarmente all'Angelicum e in Garrigou-Lagrange. L'opuscolo venne ritirato dalla circolazione, e Chenu nel febbraio del 1938 fu convocato a Roma a dare spiegazione dei contenuti del suo volumetto. Alla fine, firm\u00f2 dieci proposizioni e pot\u00e9 tornare a Le Saulchoir. Da l\u00ec a poco lasci\u00f2 il Belgio per installarsi a \u00c9tiolles, non lontano da Parigi.\nLe perplessit\u00e0 e reazioni non erano, tuttavia, superate una volta per tutte: esse permasero, e il 4 febbraio 1942 giunsero al culmine con la messa all'Indice del \"petit livre\" di Chenu. Questi si sottomise subito, senza nessuno spirito di ribellione; ma non nascose l'amarezza e la sofferenza che aveva nel cuore.\nDopo l'Indice.\nChenu lasci\u00f2 la reggenza e l'insegnamento di Le Saulchoir, e fu assegnato al convento parigino di \"Saint-Jacques\", dal quale fu allontanato nel febbraio del 1954, per l'\"esilio\" di Rouen, a motivo della sua implicazione nella questione dei preti operai. Torn\u00f2 a Parigi definitivamente nel giugno 1962.\nDal settembre 1962 al dicembre prese parte al Concilio Vaticano II come teologo del vescovo di Antsirabe (Madagascar). Particolarmente la \"Gaudium et Spes\" risente dell'influsso della teologia dell'incarnazione, della creazione, della \"praxis\", della storia, di padre Chenu, il cui ruolo nell'elaborazione del testo conciliare \u00e8 stato oggetto di studio, insieme alla sua teologia dell'incarnazione e dei segni dei tempi.\nTrascorse gli anni dopo il 1966 nuovamente nel convento di \"Saint-Jacques\". Mor\u00ec l'11 febbraio 1990, e i suoi funerali si tennero a \"Notre Dame\".\nPensiero.\nCome hanno dimostrato gli studi di Conticello, primo editore, la tesi di dottorato, \"De contemplatione\", contiene \"in nuce\" tutti gli aspetti, metodologici e teologici, del pensiero di P. Chenu. All'inizio del XX secolo il movimento modernistico aveva premuto per un rinnovamento della teologia che tenesse conto delle conquiste e delle istanze del pensiero moderno. Esso per\u00f2 conteneva elementi inaccettabili per la Chiesa cattolica, e per questo fu condannato da Pio X. Certamente, la semplice condanna non risolveva del tutto le cose, perch\u00e9 era necessario recuperare ed accogliere il positivo: cosa che il Magistero della Chiesa fece nel Concilio Vaticano II.\nNel frattempo per\u00f2 Chenu e e Yves Congar insieme a altri intraprendenti teologi domenicani della scuola di Le Saulchoir tentarono la rischiosa impresa di compiere l'opera di recupero e di integrazione nella teologia cattolica e tomista. Convinti della bont\u00e0 della loro impresa, essi polemizzarono con la tradizionale teologia scolastica che preferiva starsene al sicuro in posizioni consolidate da secoli, e faceva fatica o addirittura si rifiutava di vedere gli aspetti positivi nel modernismo.\nLa polemica suscitata dalla \"Une Ecole de th\u00e9ologie\".\nChenu era un fervente tomista ed era certo che l'impianto di Tommaso d'Aquino sarebbe stato capace di dare solidit\u00e0 e nuovo respiro al nuovo tentativo. Tommaso stesso aveva ripetutamente fatto sua l'affermazione dell'Ambrosiaster: \"Veritas, a quocumque dicatur, a Spiritu Sancto est\" (\"La verit\u00e0, da chiunque venga detta, viene dallo Spirito Santo\").\nMa l'atteggiamento polemico emergente nell'opuscolo \"Une Ecole de th\u00e9ologie\" gli caus\u00f2 la censura vaticana. Gli si obiettava che la teologia \u00e8 essenzialmente scienza e non \u00e8 \"una spiritualit\u00e0 che trova strumenti adeguati alla propria esperienza religiosa\", come sosteneva Chenu.\nDa Roma si temeva che Chenu potesse definire la fede semplicemente a partire da una vaga \"esperienza religiosa\", e non venisse concepita come adesione ad \"articoli di fede\" e a \"verit\u00e0 di fede\", a nozioni rivelate e dogmatiche.\nPer la Chiesa cattolica la fede nasce da un incontro con Cristo che illumina con la sua parola. C'\u00e8 l'esperienza, che \u00e8 senz'altro l'elemento soggettivo della fede, e c'\u00e8 anche il contenuto oggettivo, quello dell'adesione delle verit\u00e0 annunciate Cristo e dalla Chiesa.\nChenu non aveva mai negato che la teologia fosse scienza, e per questo sottoscrisse le proposizioni richieste, ma come dir\u00e0 in un'intervista a \"Jesus\" (gennaio 1990) \"sarebbe un grave handicap qualora il teologo diventasse un professore invece di essere un testimone\"; e ancora \"se la teologia non diventasse preghiera sarebbe soltanto un irradiamento scientifico\".\nIl timore del Sant'Uffizio \u00e8 oggi considerato eccessivo, dato che nello stesso libretto Chenu riconosceva che la scienza teologica si fonda sul dogma, mentre questi a sua volta si fonda sul \"dato rivelato\". Chenu, nel medesimo libretto, ricorda il passo di Rom : \"Fides ex auditu\", corrispondente all'originale greco \"pistis ex ako\u00e8s\" (\"la fede proviene dall'ascolto\"). Prendendo spunto da ci\u00f2, Chenu riconosce che \"la fede soprannaturale \u00e8 assenso a proposizioni determinate\", e che la \"formula dogmatica... \u00e8 incarnazione in concetti della Parola di Dio\". La teologia \u00e8 \"elaborazione razionale e scientifica del contenuto della fede\" e si avvale della logica e della metafisica, come del resto ha fatto Tommaso d'Aquino.\nPi\u00f9 avanti negli anni Chenu disse ad un gruppo di giovani frati domenicani che in lui a quei tempi c'erano come due anime: uno Chenu studioso, pacato, metodico ricercatore ed espositore della verit\u00e0, e un altro Chenu, battagliero, focoso, avventuroso per non dire avventuriero. In quel libretto prevalse il secondo Chenu, e nel suo aspetto meno simpatico e pi\u00f9 irritante.\nL'idea dell'incarnazione.\nUn'idea-chiave che illumina e muove tutta la teologia di Chenu, \u00e8 quella dell'\"incarnazione\".\nDa un punto di vista dogmatico, la parola si riferisce propriamente all'incarnazione del Verbo in Ges\u00f9 Cristo. Ma Chenu la applica come paradigma a tutta la realt\u00e0 che riguarda l'uomo: \"incarnazione\" \u00e8 l'unione dell'anima col corpo; \"incarnazione\" \u00e8 la Parola di Dio che si fa carne comunicandosi a noi mediante i concetti umani assunti da Cristo e dalla Chiesa; \"incarnazione\" \u00e8 il movimento per il quale lo spirito umano e la vita cristiana devono incarnarsi nel mondo, devono fecondarlo mediante il seme della Parola, devono farlo crescere mediante il fermento del Vangelo, devono umanizzarlo mediante il lavoro, la tecnica, l'arte, l'economia, la politica, la cultura animate dalla grazia divina.\nChenu presenta per il nostro tempo l'idea dell'avvento di una \"cristianit\u00e0 profano-cristiana\", che deve dare il cambio alla cristianit\u00e0 \"sacrale-cristiana\", nata con il Cristianesimo come \"religione di Stato\" al tempo di Costantino I e Teodosio I.\nL'avvento della cristianit\u00e0 \"profana\" per Chenu e per Maritain non ha nulla a che vedere con una profanazione del cristianesimo; esso corrisponde ad una crescita morale dell'umanesimo e della civilt\u00e0 cristiana, per i quali il creato, l'uomo e il mondo, con tutte le loro attivit\u00e0 e finalit\u00e0 naturali, come ricorda Tommaso d'Aquino, hanno un valore gi\u00e0 di per s\u00e9 e una legittima autonomia nei confronti del \"sacro\", ossia del soprannaturale. Essi pertanto servono al regno di Dio, proprio nella misura in cui, non senza l'aiuto della grazia, realizzano le loro legittime finalit\u00e0 naturali. Anche con queste prospettive, Chenu e Maritain precorrevano quelli che sarebbero stati gli insegnamenti conciliari circa la legittima autonomia delle realt\u00e0 terrene e secolari.\nLe masse operaie.\nUn'altra caratteristica della vita e del pensiero di Chenu \u00e8 stato il problema - sempre sentito come vivissimo - delle masse operaie, per le ingiustizie che subivano e per il fatto che erano state portate lontano da Dio. Fu cos\u00ec che egli appoggi\u00f2 con altri confratelli e con il consenso dei superiori francesi dell'Ordine il movimento dei cosiddetti preti operai.\nMa il movimento fu sconfessato da Roma, e Chenu, frenando il suo carattere irruente, si pieg\u00f2 alle disposizioni di Roma.\nQuesto interesse fattivo e generoso per i grandi problemi storici e sociali del proprio tempo costituisce una delle anime di Chenu, quella coraggiosamente e profeticamente attiva, accanto all'altra dello studioso dedicatosi soprattutto alle origini della teologia medioevale.\nL'approfondimento della teologia di Tommaso d'Aquino.\nChenu dedic\u00f2 molto del suo lavoro a definire la natura, le fonti, gli argomenti e lo scopo della teologia, non solo da un punto di vista speculativo, ma anche e soprattutto in relazione al suo divenire nel tempo, ai suoi condizionamenti storici, al suo contesto storico, ai suoi contenuti e fini storici. Congar, parlando del pensiero di Chenu, si rammaric\u00f2 giustamente che questi non avesse scritto una storia della teologia, ma ci avesse lasciato un solo capitolo, che \u00e8 \"La th\u00e9ologie au douzi\u00e8me si\u00e8cle\" (1957).\nIn questo campo \u00e8 notevole la sua opera \"L'Introduction \u00e0 l'\u00e9tude de saint Thomas d'Aquin\" (1950), nella quale vede Tommaso d'Aquino all'interno dei due grandi movimenti di rinnovamento evangelico e di ritorno alle origini cristiane proprio del Duecento: i Francescani e i Domenicani. Lo storico della filosofia Alain De Libera lo defin\u00ec un testo fondamentale nello studio di san Tommaso per generazioni di medievisti, di professione storici, filosofi o teologi.\nIl riferimento di san Francesco al Vangelo \u00e8 palese; pi\u00f9 problematico, a prima vista, potrebbe sembrare l\"'evangelisme\" di Tommaso d'Aquino. E invece Chenu, forte della sua preparazione storica, della sua sensibilit\u00e0 spirituale e della profonda conoscenza del carisma domenicano, riesce convincente al riguardo.\nChenu mostra come l'anima profonda della teologia tomista sia data da quell'ispirazione evangelica che \u00e8 alla base della vita e della spiritualit\u00e0 domenicana. Egli fa notare come sia l'Ordine Francescano come quello Domenicano sorgono insieme con la civilt\u00e0 medievale dei comuni del secolo XIII, caratterizzati dal movimento economico e culturale e dalla libert\u00e0. E ne sottolinea la differenza con il sistema feudale, caratterizzato da forte gerarchizzazione e da staticit\u00e0, di cui \u00e8 riflesso la vita monastica sorta proprio in quel periodo. Nell'Ordine domenicano questo nuovo umanesimo si realizza nella vita religiosa come comunit\u00e0 di fratelli intenzionati a dare testimonianza delle virt\u00f9 evangeliche nei nuovi ambienti cittadini, a contatto col popolo, al quale essi intendono annunciare la Parola di Dio sulla base di una solida preparazione teologica ed una forte esperienza contemplativa. L'evangelismo di Tommaso d'Aquino si spiega sulla base di questi intenti e nell'ambito di questo nuovo clima cristiano."}
{"id": "646158", "revid": "671029", "url": "https://it.wikipedia.org/wiki?curid=646158", "title": "Ranavalona I", "text": "L'efferatezza del suo regno le valse soprannomi come \"Ranavalona la Crudele\", \"Moderna Messalina\" e \"Bloody Mary\". Fu la prima sovrana regnante dell'isola: seguiranno Rasoherina, Ranavalona II e Ranavalona III.\nBiografia.\nAscesa al trono.\nRabodoandrianampoinimerina nacque nel 1778. Era una principessa del Regno di Menabe, figlia del principe Andriantsalamanjaka e di sua moglie, la principessa Rabodonandriantompo. Il matrimonio con suo cugino di secondo grado, Radama I, re dei Merina e sovrano del regno di Madagascar, fu quindi un mezzo politico per unificare i due regni malgasci sotto una sola corona. And\u00f2 in moglie a Radama I giovanissima. Si sospetta che abbia avvelenato il marito; certamente, appena dopo la morte di Radama, fece sterminare i parenti pi\u00f9 prossimi del re per eliminare eventuali altri pretendenti al trono.\nIl regno di Ranavalona.\nRanavalona I attu\u00f2 una politica di segno opposto rispetto ai suoi predecessori, Andrianampoinimerina e Radama, che si erano in gran parte ispirati alla cultura europea per riformare il regno Merina. La regina espulse e perseguit\u00f2 gli stranieri, i missionari ed i convertiti al Cristianesimo: tutti coloro che possedevano una bibbia erano condannati a morte. Le esecuzioni dei cristiani erano particolarmente truci; alcuni venivano fatti cadere dai dirupi, altri venivano coperti di pelle d'animale insanguinata e dati in pasto ai cani, altri ancora venivano legati in gruppi, con pesanti gioghi al collo, e lasciati a morire di fame nella foresta. La forma di esecuzione preferita di Ranavalona consisteva nel calare il prigioniero al fondo di un pozzo e poi ordinare ai soldati di versare nel pozzo catini d'acqua bollente. Si ritiene che circa 150.000 persone siano state giustiziate in questo modo; i cristiani malgasci ricordano il regno di Ranavalona come \"tany maizina\", \"il periodo in cui la terra era oscura\".\nCoerentemente con il suo approccio anti-europeo e anti-cristiano, Ranavalona restaur\u00f2 molte delle usanze tradizionali malgasce che Andrianampoinimerina e Radama avevano tentato di sradicare, come l'abitudine di avvelenare coloro che erano sottoposti a processo in modo che gli dei potessero provare la loro eventuale innocenza salvandoli.\nFine del regno.\nRanavalona era segretamente osteggiata dal figlio, Radama II, che simpatizzava per il cattolicesimo e per i circoli francesi di Antananarivo. Nel 1854 Radama II scrisse a Napoleone III chiedendogli di invadere il Madagascar e destituire la regina, e il 28 giugno 1855 firm\u00f2 un documento che concedeva a un uomo d'affari francese di nome Joseph Lambert il diritto esclusivo di sfruttamento delle risorse minerarie del Madagascar, delle foreste e del terreno inutilizzato. Nel 1857 Ranavalona svent\u00f2 un complotto ai suoi danni, che si ritiene fosse stato ordito proprio dal figlio. Radama II sal\u00ec al trono solo nel 1861, alla morte dell'ottantatreenne madre.\nLa regina fu tumulata nel Rova di Antananarivo."}
{"id": "646159", "revid": "1958640", "url": "https://it.wikipedia.org/wiki?curid=646159", "title": "Johann Hedwig", "text": "Riconoscimenti.\nAl nome di Johann Hedwig fu intitolata \"Hedwigia\", una rivista scientifica dedicata allo studio delle crittogame, fondata da Gottlob Ludwig Rabenhorst nel 1852 e cessata nel 1944. Una nuova serie, intitolata \"Nova Hedwigia\" viene pubblicata trimestralmente dal 1959. Sempre al nome di Hedwig \u00e8 intitolata la \"Hedwig medal\", assegnata ogni sei anni dalla \"International Association of Bryologists\" (IAB)."}
{"id": "646168", "revid": "98077", "url": "https://it.wikipedia.org/wiki?curid=646168", "title": "ADN Kronos", "text": ""}
{"id": "646169", "revid": "767487", "url": "https://it.wikipedia.org/wiki?curid=646169", "title": "Pepi, Luci, Bom e le altre ragazze del mucchio", "text": "Pepi, Luci, Bom e le altre ragazze del mucchio (\"Pepi, Luci, Bom y otras chicas del mont\u00f3n\") \u00e8 un film commedia spagnolo del 1980 di Pedro Almod\u00f3var dove egli esordisce come regista. Tra i titoli di testa delle vignette da egli disegnate, dato il suo passato di fumettista.\nTrama.\nPepi \u00e8 una ragazza medio borghese della Madrid post franchista che vive sola e mantenuta dalla sua famiglia. Scoperta dal suo dirimpettaio poliziotto, per delle piante di marijuana coltivate sul terrazzo, ella si offre sessualmente in cambio del silenzio.\nPer il danno economico subito, in quanto intendeva vendere la propria verginit\u00e0, Pepi progetta di vendicarsi ma il pestaggio del poliziotto non va come previsto, in quanto a farne le spese \u00e8 il fratello gemello dell'uomo. Ella allora fraternizza in incognito con la moglie del poliziotto, Luci, una casalinga frustrata originaria della Murcia, presentandole Bom, una sedicenne rockettara trasgressiva e con la quale inizia una relazione omosessuale.\nLuci per la giovane abbandona il tetto coniugale, in quanto ella pu\u00f2 soddisfare la propria istanza di sottomissione, che il marito geloso le nega. Dopo una parentesi di situazioni grottesche che interessano i personaggi, il poliziotto raggiunge la consorte pestandola duramente: avendo ritrovato l'asprezza virile che tanto desiderava, Luci torna dal marito e abbandona Pepi e Bom, ormai pronte a cominciare una nuova vita insieme."}
{"id": "646170", "revid": "110625378", "url": "https://it.wikipedia.org/wiki?curid=646170", "title": "Europa7", "text": ""}
{"id": "646172", "revid": "149485", "url": "https://it.wikipedia.org/wiki?curid=646172", "title": "Corrado Meloni", "text": "La carriera.\nFiglio del re del Palio di Siena della prima met\u00e0 del Novecento, Angelo Meloni detto \"Picino\", pure Corrado Meloni lega la propria fama alla celebre corsa senese, nonostante la sua carriera sia stata assai pi\u00f9 breve di quella del padre, con appena 9 Palii corsi (contro i 52 di Picino), nei quali ha riportato 2 vittorie.\nIl nome di \"Meloncino\" (diminutivo di un cognome, Meloni, divenuto celebre a Siena grazie al padre) si affaccia nella rassegna paliesca in occasione del Palio del 16 agosto 1932. A chiamarlo \u00e8 l'Onda, vincitrice gi\u00e0 al precedente Palio di Provenzano con il giovane Ganascia su Gobba e contrada dell'ultima vittoria del padre Picino (3 luglio 1930 su Lina). Il cavallo da montare \u00e8 Wally, soggetto non eccelso ma di discrete doti. In effetti l'Onda nutre qualche speranza di centrare il cappotto e da piena fiducia al giovane fantino viterbese.\nLa mossa si rivela estremamente laboriosa, specie per la presenza di varie contrade rivali: la Tartuca e la Chiocciola, ma pure la Torre, nemica dell'Onda da due anni, e dell'Oca, anch'essa in Piazza. Il mossiere Gino Sampieri \u00e8 costretto ad aprire tutte le tre buste e finalmente, nonostante la presenza dell'Onda al nono posto e della Torre di rincorsa, si raggiunge l'allineamento buono. La mossa premia proprio Meloncino, che mantiene saldamente la testa per tutto il primo giro. Al secondo San Martino viene per\u00f2 raggiunto e superato dal Nicchio con Tripolino su Ruello. La lotta tra i due fantini premia alla fine Tripolino, che grazie alla superiorit\u00e0 di Ruello, vince il suo primo Palio.\nLa buona prova di Meloncino non \u00e8 passata inosservata alle altre contrade, ma al Palio di Provenzano del 1933, il giovane fantino non corre. Il padre Angelo, infatti, decide di tentare un'ultima volta, prima di chiudere definitivamente la sua carriera in Piazza del Campo e Corrado non se la sente di gareggiare contro il genitore. Picino va nella Lupa e monta proprio Wally, lo stesso cavallo con cui il figlio Corrado aveva esordito l'anno prima. La Lupa \u00e8 una delle due grandi favorite: l'altra \u00e8 la Tartuca con il giovane Ganascia sul fortissimo Folco (che insieme a Panezio, cavallo degli anni settanta-ottanta, sar\u00e0 il pi\u00f9 vittorioso barbero del Novecento con ben 8 successi). Meloncino assiste dai palchi ad un Palio combattutissimo proprio tra il padre Picino e Ganascia: quest'ultimo, scattato in testa, viene in breve raggiunto dal grande veterano, partito di rincorsa. Ambedue i fantini sono noti per l'abilit\u00e0 col nerbo e difatti si apre a breve un violento duello a nerbate: Ganascia, assai pi\u00f9 giovane (25 anni contro i 53 di Picino) e quindi fisicamente pi\u00f9 forte del rivale, riesce al secondo San Martino a farlo cadere, sfinito, sul tufo, volando verso la vittoria. Ma Meloncino non digerisce l'atteggiamento di Ganascia e, a fine carriera, lo accusa duramente di essersi comportato in modo scorretto, nerbando un collega di 28 anni pi\u00f9 vecchio con ferocia inaudita. Ganascia non la prende bene e tra i due (pare anche per una rivalit\u00e0 in amore) nasce un profondo astio, mai placatosi negli anni a seguire.\nAd agosto Meloncino va all'Istrice, che gli affida la monta di Cesarina. Alla mossa Meloncino scatta terzo, preceduto proprio dalla Tartuca, che ancora corre con Ganascia su Folco, e dalla Lupa con Tripolino sul velocissimo Ruello. Meloncino tenta disperatamente di stare al passo delle battistrada, ma gi\u00e0 a San Martino cade. La delusione \u00e8 accentuata dalla vittoria dell'\"odiato\" Ganascia, che con Folco regala alla Tartuca uno storico cappotto.\nLa risposta di Meloncino non si fa per\u00f2 attendere. Rimasta impressionata per la determinazione e le indubbie doti del fantino laziale, la Civetta lo chiama in occasione del Palio del 2 luglio 1934. La contrada del Castellare, all'epoca la \"nonna\" del Palio, ha ricevuto in sorte Ruello e vuole in ogni modo vincere essendo a secco di vittorie da ben 41 anni. Meloncino ripaga pienamente la fiducia datagli dalla Civetta e al calar dei canapi scatta in testa, lanciando il velocissimo Ruello. Nelle retrovie \u00e8 proprio Ganascia, nel Drago su Folco, l'unico che riesce a tenere il passo della Civetta, ma il vantaggio del binomio del Castellare \u00e8 ormai incolmabile e Meloncino vince il suo primo Palio.\nPer il successivo Palio di agosto Meloncino viene chiamato dall'Oca, la storica contrada del padre Picino (4 vittorie con il giubbetto di Fontebranda). Il cavallo da montare \u00e8 ancora una volta Wally, che per\u00f2, nonostante il lotto dei barberi scelto dai capitani alla Tratta non sia dei migliori, non pare tra i favoriti. La corsa passer\u00e0 alla storia per la traumatica rottura del solido patto di alleanza che in quegli anni stava facendo incetta di vittorie, il \"TONO\" (sigla che indicava le iniziali delle quattro contrade che vi prendevano parte, ovvero la Tartuca, l'Oca, il Nicchio e l'Onda). Delle 4 contrade alleate corrono solo Oca e Nicchio, le quali, dopo una breve valutazione del livello dei propri barberi, si accordano per una vittoria dell'Oca. Dopo le prime prove, per\u00f2, il cavallo del Nicchio, Lampo, si rivela a dispetto dei pronostici un cavallo assai veloce e il fantino nicchiaiolo, Pietro De Angelis detto \"Pietrino\" si lascia scappare qualche parola che inganna i propri contradaioli. Pietrino non ha alcuna intenzione di rinunciare ai soldi promessigli dall'Oca, ma alcuni contradaioli del Nicchio, vedendolo fiducioso di Lampo, pensano che il fantino voglia tirare a vincere. La carriera vede proprio Nicchio e Oca partire in testa: per quanto il cavallo del Nicchio paia nettamente superiore, Pietrino trattiene in maniera assai vistosa Lampo e all'ultimo Casato fa passare Meloncino e Wally, che portano il cencio in Fontebranda. I nicchiaioli, che erano ormai certi della vittoria, sono in preda alla delusione e alla collera e non la prendono bene. Pietrino viene aggredito e i suoi abiti civili, lasciati nella stalla del Nicchio, vengono appesi ai fili della luce. Inoltre a Fontebranda, mentre impazza la festa per la vittoria dell'Oca, sbucano improvvisamente decine di contradaioli del Nicchio: in breve si scatena una rissa furibonda tra ocaioli e nicchiaioli e di l\u00ec a poco l'alleanza tra le due contrade viene rotta, trasformandosi in una vera e propria rivalit\u00e0 che fa crollare anche il TONO. Solo negli anni cinquanta, quando si riacutizzeranno i malumori tra il Nicchio e il vicino Montone, le due contrade si riappacificheranno.\nIn ogni caso la seconda vittoria regala a Meloncino un primato non indifferente, il cappotto personale, che nel novecento era riuscito, prima di lui, solo a 5 fantini.\nDopo un anno senza vittorie, Meloncino torna alla ribalta il 16 agosto 1936. A chiamarlo \u00e8 la Pantera, che nutre ambizioni di vittoria avendo ricevuto in sorte Ruello. All'epoca legata all'Aquila da una solida alleanza, la Pantera chiede aiuto alla contrada del Casato per l'incombente carriera. Il problema \u00e8 per\u00f2 rappresentato dal fatto che l'Aquila, che ha ricevuto in sorte la cavalla Rondinella, monta Ganascia. Un partito tra i due fantini \u00e8 pressoch\u00e9 impossibile e infatti Ganascia appare riluttante ad aiutare Meloncino nel Palio. Dopo una partenza incerta, Meloncino riesce a districarsi dalle retrovie e si lancia all'inseguimento della battistrada Drago. Ma, in piena rimonta, la Pantera viene duramente ostacolata dall'Aquila, con Ganascia pi\u00f9 che deciso a danneggiare l'odiato collega. Meloncino cade e si infortuna seriamente al ginocchio, tanto da essere ricoverato in ospedale con prognosi di 60 giorni. La rissa tra i due popoli a fine carriera \u00e8 inevitabile e contribuisce non poco ad incrinare i rapporti tra Aquila e Pantera, degenerati poi nel dopoguerra nella fiera rivalit\u00e0 che tutt'oggi divide le due contrade.\nMeloncino torna al Palio il 2 luglio 1937, quando monta di nuovo Ruello per l'Onda, grande favorita in quel Palio insieme alla Lupa (con \"Tripolino\" su \"Folco\"). La vittoria arride alla Lupa, ma l'Onda pu\u00f2 comunque tirare un sospiro di sollievo, visto che alla vigilia era data quasi per certa la vittoria della rivale Torre, che aveva stretto partiti con le altre contrade, partiti poi rotti la notte prima della carriera.\nDopo un anno di assenza, Meloncino corre a Siena il 16 agosto 1939. A chiamarlo \u00e8 l'Oca, che ha ricevuto in sorte Masina e cerca di contrastare la nemica Torre, decisa pi\u00f9 che mai a scuffiarsi dopo 29 anni di digiuno. La Torre, che monta Ganascia su Giacchino, stringe accordi con molte altre consorelle e riesce, grazie anche all'ostacolo dei fantini vendutisi a Salicotto nei confronti della favorita Selva, a tornare alla vittoria. Gli ocaioli hanno poco da rimproverare a Meloncino, il quale per\u00f2 non correr\u00e0 pi\u00f9 a Siena. Complice la guerra, che tiene la terra lontana dalla Piazza per ben 5 anni, quando riprende il palio (2 luglio 1945) Meloncino ha gi\u00e0 deciso di lasciare, piuttosto precocemente, la carriera di fantino.\nPresenze al Palio di Siena.\n\"Le vittorie sono evidenziate ed indicate in neretto.\""}
{"id": "646173", "revid": "2675", "url": "https://it.wikipedia.org/wiki?curid=646173", "title": "Iain M. Banks", "text": ""}
{"id": "646174", "revid": "14691", "url": "https://it.wikipedia.org/wiki?curid=646174", "title": "Rabodoandrianampoinimerina", "text": ""}
{"id": "646177", "revid": "729019", "url": "https://it.wikipedia.org/wiki?curid=646177", "title": "Franz Six", "text": "Biografia.\nGli studi.\nCompletati gli studi superiori nel 1930, s'iscrisse all'Universit\u00e0 di Heidelberg, facolt\u00e0 di scienze politiche. Laureatosi nel 1934 in filosofia, riceveva l'abilitazione al dottorato nel 1936 ed iniziava l'insegnamento all'Universit\u00e0 di K\u00f6nigsberg divenendo direttore di Stampa dell'associazione studentesca. Nel 1939 ebbe la cattedra di scienze politiche estere all'Universit\u00e0 di Berlino, \nIl nazismo.\nNel 1930 s'iscrisse al NSDAP e nel 1932 al SA; nel 1935 entrava nello SD (Sicherheitsdienst - sicurezza e intelligence delle SS), promosso poi a comandante dell\"'Amt VII del RSHA\", il Reichssicherheitshauptamt.\nDiventava quindi il responsabile dello stoccaggio e dell'immagazzinamento delle varie collezioni prese negli archivi e nelle biblioteche confiscate in quasi tutta l'Europa.\nNel settembre 1940, mentre si stava preparando l'invasione della Gran Bretagna (Operazione Seel\u00f6we), Six ebbe particolari attribuzioni nell'ambito dei servizi di sicurezza, in modo che, ad invasione avvenuta, con la carica di capo della polizia nazista, provvedesse alla deportazione in Germania degli inglesi abili al lavoro. Inoltre suo compito sarebbe stato quello di eliminare ogni possibile resistenza britannica; a tal scopo furono preparati piani per la creazione e l'impiego di alcuni Einsatzgruppen che avrebbero dovuto operare numerosi arresti appena sbarcati sull'isola. Proprio Six fu incaricato di crearli con comando a Londra, Manchester, Birmingham, Bristol e Liverpool.\nIl rinvio \"sine die\" dell'operazione permise a Six di dedicarsi alla Russia; vennero cos\u00ec istituiti quattro Einsatzgruppen, gruppi operativi con il compito di prendere ostaggi, appropriarsi di beni personali ed altro, cos\u00ec da fiaccare la resistenza del nemico. Il 20 giugno 1941 Six fu assegnato al Vorkommando di Mosca, \"Einsatzgruppe B\", che si rese colpevole dell'uccisione di 144 persone. Il 9 novembre fu promosso da Himmler SS-Oberf\u00fchrer per l'\"eccezionale servizio reso\".\nIl 31 gennaio 1945 fu promosso Brigadef\u00fchrer.\nFine della guerra.\nSix fu processato come criminale di guerra durante il Processo agli Einsatzgruppen del 1948. Condannato a 20 anni di carcere, la pena fu poi commutata a 10 anni, ma venne rilasciato nel 1952.\nNel 1961 testimoni\u00f2, rimanendo in Germania per timore di venire arrestato, al processo contro Eichmann da parte dello stato d'Israele; qualche anno dopo venne di nuovo indagato, dalla magistratura di Berlino, per implicazione nello sterminio degli ebrei ma il processo a suo carico venne definitivamente sospeso nel 1968.\nLavor\u00f2 come pubblicitario alla filiale di Mannesmann della Porsche-Diesel Motorenbau e quando questa chiuse i battenti trov\u00f2 impiego a Essen come consulente indipendente. Poco prima di morire si ritir\u00f2 in provincia di Bolzano, dove l'architetto nazista Hermann Giesler gli aveva costruito una casa.\nDa sottolineare il fatto che Six fu anche autore di articoli anti-semiti e contro la massoneria, di libri sulla politica britannica in Palestina."}
{"id": "646180", "revid": "93556", "url": "https://it.wikipedia.org/wiki?curid=646180", "title": "Philibert Tsiranana", "text": "Biografia.\nTsiranana nacque nella provincia di Mahajanga, sulla costa settentrionale del Madagascar. Apparteneva al gruppo etnico Tsimihety. Ebbe modo di studiare e divenne uno dei membri della Assemblea nazionale. Nel 1956, nel periodo della Legge quadro Defferre che prevedeva l'elezione di rappresentanti delle colonie francesi come primo passo verso la decolonizzazione, a Tsiranana fu assegnato uno dei tre seggi per i rappresentanti malgasci nell'Assemblea Nazionale Francese.\nContribu\u00ec alla fondazione del \"Parti des d\u00e9sh\u00e9rit\u00e9s de Madagascar\" (PADESM), un gruppo socialdemocratico moderato che sosteneva l'autonomia (non l'indipendenza) del Madagascar dalla Francia. Nel 1957 divenne vicepresidente del Consiglio Esecutivo, e nel 1958 Primo Ministro. Quando la Francia decise di concedere l'indipendenza al Madagascar, Tsiranana fu uno dei candidati alla presidenza, carica che ottenne nel 1959.\nTsiranana mise in atto una politica autoritaria e monopartitica; fu accusato anche di avere un approccio di conservazione dello \"status quo\", assecondando il predominio economico dei francesi in Madagascar. Nel 1971, il suo partito soffoc\u00f2 nel sangue un tentativo di ribellione da parte dei suoi oppositori. Nel 1972 ci fu una nuova protesta studentesca, anche questa soffocata; le nuove pressioni convinsero comunque Tsiranana a ritirarsi, e nello stesso anno nomin\u00f2 Primo Ministro in sua vece il generale Gabriel Ramanantsoa, per cedergli successivamente anche la presidenza. In seguito, Tsiranana rimase ai margini della vita politica malgascia."}
{"id": "646181", "revid": "508036", "url": "https://it.wikipedia.org/wiki?curid=646181", "title": "Panthera tigris sondaica", "text": "La tigre di Giava (Panthera tigris sondaica ) \u00e8 una sottospecie estinta di tigre che visse sull'isola indonesiana di Giava. Dichiarata estinta nel 1979, era una delle tre sottospecie insulari di questo animale. \u00c8 ritenuta da alcuni autori una delle sole due sottospecie di \"Panthera tigris\", insieme a \"P. t. tigris.\"\nDescrizione.\nLa tigre di Giava era molto piccola se paragonata alle altre sottospecie dell'Asia continentale, ma era tuttavia pi\u00f9 grande della tigre di Bali. I maschi pesavano in media 100\u2013140\u00a0kg e misuravano 200\u2013245\u00a0cm di lunghezza. Le femmine erano pi\u00f9 piccole e pesavano circa 75\u2013115\u00a0kg.\nAveva naso lungo e sottile, piano occipitale piuttosto stretto e carnassiali relativamente lunghi. Di solito aveva strisce lunghe e sottili, poco pi\u00f9 numerose di quelle della tigre di Sumatra.\nLe piccole dimensioni corporee di questa sottospecie erano dovute sia alla regola di Bergmann che alle dimensioni delle prede esistenti a Giava, dove vivono Cervidi e Bovidi pi\u00f9 piccoli di quelli presenti sul continente. Ciononostante, il diametro delle impronte era maggiore di quello delle tracce lasciate dalla tigre del Bengala, diffusa in Bangladesh, India e Nepal.\nDistribuzione e habitat.\nAlla fine del XVIII secolo, le tigri di Giava abitavano quasi tutta l'isola. Intorno al 1850, questi animali erano ancora cos\u00ec numerosi da essere considerati un flagello dagli uomini stanziati nelle aree rurali. Verso il 1940, per\u00f2, le tigri si erano ormai ritirate sui monti e nelle foreste pi\u00f9 remote. Attorno al 1970, le uniche tigri conosciute vivevano soltanto nella regione del Monte Betiri (1192 m), la vetta pi\u00f9 alta del sud-est dell'isola, disabitata a causa del terreno scosceso e accidentato. Nel 1972 quest'area, vasta 500\u00a0km\u00b2, venne dichiarata riserva naturale. Proprio all'interno del parco, nel 1976, vennero avvistate le ultime tigri.\nBiologia.\nLa tigre di Giava catturava soprattutto sambar dalla criniera, banteng e cinghiali, pi\u00f9 raramente Anatidi e rettili. Non sappiamo nulla sul suo periodo di gestazione, n\u00e9 sulla sua speranza di vita in natura o in cattivit\u00e0. Fino alla seconda guerra mondiale, alcuni esemplari vennero ospitati in alcuni zoo indonesiani, ma questi vennero chiusi durante la guerra. Al termine del conflitto, le tigri di Giava si erano gi\u00e0 fatte cos\u00ec rare che per gli zoo era divenuto pi\u00f9 facile procurarsi delle tigri di Sumatra.\nEstinzione.\nAgli inizi del XX secolo, a Giava vivevano 28 milioni di persone. La produzione annua di riso non bastava per soddisfare i bisogni alimentari di una popolazione in crescente aumento, cos\u00ec, nell'arco di 15 anni, un'estensione di terra pari al 150% di quella gi\u00e0 coltivata, venne disboscata per far spazio alle coltivazioni. Nel 1938, le foreste ricoprivano il 23% dell'isola. Nel 1975 solo l'8% delle foreste era rimasto intatto; nel frattempo, la popolazione umana aveva raggiunto gli 85 milioni. In questa terra ormai dominata dall'uomo, la scomparsa della tigre venne intensificata da varie circostanze ed eventi:\nUltimi tentativi per salvare la sottospecie.\nFino a met\u00e0 degli anni '60, le tigri sopravvivevano in tre aree protette, istituite tra gli anni '20 e '30: Ujung Kulon, Leuwen Sancang e Baluran. Per\u00f2, in seguito a un periodo di disordini civili, in queste zone non ne venne pi\u00f9 avvistata alcuna. Nel 1971, una vecchia femmina venne abbattuta in una piantagione nei pressi del Monte Betiri, nel sud-est dell'isola. Da allora in questa zona, ritenuta l'ultimo rifugio conosciuto di questi grandi felini, non \u00e8 pi\u00f9 stato avvistato nessun cucciolo. L'area venne dichiarata riserva naturale nel 1972; contemporaneamente venne istituito un piccolo gruppo di guardie addette a vigilare la zona e furono avviati quattro progetti di gestione dell'habitat. Il territorio della riserva, tuttavia, era severamente interrotto da due grandi piantagioni nelle vallate dei fiumi pi\u00f9 imponenti, zone che fornivano l'habitat pi\u00f9 adatto alle tigri e alle loro prede. Nel 1976, vennero trovate delle tracce nella parte orientale della riserva, grazie alle quali gli studiosi ipotizzarono la presenza di 3-5 tigri. All'epoca, in vicinanza delle piantagioni, sopravvivevano solo pochi banteng, ma i ricercatori non trovarono alcuna impronta di sambar dalla criniera, la preda preferita delle tigri.\nA partire dal 1979, a Meru Betiri non venne pi\u00f9 effettuato alcun avvistamento confermato di tigri. Nel 1980, Seidensticker e Suyono proposero di ingrandire la riserva naturale e di proibire del tutto qualsiasi intervento umano sul fragile ecosistema dell'area. L'Autorit\u00e0 per la Conservazione della Natura indonesiana mise alla pratica questi consigli nel 1982, dichiarando la riserva parco nazionale. Tuttavia, queste misure protezionistiche giunsero troppo tardi per salvare le poche tigri rimaste nella regione.\nNel 1987, un gruppo di 30 studenti dell'Universit\u00e0 Agraria Indonesiana di Bogor (Istituto Pertanian Bogor) condusse una spedizione nel Parco nazionale di Meru Betiri. In gruppi di cinque pattugliarono l'intera area e trovarono escrementi e impronte di tigre.\nNel 1984, una tigre venne uccisa nell'ovest dell'isola, nella Riserva di Halimun, oggi integrata nel Parco nazionale del Monte Halimun Salak; sempre nella stessa zona, nel 1989 vennero trovate delle impronte di dimensioni paragonabili a quelle di una tigre. Tuttavia, nel 1990 una spedizione di sei biologi non riusc\u00ec a trovare alcuna prova diretta della presenza del felino.\nUna spedizione successiva, effettuata nell'autunno del 1992 nel Parco nazionale di Meru Betiri con il supporto del WWF Indonesia, utilizz\u00f2 per la prima volta delle trappole fotografiche. Tra il marzo del 1993 e il marzo del 1994 vennero posizionate delle macchine fotografiche in 19 siti, ma nessuna di esse riusc\u00ec a riprendere una tigre. Durante questo periodo, inoltre, non venne trovata alcuna impronta dell'animale. Dopo la pubblicazione del resoconto finale dello studio, la tigre di Giava venne dichiarata estinta.\nTuttavia, le continue voci della presunta sopravvivenza delle tigri nel Parco nazionale di Meru Betiri convinsero il capo delle guardie forestali Bapak Indra Arinal a iniziare un'altra ricerca. Nell'autunno del 1999, uomini del \u00abProgetto Tigre di Sumatra\u00bb istruirono dodici membri dello staff del parco all'impiego delle trappole fotografiche e alla tecnica per mappare le osservazioni. L'associazione canadese \u00abFondazione Tigre\u00bb forn\u00ec alcune macchine fotografiche a infrarossi. Malgrado un anno di lavoro, gli uomini del parco non riuscirono a immortalare nessuna tigre: ripresero solo poche immagini di prede e di numerose bande di bracconieri.\nPresunti avvistamenti.\nMalgrado la tigre di Giava sia ormai stata dichiarata estinta, ogni tanto voci di presunti avvistamenti rinfocolano l'entusiasmo di chi non si \u00e8 rassegnato a credere nella sua scomparsa.\nNel 1995, alcuni abitanti del villaggio di Resapombo dichiararono di aver avvistato una tigre con i piccoli sui monti di Purworejo Blitar, nella provincia di Giava Orientale. Sempre secondo altre voci, cuccioli appartenenti a questa sottospecie sarebbero stati venduti al mercato di Malang, dove ancora oggi si trova qualsiasi sorta di animale.\nNel novembre del 2008, venne trovato il corpo non identificato di una escursionista, apparentemente uccisa da una tigre, sui monti del Parco nazionale del Monte Merbabu, nella Provincia di Giava Centrale. Gli abitanti che ritrovarono il corpo dichiararono inoltre di aver visto delle tigri nelle vicinanze.\nVoci di un altro presunto avvistamento sono giunte dalla Reggenza di Magetan, nella Provincia di Giava Orientale, nel gennaio del 2009. Alcuni abitanti del luogo sostennero di aver visto una femmina con due piccoli nei pressi di un villaggio adiacente al Monte Lawu, provocando il panico tra gli abitanti della regione. Le autorit\u00e0 locali trovarono anche alcune impronte fresche sul luogo, ma al loro arrivo gli animali erano gi\u00e0 scomparsi.\nNell'ottobre del 2010, in seguito all'eruzione del Monte Merapi, due indonesiani raccontarono di aver trovato le impronte di un grosso felino sulla cenere vulcanica; gli abitanti credettero di aver a che fare con una tigre o un leopardo che girovagava tra le fattorie abbandonate in cerca di cibo. Il personale del vicino parco nazionale, per\u00f2, dopo aver esaminato le impronte, sostenne che molto probabilmente non appartenevano a una tigre."}
{"id": "646187", "revid": "287204", "url": "https://it.wikipedia.org/wiki?curid=646187", "title": "Marca Futsal", "text": "LAssociazione Sportiva Dilettantistica Marca Futsal \u00e8 stata una squadra italiana di calcio a 5 con sede a Castelfranco Veneto. Inizialmente nota come Treviso calcio a 5; dal 2005 al 2014 prima come Marca Trevigiana e poi come Marca Futsal ha vissuto i suoi anni di maggiore gloria, laureandosi campione d'Italia nelle stagioni 2010-11 e 2012-13.\nStoria.\nLe origini.\nFondata da un gruppo di amici di Silea sull'onda dell'entusiasmo seguito ai Mondiali di calcio del 1990, dopo cinque stagioni di attivit\u00e0 amatoriale nel 1997 lo Sporting Club Silea si affilia alla FIGC, vincendo immediatamente il campionato e approdando cos\u00ec in Serie C1. La vittoria della massima categoria regionale (2001-02), giunta in concomitanza con l'affermazione nella Coppa Italia regionale, proietta La Marca Treviso in Serie B nazionale. In seguito all'ingresso di alcuni nuovi soci provenienti dalla Alta Marca, nel 2002 la societ\u00e0 cambia nuovamente nome in Treviso Calcio a 5, spostando il campo da gioco al PalaCicogna di Ponzano Veneto. Il nuovo assetto societario porta i frutti sperati e appena due anni pi\u00f9 tardi la squadra vince il campionato di Serie B 2003-04, giungendo anche alla semifinale di Coppa Italia di categoria, dove \u00e8 tuttavia eliminata dal Palextra Fano.\nSerie A2.\nNella stagione 2004-2005 disputa la prima annata nella seconda divisione nazionale, classificandosi sesta. \nA luglio dell'anno successivo, vi \u00e8 il cambio di denominazione in Marca Trevigiana Calcio a 5; con il nuovo presidente Massimo Bello e la sponsorizzazione da parte della Seep, la Marca Trevigiana conquista i play-off contro il Pescara Sport Five che la elimina 2-4 7-3 dopo i tempi supplementari. Nella stagione 2006-2007 la Marca Trevigiana disputa nuovamente la Serie A2; le gare interne sono giocate al \"PalaMazzalovo\" a Montebelluna. La squadra giunge alla finale della Coppa Italia di Serie A2 con la possibilit\u00e0 di disputare la gara sul proprio campo di Montebelluna, sede della \"final eight\", ma la formazione veneta \u00e8 sconfitta per 5-3 dopo i tempi supplementari dalla Napoli Barrese. Nella medesima stagione la squadra per\u00f2 ottiene la storica promozione alla Serie A e la possibilit\u00e0 di disputare i play-off per lo scudetto, dopo aver terminato la stagione regolare al primo posto davanti al Cadoneghe Futsal con 66 punti frutto di 21 vittorie, 3 pareggi e solo due sconfitte. Nei play-off la Marca segna due record storici a tutt'oggi ineguagliati: \u00e8 infatti la prima ed unica formazione di Serie A2 a giungere al secondo turno dopo aver sconfitto agli ottavi di finale il Bisceglie, quinto classificato nella massima serie. La squadra di Ramiro L\u00f3pez D\u00edaz lo migliora ulteriormente eliminando nei quarti di finale i campioni d'Italia dell'Arzignano Grifo battuti due volte consecutive al PalaTezze di Arzignano. Conclude il cammino contro i futuri campioni della Luparense, dopo avere perso in casa e pareggiando in trasferta.\nSerie A.\nNella stagione 2007-2008 la Marca conclude la stagione regolare al 5\u00ba posto e viene eliminata ai quarti dei play off dalla Lazio. Dopo un anno di lavoro, il 2 dicembre 2008 la Marca esonera l'allenatore brasiliano S\u00e9rgio Benatti e richiama il tecnico della promozione nella massima serie Ramiro Lopez Diaz. Nel febbraio 2009 nella \"final eight\" di Coppa Italia la squadra viene eliminata in semifinale dall'Arzignano dopo aver battuto ai quarti il Napoli ai supplementari. Il 28 maggio 2009, nella gara 3 della semifinale play-off, la Marca perde ai rigori 9-8 (dopo che i supplementari erano terminati con un palpitante 4-4) contro il Montesilvano, dando quindi l'addio al sogno scudetto. Nel luglio del 2009 c'\u00e8 ancora un cambio di nome: da Marca Trevigiana a Marca Futsal.\nPer il campionato 2009-10 con l'acquisto di cinque giocatori di grandissimo livello quali Edgar Bertoni, Jonas Pinto Junior, Alexandre Feller e da dicembre anche Fernando Grana e M\u00e1rcio Brancher, la Marca si candidava come principale rivale della Luparense nella lotta al tricolore.\nL'8 marzo 2010 conquista per la prima volta la Coppa Italia battendo in finale il Napoli Vesevo per 3-2 con reti di Bertoni, Duarte e Brancher.\nDopo aver dominato in lungo e in largo la \"regular season\", la Marca perde malamente in casa la finale scudetto per 6-1 contro il Montesilvano in una serata davvero maledetta per i colori bianconeri.\nIl fallimento in campionato ridisegna la rosa con le partenze degli esperti Grana, Brancher, De Nichile e Cristiano Scandolara.\nIl 2009-2010 segna anche un importante traguardo a livello giovanile con l'approdo alle Semifinali Scudetto dell'Under 21 sempre guidata da Ramiro L\u00f3pez D\u00edaz e con Wellington Coco anima della squadra che con i vari Dal Cin, Fraccaro, Caverzan, Bounar, Magaton, Bazzerla, Vyshka, Boffo, Buratto e Zonta ha dovuto cedere il passo solo alla pi\u00f9 brasiliana Aosta sconfitta poi in finale dal CLT Terni.\nIl colpo del mercato della stagione 2010-2011 \u00e8 il pivot della nazionale italiana Alessandro Patias, ma soprattutto cambia la guida della squadra affidata ora all'emergente Tiago Polido.\nCon il nuovo tecnico la Marca trova subito la prima importante affermazione: la Supercoppa italiana (calcio a 5), in casa dei campioni d'Italia del Montesilvano, con un secco 3-0 siglato da Wilhelm, Bellomo e Nora. La formazione trevigiana non riesce per\u00f2 a difendere la coppa Italia persa in finale con la Lazio dopo i tempi supplementari.\nLa squadra chiude nettamente prima la regular season subendo solo una sconfitta. Nei play-off supera prima il Putignano, poi i campioni in carica del Montesilvano e in finale contro il sorprendente Pescara vince la serie 3-1 (4-3, 2-1, 1-2, 7-1) aggiudicandosi cos\u00ec per la prima volta lo scudetto.\nNella stagione successiva viene tesserato il leggendario Adriano Foglia, per sostituire Patias ceduto all'Asti. La Marca conquista immediatamente la Supercoppa italiana. In Coppa UEFA giunge terza mentre in campionato arriva seconda nella \"regular season\" e perde nella finale scudetto contro la Luparense dopo cinque gare.\nNel 2012-13, la stagione non parte nel migliore dei modi. Nonostante un mercato di primo livello con gli acquisti del nazionale spagnolo Borja Blanco, del pivot Chimanguinho e dell'azzurro Marco Ercolessi, il tecnico Tiago Polido rassegna le dimissioni a due giorni dalla prima partita di campionato, sostituito dal suo secondo Sylvio Rocha che guida la squadra fino al 4 gennaio 2013 quando viene esonerato dalla societ\u00e0. Gli subentra Julio Fernandez, che traghetta la squadra nelle zone alte della classifica. Una serie di infortuni penalizzano il team che interrompe la sua serie positiva ed arriva ai play-off scudetto come quinta classificata nella \"regular season\". Nonostante i pronostici non favorevoli, qui comincia il vero capolavoro dei bianconeri che battono nei quarti di finale la Cogianco Genzano (3-2 e 4-2) e sconfiggono in semifinale il favoritissimo Asti (2-2 e 3-2). Gli avversari che si trovano davanti per l'ultimo verdetto, sono i cugini della Luparense. Anche qui i castellani, scrivono un capitolo di storia in quanto sono la prima compagine italiana a mettere in cassaforte lo scudetto vincendo le prime tre finali e tutte ai tempi regolamentari.(3-2 /5-2/ 3-2). Per la Marca Futsal \u00e8 il secondo tricolore nel giro di tre anni.\nIn estate c'\u00e8 il cambio del main sponsor, da \"Hidrax\" a \"Pasta Zara\" ma soprattutto vi \u00e8 il trasloco alla Zoppas Arena che nella stagione 2013-14 ospita le partite interne della formazione castellana. Durante la sessione estiva, vengono acquistati diversi giocatori: Leit\u00e3o, Sergio, Andrei Dan, Luca Morassi, Fabian e il portiere Marco Zaramello, mentre lasciano la Marca Guilherme Kuromoto, Jonas, Bebetinho ma soprattutto le bandiere Fernando Wilhelm e Vin\u00edcius Duarte. Il 28 settembre avviene il debutto nel nuovo impianto in occasione della finale di Supercoppa italiana contro la Luparense persa per 7-3. \nLa settimana successiva volando in Ucraina per disputare la main round della Coppa UEFA. Nonostante un ottimo avvio con la vittoria sullo Sporting Paris per 4-0, nella seconda gara c'\u00e8 il giallo del 2-2 contro il Tulpar Kadagandy legato a un sessantesimo di secondo di gioco, con gli arbitri che nell'ultimo minuto di partita improvvisano un cronometraggio approssimativo perch\u00e9 il tabellone elettronico era fuori uso. La societ\u00e0 castellana reclamer\u00e0 che il contestato pareggio di Douglas al 19'59\" sia avvenuto a tempo scaduto. L'episodio si riveler\u00e0 decisivo nel prosieguo della competizione poich\u00e9 nella terza partita, i bianconeri perdono per 1-4 contro il Lokomoyiv Kharkiv che li appaia in classifica e supera il turno in virt\u00f9 degli scontri diretti. Il campionato inizia con due sconfitte ma la striscia di sette risultati utili consecutivi permette alla Marca di chiudere il girone d'andata al secondo posto in classifica ma soprattutto garantisce la qualificazione alla Coppa Italia. La ritrovata competitivit\u00e0 viene tuttavia infranta il 6 dicembre 2013 da un comunicato ufficiale della societ\u00e0 che sancisce il ridimensionamento della squadra a causa del disimpegno economico di uno dei principali sponsor. L'allenatore Fern\u00e1ndez fa ritorno in Spagna mentre tutti i giocatori sono ceduti. La prima squadra sar\u00e0 composta dai giovani della Under 21, laureatisi campioni d'Italia per la categoria allievi nella precedente stagione, e sar\u00e0 guidata in panchina da Leonardo Calmonte.\nColori e simboli.\nColori.\nI colori dell'uniforme della Marca, sono il nero e il bianco. La maglia principale \u00e8 a strisce verticali bianche e nere con pantaloncini normalmente bianchi, talvolta neri.\nSimboli ufficiali.\nStemma.\nIl logo della Marca Trevigiana era di forma ovale con una corona gialla e il nome della squadra scritto in primo piano, mentre sullo sfondo una striscia nera centrale e nei lati bianche e grigie rappresentavano i colori della squadra.\nIl primo logo della Marca Futsal era di forma rotonda e composto da una corona con il nome della squadra scritto sotto di essa, il tutto decorato con i colori tipici della squadra.\nLa versione attuale ha fatto la sua comparsa nel 2012: rispetto al precedente stemma si distingue per la comparsa del tricolore italiano (simbolo dello scudetto vinto), per l'inversione dei colori nelle colonne bianconere verticali e in generale, per le linee pi\u00f9 sottili e maggiormente arrotondate.\nStrutture.\nPalazzetto.\nRappresentando ideologicamente l'intera provincia di Treviso, nella sua storia la Marca Futsal ha giocato gli incontri interni in diversi impianti tra cui il PalaCicogna di Ponzano Veneto, il PalaMazzalovo di Montebelluna e la Zoppas Arena di Conegliano.\nPalmar\u00e8s.\nCompetizioni giovanili.\n2012-2013\nStatistiche e record.\nStatistiche di squadra.\nLa Marca Futsal \u00e8 l'unica squadra che \u00e8 arrivata a disputare le semifinali scudetto dopo aver vinto la serie A2. Questo record risulta tuttora imbattibile visto il nuovo regolamento.\nL'8 marzo 2008 la Marca ottiene il risultato record contro il Perugia vincendo 30-3. Il primo tempo si era chiuso sul risultato di 18-0. Inoltre per la prima volta nella sua storia il 15 aprile 2009 i trevigiani si sono ritrovati in testa solitari nella classifica della serie A.\nIl 26 novembre 2011 la Marca ha perso un'imbattibilit\u00e0 casalinga che durava da 540 giorni, a partire dal 5 giugno 2010."}
{"id": "646188", "revid": "1013865", "url": "https://it.wikipedia.org/wiki?curid=646188", "title": "Estuaire", "text": "La provincia di Estuaire \u00e8 una delle 9 province del Gabon, il capoluogo \u00e8 la citt\u00e0 di Libreville. Prende il nome dall'ampio estuario del fiume Gabon. \nSituata nella parte nord-occidentale del paese confina a nord-ovest e nord con la Guinea Equatoriale, a est con la provincia di Woleu-Ntem, a sud-est con la provincia di Moyen-Ogoou\u00e9, a sud-ovest con quella di Ogoou\u00e9-Maritime, a ovest si affaccia sull'Oceano Atlantico."}
{"id": "646194", "revid": "119732843", "url": "https://it.wikipedia.org/wiki?curid=646194", "title": "Arbitrati di Vienna", "text": "Col nome di Arbitrati di Vienna (o Premi di Vienna o Diktat di Vienna) sono note due decisioni arbitrali italo-tedesche del biennio 1938-1940 che assegnarono all'Ungheria notevoli incrementi territoriali ai danni di Cecoslovacchia e Romania, superando cos\u00ec definitivamente gli antichi equilibri del Trattato di pace del Trianon."}
{"id": "646206", "revid": "104485", "url": "https://it.wikipedia.org/wiki?curid=646206", "title": "Didier Ratsiraka", "text": "Fu presidente del Madagascar dal 15 giugno 1975 al 27 marzo 1993 e dal 9 febbraio 1997 al 5 luglio 2002.\nBiografia.\nDal 1972 al 1975, Ratsiraka fu ministro degli esteri nel governo filo-sovietico di Gabriel Ramanantsoa. Nel giugno 1975 fu nominato dal Direttorio Militare per governare il paese. Ratsiraka continu\u00f2 la politica socialista cominciata da Ramanantsoa, avviando una strategia di statalizzazione delle imprese private e una \"malgascizzazione\" del sistema scolastico, ancora fortemente influenzato dalla cultura francese. Nel 1977 il partito di Ratsiraka, l\"'Avant-garde de la R\u00e9volution Malgache\" (AREMA), divenne l'unico partito legale; la libert\u00e0 di stampa nel paese fu fortemente limitata e l'opposizione, in generale, messa a tacere.\nLa rivoluzione socialista da lui intrapresa gener\u00f2 nel paese una crisi economica pesantissima che lo costrinse ad appellarsi al fondo monetario internazionale nel 1980. Verso la fine degli anni 1980, il regime di Ratsiraka cominci\u00f2 a vacillare a causa del forte declino economico del Paese e di pressioni interne e internazionali. Ratsiraka cominci\u00f2 a riformare gradualmente la sua politica in senso liberale, e cambi\u00f2 il nome del proprio partito (mantenendo l'acronimo) in \"Andry sy Rihana Enti-Manavotra an'i Madagasikara\" (\"pilastro e struttura della salvezza del Madagascar\").\nFu abolita la censura sulla stampa e vennero legalmente riconosciuti diversi partiti dell'opposizione. In questo clima pi\u00f9 aperto, il movimento di opposizione Hery Velona, guidato da Albert Zafy, cominci\u00f2 ad acquisire forza, specialmente nella provincia di Antananarivo. Le proteste portarono anche ad alcuni scontri sanguinosi con le forze dell'ordine, come quello di Iavoloha nel 1991, dove morirono oltre 30 dimostranti. Nel 1991 Ratsiraka accolse le proteste degli oppositori rinunciando alla gran parte dei propri poteri e fondando delle istituzioni \"ad interim\" che accompagnarono il paese verso le prime elezioni multipartitiche, nel 1993, in cui Ratsiraka fu sconfitto da Zafy.\nNel 1996 Zafy sub\u00ec l\"'impeachment\" e le elezioni del 1996 riportarono Ratsiraka al potere con il 50,7% de consensi. In un nuovo impeto autoritaristico, il governo di Ratsiraka var\u00f2 una modifica della costituzione che aumentava notevolmente i poteri del presidente; la sua popolarit\u00e0 torn\u00f2 a declinare.\nAlle elezioni del 2001 Ratsiraka affront\u00f2 Marc Ravalomanana. Il risultato di sostanziale parit\u00e0 uscito dalle urne diede adito ad accuse di brogli elettorali da entrambe le parti. Ne segu\u00ec una crisi che alcuni osservatori definirono una vera e propria \"guerra civile\", con connotazioni etniche: Ravalomanana, appartenente al popolo Merina, aveva l'appoggio della provincia di Antananarivo, e Ratsiraka, di etnia Betsimisaraka, era sostenuto da diverse province della costa. Alla fine Ravalomanana ebbe la meglio; il 5 luglio 2002 Ratsiraka fu costretto all'esilio in Francia. Gli fu permesso rientrare in Madagascar nel 2011.\nMuore il 28 marzo 2021 per un'influenza."}
{"id": "646208", "revid": "1013865", "url": "https://it.wikipedia.org/wiki?curid=646208", "title": "Haut-Ogoou\u00e9", "text": " \nLa provincia di Haut-Ogoou\u00e9 \u00e8 una delle 9 province del Gabon, il capoluogo \u00e8 la citt\u00e0 di Masuku (o Franceville). \nLa provincia \u00e8 situata nella parte orientale del paese e confina a nord con la provincia di Ogoou\u00e9-Ivindo, a est e a sud con la Repubblica del Congo e ovest con la provincia di Ogoou\u00e9-Lolo."}
{"id": "646209", "revid": "2519", "url": "https://it.wikipedia.org/wiki?curid=646209", "title": "Masuku", "text": ""}
{"id": "646211", "revid": "277947", "url": "https://it.wikipedia.org/wiki?curid=646211", "title": "James Whale", "text": "Dopo aver raggiunto la fama internazionale con il dramma teatrale\" Journey's End\", cominci\u00f2 a lavorare come regista cinematografico trasferendosi a Hollywood agli albori del cinema sonoro; dopo alcune collaborazioni minori fu notato da Carl Laemmle Jr., produttore degli Universal Studios, che gli propose nel 1931 di realizzare \"Frankenstein,\" primo adattamento cinematografico sonoro dell'omonimo romanzo di Mary Shelley che si rivel\u00f2 poi un successo, inaugurando una lunga serie di film oltre che una mitologia e uno stile che ebbero vasta influenza nelle successive pellicole di genere horror. Negli anni successivi ottenne la definitiva consacrazione internazionale con i film \"L'uomo invisibile\" e \"La moglie di Frankenstein\", che, insieme al \"Frankenstein\" del 1931, furono in seguito oggetto di numerosi sequel e remake. Dotato di qualit\u00e0 geniali di composizione e concentrazione drammatica, \u00e8 considerato uno degli innovatori del cinema americano. Fu uno dei primi gay dichiarati del mondo di Hollywood e per questo fu oggetto di scherno e di emarginazione al punto da essere sbeffeggiato come \"Queen of Hollywood\". Dopo la sua morte, nonostante avesse diretto anche film di genere diverso, il suo nome rest\u00f2 legato ai film di genere horror e fantascientifico che ne avevano determinato il successo agli inizi della carriera come \"L'uomo invisibile\" e i due su \"Frankenstein\", entrati nell'immaginario collettivo.\nBiografia.\nGiovent\u00f9.\nSesto di sette figli, suo padre era un operaio metallurgico e sua madre un'infermiera. Non volendo seguire i suoi fratelli nel lavoro in miniera, inizi\u00f2 a lavorare come ciabattino. Mostrando un certo talento come compositore di canzonette, utilizz\u00f2 i suoi guadagni extra per frequentare le scuole serali della \"Dudley School of Arts and Crafts\".\nNell'ottobre del 1915, allo scoppio della prima guerra mondiale, si arruol\u00f2 nell'esercito dove raggiunse il grado di tenente; fatto prigioniero nel 1917, trascorse il periodo di prigionia scoprendo il suo talento come organizzatore e direttore di spettacoli teatrali. Dopo l'armistizio, ritorn\u00f2 a Birmingham e si dedic\u00f2 al teatro professionale e, sotto la tutela dell'attore-manager Nigel Playfair, lavor\u00f2 come attore, scenografo e costruttore, direttore di scena e regista. Dal 1924 al 1925 ebbe una relazione con l'artista Doris Zinkeisen, conosciuta nel 1922.\nGli inizi.\nNel 1928 gli venne offerto di dirigere due rappresentazioni teatrali del dramma \"Journey's End\" per la Stage Society, una societ\u00e0 teatrale che organizzava spettacoli domenicali. Diviso in tre atti, lo spettacolo si svolgeva tutto nel ricovero ufficiali di una trincea inglese a Saint Quentin nel marzo 1918, alla vigilia di una grande offensiva tedesca. Debutt\u00f2 all'Apollo Theatre di Londra il 10 dicembre 1928, soprattutto grazie al patrocinio di George Bernard Shaw, divenendo in breve un successo di proporzioni internazionali, con 594 repliche al Savoy Theatre di Londra, dove lo spettacolo si era trasferito a gennaio 1929.\nPrima del suo vero e proprio debutto cinematografico con la trasposizione di \"Journey's End\", collabor\u00f2 a due lungometraggi come curatore di dialoghi ma senza essere accreditato; il primo film fu \"The Love Doctor\" (1929) di Melville W. Brown e il secondo fu il kolossal \"Gli angeli dell'inferno\" (1930), prodotto da Howard Hughes, il quale volle assolutamente Whale per girare le scene sonore, poich\u00e9 il film era muto e solo in un secondo momento fu rigirato tutto in sonoro. Nel 1930, approfittando dei ritardi del film, fece uscire il suo primo film, la trasposizione cinematografica di \"Journey's End\". La pellicola fu anche il debutto cinematografico di Colin Clive, voluto fortemente dallo stesso Whale per sostituire Laurence Olivier.\nIl 1931 fu l'anno della svolta in quanto firm\u00f2 un contratto di cinque anni per gli Universal Studios di Carl Laemmle Jr., il quale riteneva Whale l'unico regista in grado di portare la Universal al livello delle altre major come la MGM e la Warner Bros.. Gli venne quindi affidata la regia di un film da tempo sospeso come \"La donna che non si deve amare\", prima trasposizione cinematografica dell'omonimo dramma teatrale di Robert E. Sherwood del 1930. Dopo aver rifiutato una prima sceneggiatura, Whale inizi\u00f2 la lavorazione del film. Con un budget davvero limitato (solo 252.000 $), complet\u00f2 la pellicola in 26 giorni e riusc\u00ec a far risparmiare 50,000 $.\n\"Frankenstein\".\nLaemmle Jr. aveva un enorme rispetto per Whale e lo propose come regista per \"Frankenstein\", tratto dall'omonimo romanzo di Mary Shelley e dal suo adattamento teatrale \"Frankenstein: an Adventure in the Macabre\" di Peggy Webling del 1927. Whale si occup\u00f2 di ogni aspetto della produzione (dalle riprese al sonoro, dal cast alle scenografie) ed era al corrente praticamente di ogni cosa che accadesse sul set. Ispirandosi al cinema espressionista, specialmente a pellicole come \"Il Golem\", \"Il Golem - Come venne al mondo\" e \"Il gabinetto del dottor Caligari\", rivisit\u00f2 parzialmente il romanzo originale, apportando alcuni cambiamenti (la creazione del mostro, l'ambientazione storica), e tent\u00f2 di porre l'accento sui pericoli del progresso scientifico e sulle tentazioni a cui l'uomo \u00e8 sempre soggetto e di cui \u00e8 spesso vittima. Fu Whale stesso a scegliere Boris Karloff per la parte del mostro. Un aneddoto racconta che lo scelse perch\u00e9 vedendolo in una stanza rimase affascinato dai tratti marcati del suo viso. Sempre al regista si deve la scelta di Colin Clive come dr. Henry Frankenstein.\nLa questione della paternit\u00e0 della caratterizzazione del mostro di Frankenstein \u00e8 controversa. Alcuni sostengono che l'idea fu di Whale e non di Jack Pierce il quale invece sostenne che era una sua creazione, anche se una volta ammise che fu frutto di un compromesso tra lui e Whale. Secondo il biografo di Whale, James Curtis, l'aspetto e l'interpretazione di Karloff furono influenzati dall'interpretazione di Whale del figlio pazzo di Charles Laughton nella produzione teatrale di \"A Man with Red Hair\" del 1928. Whale cerc\u00f2 nel complesso di non eccedere negli effetti troppo facili o nelle scene cruente. Realizz\u00f2 con \"Frankenstein\" un vero capolavoro del cinema dell'orrore, con un inizio volutamente scioccante per il pubblico del 1931, con la scena all'interno del cimitero tra tombe profanate e cadaveri trafugati. Girato dal 24 agosto al 3 ottobre 1931, il film usc\u00ec al cinema il 21 novembre e fu accolto da un'ondata di entusiasmo e consacr\u00f2 Whale fra i maestri del cinema dell'epoca.\nGli anni d'oro.\nSuccessivamente a \"Frankenstein\", diresse \"The Impatient Maiden\" (1932), ma il film fu un insuccesso di pubblico. Decise di ritornare al genere horror e, sempre nello stesso anno, complet\u00f2 \"Il castello maledetto\" ancora con Boris Karloff nel ruolo di protagonista. Questa pellicola, sebbene non abbia raggiunto neanche lontanamente il successo di \"Frankenstein\", ottenne ottime critiche e inaugur\u00f2 il filone dei film horror ambientati in case buie e terrificanti. Dopo il flop de \"Il bacio davanti allo specchio\", ritorn\u00f2 ancora al cinema fantastico con \"L'uomo invisibile\" (1933), dove ebbe carta bianca per la scelta dell'interprete principale che fu Claude Rains, un attore giovane con un solo film realizzato. Sfruttando efficacemente il comune immaginario sul potere dell'invisibilit\u00e0, Whale realizz\u00f2 una straordinaria pellicola che, seppur legata all'immaginario, appare tuttora psicologicamente credibile. Il film usc\u00ec nel 1933 e si rivel\u00f2 un grande successo, anche grazie agli effetti speciali di John P. Fulton e a una sceneggiatura fedele allo spirito del romanzo. \"L'uomo invisibile\" dar\u00e0 origine a vari seguiti e molti altri film trarranno spunto dal personaggio protagonista.\nIl successo di \"Frankenstein\" aveva da tempo convinto gli Universal Studios a realizzare un sequel. Laemmle cerc\u00f2 pi\u00f9 volte di convincere Whale a realizzalo ma questi evitava di farlo, evitando l'argomento e impegnandosi in altri progetti, \"A lume di candela\" (1933) e \"One More River\" (1934). Spieg\u00f2 di aver esaurito il tema del primo film, di averlo \"prosciugato\". Nonostante ci\u00f2, nel 1935, si convinse a dirigere comunque la pellicola a patto che avesse carta bianca, dalla sceneggiatura al cast, e che potesse avere a disposizione i mezzi necessari per realizzare un film molto pi\u00f9 elaborato del primo. Whale sugger\u00ec idee per il copione (il personaggio del Dottor Pretorius, la sequenza degli omini miniaturizzati e il prologo con Mary Shelley, Percy Bysshe Shelley e George Byron) e volle assolutamente Elsa Lanchester per il doppio ruolo di Mary Shelley e della moglie del mostro. Con \"La moglie di Frankenstein\", Whale approfond\u00ec gli aspetti umani e aggiunse tocchi di \"humour\" incrinando oltretutto i consueti clich\u00e9 dell'epoca, ad esempio con la figura della donna mostro, tra orrore e comicit\u00e0. Divenne il film pi\u00f9 provocatorio e sovversivo di Whale. La sua lavorazione fu accompagnata dalle preventive preoccupazioni degli Universal Studios che si adoperarono in ogni modo per eliminare qualsiasi riferimento religioso che potesse sconfinare nel blasfemo. Nonostante la censura imposta (furono tagliati complessivamente 15 minuti), la pellicola fu un grande successo di pubblico e con il tempo i critici finirono per considerarlo il capolavoro del regista britannico. Il successo del secondo capitolo su Frankenstein consacr\u00f2 definitivamente Whale nelle grazie di Laemmle. Per diverso tempo ebbe la possibilit\u00e0 di agire quasi come un cineasta indipendente. Ne sono una prova i suoi successivi lavori come \"Una notte d'oblio\" (1935) anche se, nonostante Whale lo reputasse uno dei suoi migliori lavori, non ebbe il successo sperato; con \"La canzone di Magnolia\" (1936), realizz\u00f2 quasi il sogno di creare film di prestigio avendo carta bianca.\nGli ultimi anni.\nQuando Laemmle vendette la Universal, le cose cambiarono e Whale si ritrov\u00f2 a lavorare per persone che non condividevano i suoi metodi. Fu relegato in posizione marginale e gli furono ristretti i finanziamenti e lo spazio di libert\u00e0 creativa. \"The Road Back\" (1937) segn\u00f2 l'inizio del declino della sua carriera. Questa pellicola fu l'ultima realizzata per la Universal; era un seguito di \"All'ovest niente di nuovo\". A causa di alcune pressioni dalla Germania, il film sub\u00ec grossi tagli e fu un flop. Whale fu accusato dell'insuccesso del film e cos\u00ec lasci\u00f2 per sempre la Universal. Dopo aver abbandonato gli studios, diresse solo B-movie, a eccezione de \"La maschera di ferro\" (1939) per il produttore indipendente Edward Small. All'inizio degli anni quaranta rivel\u00f2 a Hollywood la sua omosessualit\u00e0 e, colpito dalle dure critiche, per questo motivo decise di ritirarsi per sempre. Negli anni del suo ritiro tent\u00f2 un ritorno con il noir \"Hello Out There\" (1949), dal dramma di William Saroyan, che per\u00f2, nonostante le critiche positive da parte di Jean Renoir, John Huston e Charlie Chaplin, non trov\u00f2 un distributore.\nL'omosessualit\u00e0.\nSin da ragazzo James Whale sapeva cosa significasse avere inclinazioni artistiche in una citt\u00e0 industriale, in una famiglia operaia. Ne era cosciente prima ancora di viverlo da omosessuale. Era anche un artista, una persona sensibile, e, come tale, oggetto di scherno e di emarginazione. Per questo ebbe una vita sofferta, vivendo in un mondo dominato da pregiudizi verso gli omosessuali come quello degli anni trenta in America, una societ\u00e0 tendente ad emarginare tutto ci\u00f2 che non rientrava in certi canoni civili, spesso influenzati dai poteri stessi ecclesiastici. Durante la lavorazione di \"The Love Doctor\" (1929), Whale conobbe il produttore David Lewis, suo futuro compagno per 23 anni. Andarono a convivere insieme nel periodo in cui Whale era impegnato nella realizzazione del film \"La donna che non si deve amare\" (1931). Fu Lewis a suggerire a Whale di incontrare personalmente Boris Karloff per scoprire se era adatto per la parte del mostro di Frankenstein. All'inizio degli anni quaranta ammise pubblicamente la sua omosessualit\u00e0. Fu il primo a farlo nella Hollywood dell'epoca, scatenando critiche che lo amareggiarono al punto che decise di abbandonare per sempre il mondo del cinema. Lasci\u00f2 Lewis per un ragazzo venticinquenne, Pierre Foegel, che aveva assunto nel 1947 come autista personale. Lewis, seppur sconvolto dalla rottura, rimarr\u00e0 molto amico di Whale fino alla sua morte. Negli anni seguenti al suo ritiro, Whale non ebbe grandi contatti con il mondo esterno e il suo unico svago, oltre al teatro e alla pittura, fu quello di organizzare delle feste per soli uomini nella piscina della sua residenza.\nIl suicidio.\nA partire dal 1956 Whale inizi\u00f2 a soffrire di problemi di memoria causati da un ictus che aveva avuto conseguenze debilitanti. Si suicid\u00f2 annegandosi nella piscina della propria villa il 29 maggio 1957, all'et\u00e0 di 67 anni. Le sue ultime parole prima di morire furono rese note dall'ex-compagno Lewis solo alcuni anni dopo: \nLe circostanze della sua prematura morte furono oggetto di numerose congetture, sebbene il suo decesso sia ufficialmente classificato come \"probabile suicidio\". Tra le varie versioni formulate, una delle pi\u00f9 famose parla di morte per arma da fuoco; se cos\u00ec fosse non fu mai trovato n\u00e9 assassino n\u00e9 movente.\nInfluenza culturale.\nNel 1962 ebbe inizio il processo di riscoperta e rivalutazione delle sue opere. La sua storia \u00e8 descritta, anche se in forma romanzata, nel romanzo di Christopher Bram \"Father of Frankenstein\" (1955) e nella sua trasposizione cinematografica \"Demoni e dei\" con Ian McKellen nel ruolo del regista e Brendan Fraser in quello di un immaginario \"giardiniere\" di cui Whale si innamora.\nEstetica e stile.\nWhale fu un regista di grande talento che curava in maniera maniacale i dialoghi e la caratterizzazione dei personaggi. La sua esperienza come scenografo teatrale e come pittore gli permisero di contribuire in maniera determinante all'estetica del suoi film. Mentre molti registi dell'epoca non si occupavano della progettazione dei set, Whale aveva l'abitudine di dare suggerimenti per le scenografie solitamente con schizzi che dava poi da sviluppare al reparto addetto. Era molto meticoloso riguardo alle luci e alla posizione delle cineprese e a come l'inquadratura andasse riempita fino in cima. Infatti si nota un'incredibile verticalit\u00e0 nel progetto dei suoi set. Il suo stile si rif\u00e0 evidentemente agli stilemi e alle distorsioni del cinema espressionista tedesco dei primi del Novecento. Whale era un grande ammiratore di Paul Leni, figura chiave dell'espressionismo, e si ispir\u00f2 a lui per la realizzazione e lo sviluppo di \"Frankenstein\". Secondo il critico cinematografico Andrew Sarris, la carriera di Whale \u00abriflette le ambizioni stilistiche e le delusioni drammatiche di un espressionista\u00bb.\nPrimo regista a utilizzare il panning a 360 gradi, Whale \u00e8 ricordato principalmente per i suoi film horror. Nutr\u00ec, per\u00f2, sentimenti contrastanti verso di essi. Gli piacevano, ma non voleva essere bollato unicamente come regista di film dell'orrore. I migliori risultati della sua carriera sono frutto del lavoro coordinato con il direttore della fotografia John J. Mescall il quale realizz\u00f2 cinque film con lui. \"La moglie di Frankenstein\" \u00e8 il pi\u00f9 noto, in quanto segna l'apice dell'ultimo periodo di Whale alla Universal. Mescall usava un tipo di illuminazione da lui definita \"alla Rembrandt\", ossia una luce centrale e un'altra laterale a tre quarti della scena, per dare risalto al soggetto contro uno sfondo scuro. Assomigliava allo stile pittorico di Rembrandt, dove una luce direzionale crea i contorni e definisce le forme.\nTutte le opere del regista si concentrano sulla ricostruzione di suggestive atmosfere e sulla creazione di un meccanismo narrativo alquanto efficace, caratterizzato da un ritmo incombente che alterna con grande intelligenza elementi horror e gotici, ad altrettante scene di comicit\u00e0 e ironia. Nei suoi film l'umorismo permea l'intera storia. Non \u00e8 limitato a interludi comici ma \u00e8 parte integrante dei personaggi e della vicenda. Il personaggio di Pretorius, per esempio, ha aspetti comici per come si astrae dalla vita, dal mondo, da Henry Frankenstein, persino dalla propria esistenza, e la commenta secondo la sua ottica ironica; non prende sul serio l'esistenza e scherza sulle proprie creazioni, su se stesso, su come assomigli al diavolo o viceversa; vede l'esistenza sotto una luce ironica, caratteristica che il personaggio e l'attore che lo interpreta, Ernest Thesiger, condividono con lo stesso Whale. L'umorismo di Whale appare oggi un po' effeminato, ma negli anni trenta il pubblico non fece caso agli elementi effeminati e kitsch proposti dai suoi film.\nMolti studiosi e critici cinematografici sono tentati di dedurre che Whale abbia inserito elementi omosessuali nei suoi film. Ne \"La moglie di Frankenstein\", ad esempio, questi elementi sono incarnati dal dottor Pretorius, interpretato dal gay-bisessuale Ernest Thesiger, e dal suo rapporto con Henry Frankenstein. Pretorius viene descritto come un \u00abMefistofele gay\u00bb, una figura di seduzione e di tentazione che trascina a s\u00e9 il dottor Frankenstein. Questi lo segue, abbandonando persino un rapporto di intimit\u00e0 con la sua promessa sposa, Elizabeth. Il mostro, inoltre, \u00e8 un emarginato ed \u00e8 rigettato dalla societ\u00e0 esattamente come qualsiasi omosessuale vissuto negli anni trenta/quaranta. Molti sono tentati di dedurre che Whale si identificasse con questo individuo emarginato. Le interpretazioni omosessuali furono comunque smentite dalle persone vicine al regista (il suo biografo James Curtis, il suo amico Curtis Harrington e il suo ex-compagno David Lewis).\nCollaborazioni.\nHa lavorato a lungo con i seguenti attori: Colin Clive, Boris Karloff, Una O'Connor, Ernest Thesiger (suo mentore teatrale), Mae Clarke e Dwight Frye."}
{"id": "646218", "revid": "1591878", "url": "https://it.wikipedia.org/wiki?curid=646218", "title": "Franco Buffoni", "text": "Biografia.\nFranco Buffoni, una delle voci poetiche pi\u00f9 significative della lirica italiana di fine Novecento e dei primi anni Duemila, nasce il 3 marzo del 1948 a Gallarate (VA), in cui trascorre l\u2019infanzia e l\u2019adolescenza, segnate dalla presenza di un opprimente principio di autorit\u00e0 proveniente in parte dalla societ\u00e0 e dalla scuola, ma soprattutto dalla figura del rigido padre (Piero Buffoni, ufficiale dell'esercito italiano durante la seconda guerra mondiale), educatore aggressivo e repressivo, refrattario ad accettare l\u2019identit\u00e0 sessuale del figlio. Il rapporto col padre segna nel profondo lo scrittore e infatti torna in molte delle sue opere sia in prosa sia in poesia. La madre (Luciana Buffoni) invece \u00e8 una figura a cui il poeta pare pi\u00f9 legato affettivamente, ma resta pur sempre timorosa e remissiva nei confronti del marito, essendo stata educata \u00abdal cattolicesimo nel fascismo e dal fascismo nel cattolicesimo\u00bb. Lo stesso Buffoni ha dichiarato a proposito di questo periodo della sua vita di essersi sentito \u00abterribilmente compresso nell\u2019et\u00e0 fragile\u00bb avendo vissuto in una condizione di solitudine doppia, legata all\u2019adolescenza e all'omosessualit\u00e0.\nIn seguito, nel 1967 si trasferisce a Milano per frequentare l\u2019Universit\u00e0 Bocconi laureandosi con lode in \"Lingue e letterature straniere\" con una tesi sul \"Portrait of the Artist as a Young Man\" di James Joyce nel 1971. In questi quattro anni ha modo di stringere amicizia con i poeti Milo De Angelis, Angelo Lumelli, Michelangelo Coviello e con la figura fondamentale per il futuro movimento LGBT Mario Mieli, con le riunioni poetiche in via Col di Lana, anche talvolta con presenza di poeti di precedenti generazioni quali Giovanni Raboni, Antonio Porta, Emilio Isgr\u00f2 e Giovanni Giudici. Negli anni settanta intraprende la carriera accademica, tenendo come referente pi\u00f9 che altro il mondo anglosassone. Buffoni deve al suo intenso impegno all\u2019interno dell'Universit\u00e0 il motivo del relativo ritardo nell\u2019esordio come poeta, che avviene nel 1978 nella rivista Paragone su invito di Giovanni Raboni, per poi uscire l\u2019anno seguente con la prima silloge, edita nei quaderni collettivi di Guanda, col titolo \"Nell\u2019acqua degli occhi\" (1979). A essa seguono numerose raccolte pubblicate durante gli anni ottanta, novanta e il primo decennio degli anni Duemila, tra cui \"Suora Carmelitana e altri racconti in versi\" (Guanda, 1997), Premio Nazionale Letterario Pisa 1998,\n\"Il profilo del Rosa\" (Mondadori, 2000), Guerra (Mondadori, 2005), riunite poi nell\u2019Oscar Mondadori del 2012, che si conclude con la silloge \"Roma\" (2009) e qualche inedito del suo libro seguente, \"Jucci\". Le successive raccolte poetiche relative agli anni dieci del Duemila sono: \"Jucci\" (2014), \"O Germania\" (Interlinea, 2015), \"Avrei fatto la fine di Turing\" (Donzelli, 2015), \"Personae\" (2017), un \"unicum\" nella sua opera, essendo un libro di poesia scritto in forma teatrale, e \"La linea del cielo\" (Garzanti, maggio 2018).\nInoltre, Franco Buffoni si \u00e8 distinto come saggista, traduttore e traduttologo. Dal 1989 \u00e8 direttore della rivista sulla teoria e pratica della traduzione poetica \u00abTesto a fronte\u00bb e dal 1991 \u00e8 curatore dei \"Quaderni italiani di poesia contemporanea\", pubblicati ogni due anni. \u00c8 stato professore ordinario di Letteratura anglo-americana e Letterature Comparate presso l'Universit\u00e0 degli Studi di Cassino e del Lazio Meridionale. Ha tradotto tra gli altri John Keats, Donald Barthelme, Robert Fergusson, George Gordon Byron, Samuel Taylor Coleridge, Rudyard Kipling, Oscar Wilde, S\u00e9amus Heaney e William Butler Yeats, pubblicando i due quaderni di traduzione \"Songs of Spring\" (1999) e \"Una piccola tabaccheria\" (2012).\nRicordiamo che dal 2007 \u00e8 autore anche di libri in prosa, che ibridano narrativa, biografia e saggistica, spaziando da romanzi autobiografici come \"La casa di via Palestro\" (2014) a romanzi-saggi sotto forma di dialogo come \"Pi\u00f9 luce, padre. Dialogo su Dio, la guerra e l\u2019omosessualit\u00e0\" (2007), per cui Guido Mazzoni ha utilizzato il termine \u00abdocu-fiction\u00bb. Gi\u00e0 vincitore in passato di una edizione, dal 2010 presiede la giuria del premio letterario Giuseppe Tirinnanzi. A partire dagli anni Duemila si \u00e8 impegnato attivamente per i diritti civili LGBT, pubblicando libri in prosa di divulgazione quali \"Laico alfabeto in salsa gay piccante,\" romanzo-saggi in forma di dialogo come \"Zamel\" (2009), ambientato in Tunisia, in forma di biografia quale \"Il servo di Byron\" (2012), ambientato nell'Inghilterra dell'Ottocento, il peculiare \"Due pub tre poeti e un desiderio\" (2019), su George Byron, Oscar Wilde e W.H. Auden, in occasione della celebrazione dei 50 anni dai moti di Stonewall e \"Silvia \u00e8 un anagramma\" (2020), su Leopardi, Pascoli e Montale. Il suo archivio \u00e8 conservato presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia.\nCritica all'opera poetica.\nL'esordio di Franco Buffoni pu\u00f2 essere ricollegato, da una parte, alla poesia \"in re\" della linea lombarda, cos\u00ec denominata da Luciano Anceschi, dall'altra subisce influenze dalla poesia anglosassone e francese. Nei primi tre libri (\"Nell'acqua degli occhi\", \"I tre desideri\", \"Quaranta a quindici\") prevale, dunque, una forte presenza di ironia e giocosit\u00e0, a cui fa da contraltare una profonda amarezza, come sottoline\u00f2 Giovanni Raboni. \"Scuola di Atene\" (Premio Sandro Penna, 1991) rappresenta invece la silloge del coming out, prevalendo motivi omoerotici palesi, poi presenti in maniera sempre pi\u00f9 critica e approfondita nelle successive sillogi, al punto da potere considerare Buffoni una delle cinque voci poetiche pi\u00f9 rilevanti nel Novecento al riguardo - come sottolinea Luca Baldoni - risultando centrale dopo Umberto Saba, Sandro Penna, Pier Paolo Pasolini e Dario Bellezza.\nA cavallo tra gli anni novanta e i primi anni del duemiladieci viene poi pubblicata quella che Massimo Gezzi ha definito \"trilogia della Bildung\" (\"Suora Carmelitana\", \"Il profilo del rosa\", \"Theios\"), in cui elementi autobiografici sono commisti a una riflessione a pi\u00f9 ampio respiro sulla sofferenza, la crescita, la memoria, il rapporto tra individuo e societ\u00e0. Nello specifico, \"Il profilo del rosa\" (2000) risulta il momento centrale della trilogia della \"Bildung\", ma - se vogliamo - anche dell'intera produzione poetica di Buffoni. Con la sua uscita nel 2000, si pone come un libro cardine, organico e di ampio respiro, uno di quelli che ha ricevuto maggiore attenzione critica. Roberto Cescon nel suo studio monografico lo ha definito un \u00abpolittico della memoria\u00bb capace di inglobare tematiche legate al rapporto dell\u2019Io coi luoghi, con la letteratura stessa e con la storia, con un senso di tempo profondo che parte dagli albori della \"Sapiens sapiens\" per arrivare al termine del XX secolo. Guido Mazzoni ha parlato di uno poetica dello scavo che \u00absi affida a due tecniche complementari\u00bb: \u00abl\u2019epifania\u00bb e \u00abil sopraluogo\u00bb e anche Antonella Anedda ha scritto che Buffoni \u00abscava le storie, trovandole per sovrapposizioni e radici di memorie personali e collettive\u00bb. Maria Borio pone questa raccolta come libro centrale nel passaggio della poesia tra gli anni novanta e i primi anni del duemiladieci, insieme ad altri quali \"Tutti\" di Umberto Fiori; \"Notti di pace occidentale\" di Antonella Anedda, \"Umana gloria\" di Mario Benedetti, opere che \u00abdeclinano, nelle rispettive poetiche, il problema di un punto di vista lirico critico: va oltre l\u2019esistenzialismo, l\u2019ironia postmoderna e, in una dimensione che accetta la fluidit\u00e0 e l\u2019ibridazione rinnova l\u2019idea di canone, di generi, ma soprattutto il rapporto tra scrittura ed etica e tra soggettivit\u00e0 e conoscenza\u00bb.\nDopo questa trilogia, si situano \"Del maestro in bottega\" (2002), raccolta \"sui generis\", \"borderline\" tra libro di poesia, poetologia, traduttologia, traduzione, e \"Guerra\" (2005), in cui, a partire dall\u2019esperienza paterna della seconda guerra mondiale e dai relativi documenti ritrovati negli anni novanta, Buffoni estende il nucleo, dando vita a un libro che \u00e8 per Alberto Casadei un \u00abcatechismo amaro, laico e corrosivo\u00bb, per Guido Mazzoni \u00abun\u2019anatomia della distruttivit\u00e0 umana, un discorso sulla violenza in quanto pulsione antropologica primaria\u00bb. La raccolta \u00e8 caratterizzata da un affievolimento dell'Io poetico, come scrive Andrea Cortellessa da un dettato \u00abpreda di un essiccamento, di un\u2019ossificazione\u00bb.\nIn seguito, la poesia di Buffoni si \u00e8 caratterizzata da tematiche legate anche a un impegno civile, segnalandosi per quella che \u00e8 stata definita da Francesco Ottonello la trilogia omorivendicativa del poeta, in cui i motivi omoerotici divengono nucleo propulsore della raccolta e del progetto di poetica, a partire da un intento di rivendicazione dell\u2019esperienza omosessuale. In \"Noi e loro\" (2008) Buffoni si concentra sull\u2019esplorazione dell\u2019universo erotico maschile a partire dall'esperienza di vita in Tunisia da poco conclusasi, rivendicando la figura emarginata di che \u00e8 considerato diverso dalla morale patriarcale eterosessista (immigrati, omosessuali); in \"Jucci (\"Premio Viareggio, 2015) avviene il recupero di un\u2019esperienza pi\u00f9 lontana nel tempo (anni settanta), legata al rapporto tragico dell'autore, tra amore e morte, con l\u2019universo femminile; in \"Avrei fatto la fine di Turing\" (2015) l\u2019analisi risale fino alle radici del rapporto con le figure genitoriali, a partire dall\u2019infanzia, per distendersi su un\u2019adolescenza travagliata, in un \"milieu\" restio ad accettare qualsiasi scostamento dalla norma eterosessuale. \nNello stesso decennio tra anni zero e dieci del Duemila escono anche \"Roma\" (2009), \"O Germania\" (2015) e \"Personae\" (2017), raccolte di poesia rispettivamente incentrate la prima sul rapporto del poeta \u201cda lombardo\u201d con la capitale italiana; la seconda sul rapporto simbolico dell\u2019autore con la potenza tedesca; la terza su un\u2019idea drammaturgico-teatrale fortemente legata alla contemporaneit\u00e0. Infine, Il 2018 rappresenta un momento di riflessione da parte di Buffoni sulla sua intera esistenza, con l\u2019uscita per i suoi settant\u2019anni del libro-intervista \"Come un polittico che si apre\" e la densa raccolta di poesia \"La linea del cielo\"."}
{"id": "646222", "revid": "13833", "url": "https://it.wikipedia.org/wiki?curid=646222", "title": "Arbitrato di Vienna", "text": ""}
{"id": "646225", "revid": "102624586", "url": "https://it.wikipedia.org/wiki?curid=646225", "title": "Bandiera nera (Legambiente)", "text": "La bandiera nera \u00e8 un riconoscimento negativo che l'associazione ambientalista Legambiente in collaborazione con il Ministero dell'Ambiente conferisce annualmente a quei soggetti, individuati come i \"nuovi pirati\", che avrebbero causato danni all'ambiente e compromesso ecosistemi, responsabili di iniziative ai danni del mare e, pi\u00f9 in generale, della fascia costiera, ma anche dell'arco alpino.\nDal 2008 non viene assegnata solo a comuni presenti in questi due ecosistemi, ma anche a individui singoli, aziende o amministrazioni."}
{"id": "646226", "revid": "13833", "url": "https://it.wikipedia.org/wiki?curid=646226", "title": "Diktat di Vienna", "text": ""}
{"id": "646230", "revid": "63756", "url": "https://it.wikipedia.org/wiki?curid=646230", "title": "Oblast di Mosca", "text": ""}
{"id": "646238", "revid": "83630", "url": "https://it.wikipedia.org/wiki?curid=646238", "title": "Urban Force", "text": "Urban Force \u00e8 una crew di breaking fondata a Roma nel 1996 da Tim (Andrea Di Antonio) e Serio (Simone Festelli), da un\u2019idea del pioniere dell\u2019hip-hop italiano Massimo \u201cCrash Kid\u201d Colonna (1972-1997). Considerato uno dei gruppi pi\u00f9 longevi e rappresentativi della scena italiana, la crew \u00e8 protagonista di numerosi eventi artistici, formativi e culturali hip-hop di carattere nazionale e internazionale, contribuendo fra gli anni Novanta e Duemila alla diffusione e allo sviluppo della breaking in Italia.\nBiografia.\nUrban Force nasce nel 1996 da un'idea di Tim e Serio, allievi di uno dei pionieri del \"breaking\" italiano Crash Kid. All'interno del collettivo Rome Zoo, il gruppo diventa il rappresentante del breaking romano in Italia e all'estero. Nel corso degli anni vanta numerose collaborazioni con artisti come DJ Kool Herc, Tony Touch, Wu Tang Clan, De La Soul e si esibisce in occasione di manifestazioni ed eventi commerciali in tutta Italia come testimonial di Nike, Freddy e Red Bull. In televisione \u00e8 ospite in numerose trasmissioni Rai, Mediaset, TMC, Canal Jimmy e Mtv dove appare inoltre nei videoclip di Almamegretta (\"Athena was black\"), Colle der Fomento\" (Il cielo su Roma)\", Giorgia (\"L'eternit\u00e0\") e Raf (\"Dimentica\").\nDopo un primo periodo dedicato allo spettacolo, nel 2004 grazie ai membri della cosiddetta \"seconda generazione\" Urban Force torna alla ribalta della scena underground italiana ed europea. Nel 2007 a partire dalla vittoria dell\"'Unbreakable Jam\" (Napoli), Urban Force si impone come una delle crew pi\u00f9 competitive d'Italia e d'Europa, vincendo o ottenendo posizioni di prestigio ai pi\u00f9 importanti contest italiani ed europei come \"Hip Hop Connection\", \"B-boy Event\", \"Mc Hip Hop Contest\", \"Battle of The Year\", \"Circle Kingz\", \"Floor Wars\". A partire da questo stesso anno, la crew organizza annualmente il proprio \"Anniversary\", che diventa un evento di richiamo per la scena nazionale. In questi anni inoltre Urban Force compie numerosi viaggi formativi negli Stati Uniti dove, sotto la guida di Poe One, pu\u00f2 migliorare e affinare il proprio stile caratteristico. Nel 2008, Urban Force vince Hip Hop Connection' (R)Evolution e rappresenta l'Italia alla finale mondiale ad Atlanta nel dicembre 2009. Nel 2010 conquista inoltre la finale dell'Evolution Olanda ad Amsterdam.\nAttualmente Urban Force svolge attivit\u00e0 di insegnamento e promozione di eventi e i suoi membri sono regolarmente invitati in tutta Italia i qualit\u00e0 di giudici, danzatori professionisti e insegnanti. Nel 2015 \u00e8 inserita all'interno dell'agenzia di spettacolo internazionale \"Scarlett Entertainment\" e prende parte al documentario \"Il Cerchio\" prodotto da Red Bull che racconta le origini e lo sviluppo del breaking italiano.\nEx-Membri.\nQui di seguito la lista dei b-boys che hanno fatto parte di Urban Force crew:\nPartecipazioni.\nUrban Force viene invitata a rappresentare Roma in molte convention e Jam Hip Hop in diverse parti d'Italia (La Spezia, Perugia, Milano, Ancona, Torino, Napoli, Latina, Bologna, Rimini, Messina, Venezia, Termoli, Castel Madama, Cesena, Cesenatico, Lerici, Cervia, Riccione, Prato, Padova e Vicenza). Partecipa ad eventi internazionali come il \"True school party\" in Svizzera, il \"Back to Mecca\" e il \"Rock Steady Anniversary\" (2007) a New York. Sempre nella loro citt\u00e0 vengono invitati agli eventi hip-hop di maggior rilievo tra i quali il concerto di Tony Touch, dei Wu Tang Clan, di DJ Kool Herc e di De La Soul. Inoltre vengono contattati dalla \u201cFreddy\u201d per il catalogo collezione autunno-inverno. Come membri del Rome Zoo, sono stati elementi importanti nell'organizzazione di diversi eventi, dove si sono inoltre esibiti accanto ad artisti come Deda, Kaos, Sean, Gente Guasta, Kid Head, Dj Ice One, Dj Style e molti altri. \nLetteratura.\nDalla primavera del 1999, hanno curato lo spazio dedicato al breaking sul mensile \"BIZ.\" Interviste al gruppo compaiono sulle riviste \"AL Magazine\" (2000, n. 43), \"Groove Magazine\" (2007, n. 33 e 35) e \"Moodmagazine\" (2009, n. 1 con un'intervista a Nexus). Le origini del gruppo sono ricostruite nel volume \"Hip Hop Sangue e oro\" (Patan\u00e9, 2000), mentre in \"Stradario hip-hop\" (Nexus, 2020) l'autore racconta in prima persona la storia della seconda generazione, ricostruendo inoltre la biografia di Crash Kid. \n\"Showcase\" e spettacoli.\nRiuscendo ad integrare l'istinto e la creativit\u00e0 del b-boy con la visione pi\u00f9 complessa e ragionata di una coreografia, sono arrivati a creare degli showcase, cos\u00ec da esibirsi al Museo di Arti Popolari in un incontro organizzato dal Prof. De Angelis, al Gran Gal\u00e0 dell'Aerobica, presso il Teatro Parioli di Roma, in vari Festival del Fitness, a Match Music TV e alla pi\u00f9 grande rassegna di Danze Urbane tenutasi a Lione (Francia) e organizzata dalla Fondazione Roma - Europa.\nVideoclip e film.\nPartecipano in qualit\u00e0 di ballerini nei videos: \u201cAthena Was Black\u201d degli Almamegretta, \"Vita\" e \"Il Cielo su Roma\" dei Colle der Fomento e nel video di Sparo. Sempre come breaker, sono chiamati alla realizzazione del film \"Il Segreto del Giaguaro\", dove danzano al fianco del rapper americano Kurtis Blow, nel concerto che egli stesso tiene nella scena principale del film. Nel 2003 performano nel videoclip \"L'eternit\u00e0\" di Giorgia, curato dal coreografo Luca Tomassini e nel 2006 in \"Dimentica\" di Raf. Nel 2008 partecipano alla realizzazione del cortometraggio \"Questione di Attitudine\" (in concorso al festival Umbriametraggi) e del corto teatrale \"Uscendo dal cinema \"(Festival Corrispondenze) entrambi diretti da Nexus (Giuseppe Gatti). Nel 2009 appaiono come gruppo di ballo nel film per il cinema \"Balla con Noi\" (Bomoll, 2011) e nel documentario \"Il Cerchio\" (2015).\nTelevisione.\nNegli anni Novanta gli Urban Force si sono esibiti in trasmissioni televisive che hanno diffuso la conoscenza del breaking in Italia fra cui \u201cUno Mattina \u201c su Rai Uno, \u201c Trib\u00f9\" su TMC , \"Lion Trophy Show\" su TMC2 dove raccontano la loro storia e si esibiscono, oltre a una storica puntata de \"l'Italia in diretta\" presso il Circolo degli Artisti su Rai Due, Nello stesso periodo partecipano ad alcune pubblicit\u00e0 progresso per il divieto della vendita dell'alcol ai minori, e vengono in seguito chiamati su \u201cCanal Jimmy\u201c programma di Tele + per presentare i nuovi gruppi del breaking romano all'interno dello speciale sul concerto dei Wu Tang Clan. Vengono inoltre chiamati a ballare nella trasmissione condotta da Gianni Morandi (2003), interagendo col corpo di ballo di Lorella Cuccarini. Inviati poi, come rappresentanti internazionali per due volte, negli studi Di Broadway-La Favette sulla prima rete televisiva hip hop in onda su internet :www.88HIPHOP.com\nMTV ballano nel corso dello special Nike \u201cFreestyle face off\u201d."}
{"id": "646239", "revid": "339392", "url": "https://it.wikipedia.org/wiki?curid=646239", "title": "\u010cukotka", "text": ""}
{"id": "646240", "revid": "125825680", "url": "https://it.wikipedia.org/wiki?curid=646240", "title": "John Connor", "text": "John Connor \u00e8 un personaggio immaginario del ciclo di film su \"Terminator\" e della serie televisiva \"\". Nel secondo film, \"Terminator 2 - Il giorno del giudizio\", \u00e8 interpretato da Edward Furlong, in \"Terminator 3 - Le macchine ribelli\" \u00e8 interpretato da Nick Stahl, in \"Terminator Salvation\" \u00e8 interpretato da Christian Bale e nella serie TV da Thomas Dekker, in \"Terminator Genisys\" \u00e8 interpretato da Jason Clarke e in \"Terminator - Destino oscuro\" \u00e8 interpretato da Jude Collie.\nBiografia.\nJohn Connor nasce a Los Angeles il 28 febbraio 1985. La madre Sarah sconfisse un cyborg \"T-800\" inviato dal 2029 per ucciderla, difesa da suo padre Kyle Reese (anch'egli giunto dal futuro) morto nello scontro. Il piano elaborato da Skynet prevedeva l'eliminazione di Sarah Connor per colpire la resistenza umana del futuro: senza John Connor, infatti, la supremazia delle macchine sar\u00e0 totale.\nIgnaro della sua importanza, il ragazzo apprender\u00e0 nozioni meccaniche, informatiche e militari da uomini con cui si lega sentimentalmente la madre Sarah, ma maturando ostilit\u00e0 verso di lei, ormai segnata dalla paura per i cyborg e per la guerra futura che lui crede puri vaneggiamenti di follia. A seguito dell'arresto della donna, internata in un manicomio , John viene dato in affido ad una famiglia di Los Angeles.\nTerminator 2 - Il giorno del giudizio Nel 2029, l'adulto John compir\u00e0 un'incursione in uno stabilimento di Terminators e ne programmer\u00e0 uno (T-800, identico a quello che dieci anni prima tent\u00f2 di uccidere la madre) per proteggere s\u00e9 stesso da un T-1000 inviato dal Skynet al 1995. La \"nuova\" paternit\u00e0 di John ha cambiato il corso del futuro\nNel 1995 il giovane John \u00e8 un piccolo genio dell'elettronica in affidamento presso due coniugi di Los Angeles, lontano dalla madre Sarah reclusa in un istituto psichiatrico; nei registri della polizia \u00e8 considerato \"orfano di padre\". Conosce gi\u00e0 Kate Brewster, sua futura moglie e luogotenente.\nI due cyborg giunti dal futuro si incontrano nello stesso istante, ma il T-800 e John si rivelano nettamente inferiori e sono costretti alla fuga. Grazie alle delucidazioni del T-800, John ora \u00e8 convinto della sincerit\u00e0 della madre Sarah e decide di riallacciare i rapporti con lei, liberandola e cercando di cambiare il corso della storia, sabotando i laboratori Cyberdyne che in futuro svilupperanno Skynet e salvando finalmente il futuro.\nDopo la sconfitta del \"T-1000\" in un'acciaieria, John \u00e8 costretto a malincuore a lasciar distruggere lo stesso T-800, con cui aveva stretto un vero e proprio legame familiare.\nTerminator 3 - Le macchine ribelli\nLe azioni di Sarah e John Connor nel 1995 non hanno impedito il giorno del giudizio, ma lo hanno solo posticipato al 2004.\nNell'anno 2032, John Connor \u00e8 stato ucciso da un T-850. Kate Brewster, sua vedova e luogotenente, cattura il robot e lo riprogramma per proteggere John da un avanzatissimo modello di Terminator T-X che vuole ucciderlo qualche giorno prima che si verifichi l'apocalisse nucleare del 2004. \nNell'anno 2004, Sarah Connor \u00e8 deceduta e John \u00e8 un senzatetto senza fisso lavoro, telefono o documenti, in modo tale da essere irreperibile da eventuali cyborg dal futuro. Il comandante militare NATO Robert Brewster, padre di Kate, \u00e8 responsabile della costruzione del nuovo Skynet \"sostitutivo\" del progetto originale della Cyberdyne System che fu sabotato nel 1995 da Sarah e John.\nLa \"T-X\" inviata dal futuro, non riuscendo a trovare John, uccide molti suoi amici che saranno suoi luogotenenti nel futuro; trovati Kate e John, il T-850 li soccorre e li mette in salvo, sacrificandosi e terminandosi entrambi. I tre non riescono a sovvertire il corso del futuro: Robert Brewster conferisce a Skynet massima autonomia di comando dei mecha e dell'arsenale nucleare della NATO, che lo usa contro l'umanit\u00e0 intera. John e Kate, condotti al sicuro in un rifugio antiatomico presidenziale, contattano i sopravvissuti ed iniziano a prendere consapevolezza dei loro futuri ruoli di leaders.\nTerminator Salvation Anno 2003. Terminata l'apocalisse nucleare, John Connor assume il comando dei ribelli contro i Terminator, guidando il genere umano in una sanguinosa guerra decennale che, il 4 luglio 2032, porter\u00e0 l'umanit\u00e0 alla vittoria. Da ricordare come eventi il 2018, dove incontra l'adolescente Kyle Reese e Marcus Wright, e il 2029 in cui avvengono i primi 2 viaggi nel tempo.\nNel 2032, uno dei due ultimi Terminator rimasti, un T-850, scelto per via del legame emotivo di Connor con esso, lo coglie di sorpresa e lo uccide balzandogli addosso. La moglie Kate Brewster cattura il cyborg, lo riprogramma e lo spedisce nel 2004 a proteggere John e s\u00e9 stessa dall'altro Terminator, la \"T-X\", inviata nel passato da Skynet un attimo prima di essere disattivato per sempre.\nComunque nel terzo film \u00e8 lo stesso T-850 a rivelare a Connor che nel 2032 morir\u00e0 per mano sua, perci\u00f2 non si pu\u00f2 escludere che nel futuro John essendo consapevole di cosa lo aspetta, cercher\u00e0 di cambiare il suo destino.\nTerminator Genisys Nel 2029, a un passo dalla sconfitta Skynet invia un T-800 nel 1984 per uccidere Sarah Connor. A sua volta John Connor invia Kyle Reese, consapevole che sar\u00e0 suo padre ma senza dirglielo. Durante il teletrasporto, un avanzatissimo terminator T-5000 attacca John.\nL'attacco ha reso John Connor un ibrido uomo-macchina T-3000, giunto nel 2014 per assicurare gli eventi futuri che porteranno alla rivolta delle macchine: da condottiero del genere umano, John si \u00e8 trasformato nell'arma pi\u00f9 pericolosa di Skynet, un essere privo di scrupoli e di umanit\u00e0. Kyle e Sarah, viaggiando dal 1984 al 2017, lo smascherano e lo sconfiggono.\nTerminator Destino oscuro Nel 1998 in Guatemala John viene colto alla sprovvista ed ucciso da un T-800 di fronte a sua madre Sarah. In seguito il T-800 rivela di essere stato cronotrasportato prima della distruzione di Skynet.\nPoteri e abilit\u00e0.\nSin da ragazzo John \u00e8 stato preparato dalla madre Sarah Connor al suo futuro ruolo di leader della Resistenza addestrandolo nell'uso delle armi da fuoco e nella pirateria informatica di base (a 12 anni era in grado di hackerare un bancomat); dopo essere entrato nella Resistenza, John ottiene un addestramento militare completo, nell'uso delle armi da guerra, nella tattica militare e nel combattimento corpo a corpo.\nJohn, in virt\u00f9 delle sue conoscenze relative all'andamento della guerra ed ai modelli di Terminator (informazioni ottenute dalla madre Sarah Connor), viene considerato dalla Resistenza e dal resto dei sopravvissuti come un profeta, un messia e proclamato leader idealizzato della Resistenza.\nDopo essere stato trasformato in un T-3000 da Skynet otterr\u00e0 delle capacit\u00e0 simili a quelle di un T-1000. Possiede anch'egli una lega polimimetica, ma molto pi\u00f9 versatile rispetto a quella del T-1000, essendo anche in grado di smaterializzarsi e di passare attraverso corpi solidi muovendosi ad alta velocit\u00e0. Essendo la sua una forma ibrida, conserva intatti i suoi ricordi e le sue conoscenze militari che combina alle sue nuove capacit\u00e0."}
{"id": "646242", "revid": "767487", "url": "https://it.wikipedia.org/wiki?curid=646242", "title": "Tsimihety", "text": "Gli Tsimihety sono un'etnia del Madagascar centrosettentrionale. Sono circa un milione. Il nome Tsimihety, in malgascio, significa \"quelli che non si tagliano i capelli\". \nRispetto al malgascio ufficiale, il dialetto parlato dagli Tsimihety presenta un maggior numero di influenze arabe e francesi.\nGli Tsimihety sono principalmente agricoltori. La societ\u00e0 Tsimihety \u00e8 fortemente egualitaria e l'insofferenza degli Tsimihety per qualsiasi forma di autorit\u00e0 ha costituito storicamente un motivo di attrito con i Merina e con il governo nazionale. Gli Tsimihety sono stati sostanzialmente indipendenti fin dai tempi della dinastia dei Maroansetra, nel XVI secolo.\nAll'etnia Tsimihety apparteneva Philibert Tsiranana, primo Presidente del Madagascar."}
{"id": "646253", "revid": "729019", "url": "https://it.wikipedia.org/wiki?curid=646253", "title": "Ferrovia Intra-Premeno", "text": "La ferrovia Intra-Premeno era una linea ferroviaria a scartamento metrico che collegava il centro di Intra, in Piemonte, con Arizzano, Bee e Premeno, in esercizio fra il 1926 e il 1959.\nStoria.\nGli antefatti.\nLa localit\u00e0 di Premeno, situata sulle colline sopra Intra e Pallanza era, all'inizio del ventesimo secolo, una ricercata localit\u00e0 di villeggiatura raggiungibile per\u00f2 solo tramite una strada piuttosto accidentata con tempi di percorrenza intorno alle due ore. La costruzione di una linea ferroviaria appariva una soluzione auspicabile, sia per incentivare il flusso turistico legato ai vari alberghi e alle ville dei villeggianti estivi, ma anche ai numerosi residenti delle diverse localit\u00e0 situate sulla collina.\nL'11 dicembre del 1910 si tenne un pubblico comizio nella localit\u00e0 di Bee, in cui si invitava l'amministrazione comunale ad accordare le concessioni per l'uso della sede stradale per la realizzazione della linea Intra-Arizzano-Bee-Premeno.\nNel settembre del 1912 l'ingegner Alfredo Pariani present\u00f2 il progetto di massima a Luigi Mangiagalli, all'epoca senatore del Regno d'Italia, che accolse con favore la proposta e presiedette il Comitato Promotore.\nLa linea ferroviaria.\nUn progetto per la costruzione della ferrovia era stato, da tempo, redatto dall'ingegnere Alfredo Pariani, di Intra che aveva costituito un comitato promotore assieme al senatore Luigi Mangiagalli. Allo scopo si era anche costituita una Societ\u00e0 Anonima Ferrovia Intra Premeno (FIP) sin dal 13 marzo del 1913, stabilendo la sua sede a Milano, con capitale sociale di 1.500.000 di lire divise in 1.500 azioni da mille lire. Il progetto del Pariani venne presentato per la richiesta di approvazione nel settembre dello stesso anno. Nel 1916 il progetto venne rivisto e infine, il 31 ottobre del 1919 la societ\u00e0 ottenne la concessione per una durata di 70 anni per la costruzione e l'esercizio della linea ferroviaria.\nPer varie motivazioni in parte connesse agli strascichi della prima guerra mondiale la costruzione venne ritardata di anno in anno tanto che la popolazione iniziava a perdere fiducia e pensare che il progetto fosse una delle promesse non mantenute come la Ferrovia Locarno-Valmara-Intra o la tranvia Intra-Trobaso, mai cominciate.\nLa costruzione ebbe inizio a Premeno nell'ottobre del 1921, concludendosi alla fine del 1925 e, in contemporanea, vennero realizzati anche gli impianti idroelettrici di Ramello, a sei km da Intra, per la produzione dell'energia; la linea venne inaugurata il 28 giugno del 1926 con una solenne cerimonia alla quale prese parte Luigi Mangiagalli, nel frattempo divenuto sindaco di Milano, il direttore delle Ferrovie Nord Riccardo Luzzati e Giacomo Sutter, presidente della Societ\u00e0 Subalpina Imprese Ferroviarie che all'epoca gestiva la navigazione sul Lago Maggiore, presenti anche il maresciallo Cadorna e il conte Giberto Borromeo Arese.\nLa linea, che collegava il centro dell'abitato di Intra, sul Lago Maggiore, con le localit\u00e0 poste a monte, in inverno innevate e con campi di sci, raggiungendo Premeno a 850 m s.l.m. ebbe un positivo effetto sull'economia della zona e incentiv\u00f2 il turismo che prima era condizionato dal cattivo stato della strada carrozzabile. Gli anni immediatamente precedenti la seconda guerra mondiale furono quelli di maggiore successo, ma lo scoppio della guerra fece declinare il traffico turistico e commerciale.\nNell'agosto 1943 a causa dei bombardamenti avvenne lo sfollamento di migliaia di persone dalla citt\u00e0 di Milano verso le localit\u00e0 lacustri. La ferrovia se ne dovette assumere l'onere di trasporto utilizzando al massimo tutto il proprio parco di rotabili ricorrendo anche ai carri chiusi attrezzati con panchine per il trasporto passeggeri, svolgendo un ruolo importante nelle vicende che caratterizzarono tale periodo. Poco tempo dopo anche l'abitato di Intra venne bombardato da aerei britannici, furono affondati due battelli sul lago e danneggiate seriamente la rimessa e l'officina in via Cairoli; i mezzi vennero quindi ricoverati a Premeno. Il dopoguerra port\u00f2, oltre al calo fisiologico del trasporto viaggiatori, anche la fine del trasporto merci, peraltro sempre minimo. Il traffico automobilistico fece il resto per cui il 31 dicembre 1953 la FIP richiese la licenza per operare su strada e questa venne concessa nel mese di giugno del 1956. Il 1\u00ba aprile del 1959 veniva chiuso il tratto a monte tra Arizzano e Premeno e il 1\u00ba ottobre del 1960 anche il restante tratto.\nCaratteristiche.\nLa linea adott\u00f2 lo scartamento di 1000\u00a0mm in conseguenza del progetto dell'ingegnere Pariani (mai realizzato) di costruzione della tranvia Intra-Ghiffa-Cannobio, che aveva lo scopo di stabilire un collegamento del sistema ferroviario della Val d'Ossola e del Verbano con le Ferrovie Regionali Ticinesi; anche la ferrovia Domodossola-Locarno aveva infatti adottato lo scartamento metrico. Il binario venne steso adottando rotaie di tipo Vignoles da 23,3 e da 27\u00a0kg su traverse di rovere nei tratti a dentiera, nei tratti in sede promiscua vennero usate rotaie del tipo Phoenix da 48,3\u00a0kg. La linea aveva la lunghezza complessiva di 13,341 chilometri con raggi di curvatura che scendevano fino a 40 metri e pendenze fino al 73 per mille, la pendenza media era del 45 per mille e il dislivello complessivo era di circa 600 metri. Il tracciato, tutto in salita, era estremamente tortuoso.\nLa ferrovia era esercita a trazione elettrica a corrente continua a 1350 volt; l'energia necessaria veniva prodotta mediante l'impianto idroelettrico di Ramello, di propriet\u00e0 della stessa FIP, posto a sei chilometri da Intra. La linea aerea di contatto, a semplice filo con sospensione trasversale semplice di tipo tranviario, venne stesa utilizzando come supporto 562 pali tubolari Mannesmann con braccio orizzontale sostenuto da un tirante superiore. Le elettromotrici erano state progettate per il recupero dell'energia in discesa.\nGli impianti di Intra e di Premeno erano dotati di rimesse per il ricovero notturno dei rotabili di trazione.\nPercorso.\nIl percorso si sviluppava in parte in sede propria, in parte in sede promiscua sulle strade interessate.\nIl capolinea era sul lungolago di Intra, a 195\u00a0m s.l.m., dove serviva l'imbarcadero per la coincidenza con i traghetti lacustri del Verbano e dove si realizzava l'interscambio, dal 1929 in poi, con i convogli della tranvia Intra-Omegna e tramite essa con la rete ferroviaria statale (FS).\nIl primo tratto del percorso seguiva il lungolago per poi svoltare lungo il corso Cobianchi e via Cairoli (in questa zona della citt\u00e0 era situato il deposito della FIP), l'attraversamento sul torrente San Giovanni era assicurato tramite un ponte nuovo dalla lunghezza di 100 metri e tre luci, il percorso entrava poi in sede propria fino alla stazione di Antoliva Cresseglio (che serviva le due localit\u00e0) e proseguiva poi nei territori di Arizzano e Bee, tenendosi a valle della strada fino al Pian di Nava e al bivio per Esio, da qui entrava in Premeno per giungere al capolinea.\nLa lunghezza del tracciato era di 13,341\u00a0km, le fermate intermedie nove. Il capolinea a monte era a Premeno, a 789\u00a0m. La pendenza media del percorso, in ascesa continua, era del 45 per mille con punte del 73 per mille ma veniva superata interamente ad aderenza naturale.\nTraffico.\nNel dopoguerra il servizio era articolato, nei giorni feriali, su quattro coppie di treni con inizio alle ore 6,30 da Premeno e fine in quest'ultima alle ore 19,10. L'orario subiva variazione nei giorni prefestivi e festivi con cinque coppie di treni e arrivo dell'ultima corsa alle ore 20,02 a Premeno; i treni effettuavano tutte le fermate e impiegavano 50 minuti a percorrere l'intera tratta sia nel senso ascendente che viceversa.\nMateriale rotabile.\nLa dotazione di rotabili era costituita da quattro elettromotrici a carrelli della potenza di 235\u00a0kW, con frenatura a recupero. Erano state costruite, tra il 1925 e il 1926, dalle OM di Milano con parte elettrica fornita dalla Compagnia Generale di Elettricit\u00e0 (CGE). Erano numerate da 1 a 4. La struttura delle elettromotrici era classica: telaio in longheroni d'acciaio con rinforzo mediante tiranti poggiante su due carrelli a due assi con sospensione primaria a molle e secondaria a balestre trasversali. Una particolarit\u00e0 era il gancio di trazione, con tenditore a vite e maglia regolabile, applicato sul telaio del carrello nella cosiddetta configurazione \"tipo Libia\". La lunghezza totale era di 14\u00a0m e la massa complessiva 30 tonnellate. La capienza complessiva era di 36 posti a sedere di cui 12 in prima classe e 24 in seconda. Il vestibolo di accesso era posto in posizione paracentrale e separava le due classi. Adiacente al compartimento di prima classe era posto il bagagliaio che la separava dalla cabina di guida.\nLe rimorchiate erano due, numerate 11 e 12, e avevano forma simile alle elettromotrici, anch'esse erano a carrelli ma erano di poco pi\u00f9 corte, 12,7\u00a0m e pesavano 16\u00a0t. Avevano una capienza di 48 posti a sedere di sola seconda classe e l'accesso al comparto unico centrale avveniva tramite due vestiboli posti alle due estremit\u00e0.\nIl materiale rimorchiato merci, costruito dalle Officine Moncenisio di Condove nel 1925, comprendeva tre carri merci pianali e due carri chiusi.\nIn seguito alla chiusura della linea, il materiale rotabile venne tutto demolito eccetto alcuni carri merci ceduti alla \"Vigezzina\". Di questi un carro chiuso restaurato \u00e8 posto quale monumento nei giardini di Villa Bernocchi di Premeno.\nOgni treno era composto da una elettromotrice e una rimorchiata per una capienza massima di 140 passeggeri."}
{"id": "646258", "revid": "1226", "url": "https://it.wikipedia.org/wiki?curid=646258", "title": "Strage delle Fosse Ardeatine", "text": ""}
{"id": "646265", "revid": "690118", "url": "https://it.wikipedia.org/wiki?curid=646265", "title": "Reggimento corazzieri", "text": "Il Reggimento corazzieri \u00e8 la guardia d'onore del presidente della Repubblica Italiana.\n\u00c8 un reggimento a cavallo, forza specializzata dell'Arma dei Carabinieri. Prima del 24 dicembre 1992 il reparto era denominato \"Reggimento carabinieri guardie della Repubblica\" e sino al 1990 si chiamava \"Comando carabinieri guardie del Presidente della Repubblica\".\nStoria.\nOrigini.\nLe prime tracce di un corpo di arcieri e scudieri addetto alla sicurezza della residenza e degli esponenti della Casa Savoia risalgono al XIV secolo, ma fu soltanto sotto il ducato di Emanuele Filiberto Testa di Ferro (1553-1580) che si costitu\u00ec una \"Guardia d'Onore del Principe\", una cinquantina di uomini, comandati da un capitano, che conobbero il battesimo del fuoco nella vittoriosa battaglia di San Quintino, il 10 agosto 1557.\nCostantemente aumentato nell'organico e nelle specialit\u00e0, il reparto contava, intorno al 1630, almeno 400 uomini divisi in 4 compagnie, fra le quali una \"Compagnia Corazze di Sua Altezza\" che cominci\u00f2 a portare sul petto delle corazze il monogramma dell'autorit\u00e0 statuale, tradizione che \u00e8 giunta fino ai nostri giorni, pur nel mutare delle forme istituzionali. Quando il corpo fu costituito, aveva in organico 1 capitano comandante, 4 ufficiali, 9 sottufficiali (ora 12), 69 carabinieri (ora 88).\nIl nome del corpo ebbe origine in occasione del matrimonio a Torino tra il Duca di Savoia Vittorio Emanuele II e Maria Adelaide di Lorena, nel 1842, quando i componenti del corpo erano rivestiti da corazze.\nNel Regno d'Italia.\nIl corpo dei corazzieri si costitu\u00ec il 7 febbraio 1868, come Squadrone Carabinieri Guardie del Re, nella citt\u00e0 di Firenze, allora capitale d'Italia; vennero riuniti 80 carabinieri a cavallo, provenienti dalle legioni Firenze, Milano e Bologna, con il compito di fare da scorta d'onore al corteo reale all'ingresso della principessa Margherita di Savoia, mentre si recava al matrimonio con il principe Umberto.\nIl reparto dei corazzieri ha cambiato negli anni denominazione: Corazzieri, Guardie d'onore di Sua Maest\u00e0, Carabinieri Reali Guardie del Corpo di Sua Maest\u00e0, Drappello Guardie di Sua Maest\u00e0, Carabinieri Guardie del Re.\nNel 1870 le \"Compagnie Guardie Reali del Palazzo\" vennero sciolte e lo \"Squadrone Carabinieri Guardie del Re\", che gi\u00e0 allora veniva soprannominato \"Squadrone corazzieri\", divenne l'unico reparto con il compito di proteggere la casa reale.\nNel 1871, dopo che i sovrani si erano trasferiti da Firenze a Roma, lo Squadrone Carabinieri Guardie del Re entr\u00f2 a far parte della Legione Carabinieri di Roma e si insedi\u00f2 al Quirinale.\nNella Repubblica Italiana.\nQuando il 13 giugno 1946 Umberto II di Savoia lasci\u00f2 l'Italia a seguito della proclamazione della Repubblica, sciolse il giuramento al Re che lo squadrone aveva pronunciato, liberandolo cos\u00ec dall'obbligo di servirlo.\nLo squadrone torn\u00f2 ufficialmente al Quirinale l'11 maggio 1948, quando si insedi\u00f2 il neoeletto presidente della repubblica Luigi Einaudi, che ripristin\u00f2 lo \"Squadrone carabinieri guardie\" con le divise storiche del 1876.\nNel 1965 divenne Comando Carabinieri Guardie del Presidente della Repubblica.\nCon un decreto del Presidente della Repubblica, nel 1978, al reparto venne concesso lo stendardo.\nNel 1990 il reparto assunse rango reggimentale come \"Reggimento Carabinieri Guardie della Repubblica\" e il 24 dicembre 1992 venne ufficialmente denominato \"Reggimento Corazzieri\", grazie a due decreti del Presidente della Repubblica.\nA giugno del 2017 esord\u00ec il primo corazziere di origine brasiliana nella storia d'Italia in occasione della visita al Quirinale di papa Francesco al presidente Sergio Mattarella.\nPersonale.\nRequisiti per l'arruolamento.\nI membri del reggimento, che sono una forza specializzata dell'Arma dei Carabinieri, si distinguono per le uniformi e gli stringenti requisiti cui devono rispondere.\nI candidati devono vantare un'indiscussa moralit\u00e0 personale e familiare ed eccellenti trascorsi disciplinari e di servizio nell\u2019Arma, testimoniati da almeno sei mesi di impiego sul territorio. \nDal punto di vista fisico si richiedono almeno 190\u00a0cm di altezza, una costituzione corporea \"adeguatamente armoniosa\" e grande resistenza e preparazione atletica (specie per i prolungati turni di servizio in piedi, da svolgersi con austera immobilit\u00e0 in ogni condizione). Infine svolgono sei mesi di tirocinio nel Reggimento (con superamento del relativo esame finale).\nI Corazzieri devono poi gestire con perizia il loro vasto equipaggiamento (detto in gergo \u201cbottino\u201d); sono addestrati a cavalcare i cavalli di razza irlandese o murgese in dotazione al reparto, caratterizzati da grande versatilit\u00e0 d'impiego (che vengono peraltro selezionati di taglia superiore alla media, con almeno 1,70 metri al garrese), e a guidare le voluminose e potenti motociclette Moto Guzzi California, che costituiscono un mezzo di trasporto complementare o alternativo nei servizi quotidiani, ma anche in molti servizi d'onore.\nDovendo inoltre assolvere l\u2019incarico di scorta del Presidente della Repubblica, ai Corazzieri \u00e8 richiesta la capacit\u00e0 di gestire con prontezza tante e delicate situazioni operative, coniugando all\u2019efficacia protettiva la massima discrezione nello svolgimento delle mansioni.\nL\u2019addestramento del corpo comprende tecniche di arti marziali, difesa personale e paracadutismo; un'aliquota di Corazzieri viene inoltre addestrata al ruolo di tiratore scelto, onde essere impiegata soprattutto quando il Presidente della Repubblica compare in pubblico senza particolari forme di protezione diretta.\nUniformi.\nI Corazzieri utilizzano uniformi differenti rispetto agli altri reparti dei Carabinieri, costituite da giubbe da cavallo monopetto per appuntati e brigadieri e doppio petto per marescialli ed ufficiali. In particolari circostanze, quali i servizi di guardia ed i picchetti d'onore al Quirinale, vengono indossate le uniformi di rappresentanza o di mezza gala, utilizzando l'elmo con sottogola e criniera di cavallo; per particolari servizi d'onore, come alla Festa della Repubblica, viene indossata anche la tipica corazza del reggimento.\nStemma araldico.\nAi corazzieri \u00e8 stato concesso un proprio stemma araldico nel dicembre 1986. In esso sono richiamati i colori delle capitali dove il corpo nel corso della sua storia ha prestato servizio, cio\u00e8 Torino, Firenze e Roma. Una parte dello stemma richiama quello generale dell'Arma Carabinieri. Sono anche richiamati la corona turrita, simbolo dell'Italia e presente negli emblemi delle Forze Armate, e lo Stendardo presidenziale italiano, cambiato nel 1990 e nel 1992. Nello stemma campeggia il motto \u00ab\u00bb."}
{"id": "646266", "revid": "547034", "url": "https://it.wikipedia.org/wiki?curid=646266", "title": "Luigi Gonzaga", "text": "Beatificato nel 1605, \u00e8 stato proclamato santo da papa Benedetto XIII nel 1726.\nBiografia.\nFiglio primogenito di Ferrante Gonzaga, primo marchese di Castiglione delle Stiviere, e di Marta Tana di Chieri, nacque nel castello di famiglia di Castiglione. I genitori si erano conosciuti in Spagna, alla corte del re Filippo II.\nPrimi anni di vita.\nFu battezzato il 20 aprile 1568 dal parroco Giambattista Pastorio (m. 1569) nella chiesa dei Santi Nazario e Celso (ora Duomo di Castiglione), rinnovando il nome del nonno Luigi Alessandro, ed ebbe come padrino il cugino Prospero Gonzaga (1543-1614) di Luzzara. \nPrimo di otto figli, e quindi erede al titolo di marchese, fin dalla prima infanzia fu educato alla vita militare e all'et\u00e0 di cinque anni Ferrante port\u00f2 con s\u00e9 Luigi. All'et\u00e0 di sette anni, tuttavia, avvenne la sua \"conversione dal mondo a Dio\", come egli stesso la defin\u00ec: sentendosi chiamato a consacrare la propria vita al Signore intensific\u00f2 la preghiera, recitando ogni giorno in ginocchio i sette Salmi penitenziali e l'Ufficio della Madonna.\nNel 1576, a causa di un'epidemia nel feudo, venne trasferito a Firenze col fratello minore Rodolfo presso il granduca Francesco I de' Medici, affinch\u00e9 fosse lontano dalla peste ma pure per farlo vivere presso una corte raffinata e confacente col suo rango. A Firenze, nella basilica della Santissima Annunziata fece voto di perpetua verginit\u00e0. Tre anni dopo venne poi dislocato alla corte di Mantova, dove nel 1585 rinuncer\u00e0 al titolo di futuro marchese di Castiglione, in favore del fratello Rodolfo. Nel 1580 ricevette la Prima Comunione da Carlo Borromeo in visita nella Diocesi di Brescia (della quale Castiglione faceva parte a quel tempo). Nel 1581 si rec\u00f2 a Madrid per due anni, come paggio d'onore del principe Diego (il padre era al servizio di Filippo II di Spagna). A Madrid Luigi studi\u00f2 logica, filosofia, teologia e matematica, mostrando la sua precoce intelligenza.\nVita religiosa.\nStudi\u00f2 lettere, scienze e filosofia, lesse testi spirituali e relazioni missionarie, preg\u00f2 e matur\u00f2 la sua decisione di farsi gesuita e nonostante l'opposizione del padre inizialmente contrario (lo invi\u00f2 in varie corti, sperando che la vita brillante lo facesse desistere dal suo proposito), all'et\u00e0 di 17 anni (il 25 novembre 1585) entr\u00f2 nel noviziato della Compagnia di Ges\u00f9 a Roma. Studi\u00f2 teologia e filosofia. A Roma ebbe tra i suoi insegnanti e direttore spirituale San Roberto Bellarmino. Mentre si trovava nella capitale, Luigi apprese la notizia del morte del padre Ferrante, avvenuta il 13 febbraio 1586.\nLuigi lasci\u00f2 Roma nel settembre 1589 su richiesta della madre Marta Tana e di Eleonora d'Austria, duchessa di Mantova, e fece ritorno al paese natale per tentare una mediazione sulla questione legata alla successione del marchesato di Solferino, dopo la morte dello zio Orazio Gonzaga, tra il fratello Rodolfo, lo zio Alfonso, marchese di Castel Goffredo e il duca di Mantova Vincenzo I Gonzaga, che si trovavano in lite per la spartizione del territorio. Il suo intervento si concluse nel febbraio 1590, quando Luigi torn\u00f2 a Milano per continuare gli studi in attesa di rientrare a Roma, nel maggio dello stesso anno.\nNel 1590/91 una serie di malattie infettive uccisero a Roma migliaia di persone, inclusi i papi (Sisto V, Urbano VII, Gregorio XIV). Luigi Gonzaga, insieme a san Camillo de Lellis e ad alcuni confratelli gesuiti, si prodig\u00f2 intensamente ad assistere i pi\u00f9 bisognosi. Malato da tempo, dovette dedicarsi solo ai casi con nessuna evidenza di contagiosit\u00e0, ma un giorno, trovato in strada un appestato, se lo caric\u00f2 in spalla e lo port\u00f2 all'ospedale della Consolazione. Pochi giorni dopo mor\u00ec, all'et\u00e0 di soli 23 anni. Il suo corpo \u00e8 tumulato nella chiesa di Sant'Ignazio a Roma, nello splendido altare barocco di Andrea Pozzo e Pierre Legros, mentre il suo cranio \u00e8 conservato nella basilica a lui intitolata a Castiglione delle Stiviere. La mandibola \u00e8 custodita nella Chiesa Madre di Rosolini, in provincia di Siracusa.\nCulto.\nLa festa di San Luigi si celebra il 21 giugno, data della sua morte.\nVenne beatificato 14 anni pi\u00f9 tardi da papa Paolo V il 19 ottobre 1605. Il 31 dicembre 1726 venne canonizzato con un altro gesuita, San Stanislao Kostka, da papa Benedetto XIII. Lo stesso papa lo dichiar\u00f2 \u00abprotettore degli studenti\u00bb nel 1729. Nel 1926 fu proclamato patrono della giovent\u00f9 cattolica da papa Pio XI. Nel 1991 Giovanni Paolo II lo nomin\u00f2 patrono dei malati di AIDS.\nIconografia.\nNell'arte, San Luigi \u00e8 mostrato come un giovane che indossa una tonaca nera e una cotta o come un paggio. I suoi attributi sono un giglio, che si riferisce all'innocenza; una croce, che si riferisce alla piet\u00e0 e al sacrificio; un teschio, riferito alla sua morte prematura; e un rosario, che si riferisce alla sua devozione alla Beata Vergine Maria.\nUn contributo determinante nel fornire schemi iconografici per la devozione a questo santo \u00e8 attribuibile al pittore bresciano Pietro Scalvini, che nella sua vita ricevette numerosissime commissioni per riprodurre aspetti della vita e immagini del santo.\nCongregazioni di San Luigi.\nCome santo protettore della giovent\u00f9 studiosa, san Luigi Gonzaga \u00e8 titolare di numerose congregazioni religiose dedite particolarmente all'istruzione e all'educazione cristiana della giovent\u00f9: i Fratelli di San Luigi Gonzaga, sorti nei Paesi Bassi nel 1840; le Suore oblate di San Luigi Gonzaga, fondate in diocesi di Alba nel 1815; le Maestre Luigine di Parma, parzialmente confluite nelle Suore domenicane della Beata Imelda nel 2002."}
{"id": "646268", "revid": "484362", "url": "https://it.wikipedia.org/wiki?curid=646268", "title": "Caenolestoidea", "text": "I Cenolestoidi (Caenolestoidea) sono una superfamiglia di mammiferi marsupiali caratteristici del Sudamerica ed appartenenti all'ordine dei Paucitubercolati.\nAttualmente, il gruppo \u00e8 rappresentato unicamente da poche specie riunite nella famiglia dei Cenolestidi e conosciute volgarmente col nome di \"opossum toporagno\", ma nel corso del Miocene questo gruppo raggiunse una notevole espansione e diversificazione, con le famiglie dei paleotentidi, degli abderitidi e degli sternbergidi. \nLa famiglia degli abderitidi (tra cui \"Abderites\") sembrerebbe essersi diversificata pochissimo nel corso della sua lunga storia, al contrario di quella dei paleotentidi (tra cui \"Palaeothentes\"), pi\u00f9 piccoli, che conobbero una grande differenziazione in un minor lasso di tempo. Gli abderitidi e i paleotentidi sono particolarmente comuni nelle formazioni Pinturas e Santa Cruz."}
{"id": "646273", "revid": "1494169", "url": "https://it.wikipedia.org/wiki?curid=646273", "title": "Museum of Fine Arts", "text": ""}
{"id": "646274", "revid": "339392", "url": "https://it.wikipedia.org/wiki?curid=646274", "title": "Saha-Jacuzia", "text": ""}
{"id": "646275", "revid": "1442080", "url": "https://it.wikipedia.org/wiki?curid=646275", "title": "Donatella Lusenti", "text": "Biografia.\nLe sue commedie in dialetto mantovano, sono state adottate da varie compagnie dialettali, e vari testi da lei scritti furono rappresentati e replicati in teatro e televisione, partecipando talvolta alle stesse anche in qualit\u00e0 di regista.\nDocente di composizione decorativa, si \u00e8 per lungo tempo dedicata all'arte figurativa, principalmente come acquerellista e fotografa di sculture. Inoltre, si \u00e8 misurata con l'arte culinaria pratica e teorica, stilando libri di cucina. "}
{"id": "646276", "revid": "125279155", "url": "https://it.wikipedia.org/wiki?curid=646276", "title": "Apice (Italia)", "text": "Apice \u00e8 un comune italiano di abitanti della provincia di Benevento in Campania.\nGeografia fisica.\nTerritorio.\nIl territorio comunale, la cui altitudine varia da 150 a 640 , \u00e8 solcato dai fiumi Calore, Ufita e Miscano, fra loro confluenti.\nIl vecchio centro abitato (abbandonato a seguito del sisma del 1962) sorge a 250 metri di quota alla destra del Calore; quello moderno si erge invece a un'altitudine di 300 metri sul lato sinistro del fiume, a circa 15\u00a0km dal capoluogo di provincia.\nL'agro rurale era lambito a sud-ovest dalla via Appia Antica, della quale rimangono i ruderi di un ponte.\nIl territorio ha una superficie agricola utilizzata di 2900,08 ettari.\nClima.\nNel periodo di riferimento 1961-1990, in media le temperature di gennaio sono comprese tra una minima di 3,8\u00a0\u00b0C e una massima di 10,6\u00a0\u00b0C, mentre quelle di luglio tra i 17,8 e i 30,5\u00a0\u00b0C.\nOrigini del nome.\nNel XIX secolo, lo storico beneventano Alfonso Meomartini ipotizz\u00f2 che il toponimo derivasse da \"Marco Gavio Apicio\", gastronomo, console e funzionario del Senatus Romanus, incaricato dal senato di ripartire, tra i veterani legionari, alcune terre del Sannio. La congettura trova riscontro nel nome di una contrada apicese detta Marcopio.\nStoria.\nEpoca romana e Medioevo.\nIn epoca romana l'agro apicese, situato nel territorio dei Sanniti Irpini, era lambito a sud dalla via Appia. La prima menzione del borgo risale tuttavia all'VIII secolo, in un diploma di concessione del principe longobardo Grimoaldo a Montecassino \"sub Apice\"\". Nell'XI secolo lo si trova sotto i conti di Ariano.\nNel 1113 fu devastato dal conestabile beneventano Landolfo della Greca, per una rappresaglia contro i Normanni che molestavano i beneventani. Nel 1122 fu assediato da Guglielmo II di Puglia; nel 1138 era tenuto da Rainulfo di Alife, che vi fu assediato da Ruggero il Normanno, il quale se ne impadron\u00ec, e lo diede al conte di Buonalbergo.\nNel 1186 fu costituito in contea indipendente \u00e8 dato ai Balbano. Successivamente pass\u00f2 ai Maletta, ai San Giorgio, ai Sabrano, ai Guevara, ai Carafa, ai Gallucci e ai Di Tocco Cantelmo Stuart.\nSotto gli Angioini fu teatro di sanguinosi conflitti, e nel 1417 cadde per poco in mano a Muzio Attendolo Sforza. Nel 1494, fu occupato dai francesi di Carlo VIII ma appena partito questi, torn\u00f2 contea. Nel 1647 anche Apice partecip\u00f2 alla ribellione di Masaniello nel tentativo di liberarsi dal giogo feudale e spagnolo.\nEpoca moderna.\nIl comune fu devastato dal terremoto del 1702, con epicentro nelle immediate vicinanze di Apice, che provoc\u00f2 una trentina di morti, pari al 2,6% della popolazione dell'epoca. Nel quadriennio 1743-46 il suo territorio fu soggetto alla competenza territoriale del \"regio consolato di commercio\" di Ariano. Nel catasto onciario del 1753 sono in evidenza i luoghi della vecchia Apice, ossia la Terra di Apicij, il feudo di Lo Covante, Castiglione, San Lorenzo Vecchio, San Francesco, Corigliano e Monterone, quando il paese era abitato da 337 nuclei familiari (fuochi).\nNell'Ottocento, all'epoca del regno delle Due Sicilie, Apice fu aggregato amministrativamente al circondario di Paduli nell'ambito del distretto di Ariano, all'interno della provincia di Principato Ultra.\nIl 21 agosto 1962 il centro fu duramente colpito da due scosse di terremoto del VI e VII grado della scala Mercalli, che devastarono il Sannio e l'Irpinia facendo 17 morti. Il Ministero dei lavori pubblici ordin\u00f2 l'evacuazione dei 6500 abitanti, che si trasferirono in gran parte nel nuovo abitato sorto sul pianoro prospiciente il vecchio paese. Parte degli abitanti rimase (nonostante l'ordinanza di evacuazione) fino al 1980, quando il terremoto dell'Irpinia costrinse gli ultimi abitanti a lasciare il paese.\nOrigini del nome.\nLe sue origini sono molto antiche, alcuni storici la fanno risalire addirittura a popolazioni antichi come gli \"Opici\"; si dice che la cattiva pronuncia di tale parola sarebbe venuta al termine \"Apice\". Secondo altri, la parola Apice deriva da Marco Apicio, un console romano mandato dal Senato nel Sannio a dividere le terre conquistate per distribuirle ai Veterani ed ai Coloni. La presenza romana sul territorio \u00e8 dimostrata da due ponti: uno di et\u00e0 Imperiale, l'altro, di Appiano, meglio conservato, di epoca Repubblicana.\nScavi archeologici hanno portato alla luce resti di strutture abitative, di reti fognarie, attrezzi e monete. Tutto ci\u00f2 fa pensare che in quel luogo, nel periodo romano, vi fosse una locanda per il ristoro e per il riposo dei viaggiatori. Non molto lontano da Appiano, verso Bonito, alla frazione Starza sono stati trovati i resti di un abitato romano e reperti quali monete, resti di vasellame, ecc. Molte sono le testimonianze medievali, in particolare modo castelli, chiese e conventi di cui esistono per alcuni la memoria, altri si trovano in ottimo stato.\nMonumenti e luoghi d'interesse.\nArchitetture religiose.\nChiesa Collegiata di Santa Maria Assunta in Cielo.\nDi origine longobarda, la chiesa ha forma di croce latina. Sulla facciata all'interno di due nicchie sono raffigurati una suora e un abate vestito con abiti pontificali che regge un pastorale. L'interno \u00e8 a tre navate separate da colonnati in stile ionico. Dei 18 altari in marmi policromi che erano presenti nel XV secolo, si conservano solo alcuni; l'altare maggiore \u00e8 affiancato dalle sculture settecentesche di due angeli. L'abside ospita un coro ligneo di buona fattura. I dipinti cinquecenteschi rappresentano la Risurrezione di Cristo e l'Ascensione. Il campanile originario della chiesa fu distrutto dal terremoto del 1930 ed \u00e8 stato sostituito da uno di edificazione recente. Nel 1693 l'arcivescovo di Benevento Orsini, successivamente pontefice con il nome di Benedetto XIII, in occasione di una sua visita alla cittadina stabil\u00ec che alla chiesa Arcipretale di Santa Maria Assunta fosse annessa la chiesa parrocchiale di San Pietro, sita nel territorio di Apice. La casa arcipretale fu ristrutturata nel 1728 su iniziativa dell'abate e arciprete don Paolo Barone, previo assenso della curia beneventana. Due anni pi\u00f9 tardi, lo stesso don Paolo Barone, insieme con gli altri membri del clero e dell'universit\u00e0, present\u00f2 richiesta al vicario apostolico dell'arcivescovo di elevare a dodici il numero dei partecipanti del capitolo, che allora constava di sette membri.\nChiesa dei Santi Bartolomeo e Nicola.\nAnticamente formata da due chiese, la parrocchia dei Santi Bartolomeo e Nicol\u00f2,in seguito s.nicola, risulta attualmente accorpata alla parrocchia di Santa Maria. La chiesa di san Nicola ha una bella sacrestia, che attraverso un corridoio termina in un piccolo giardino. Annessa alla chiesa vi era la Congrega di Santa Maria del Rosario, gi\u00e0 esistente nel secolo XVII, bellissimi gli affreschi rappresentanti la vita di Ges\u00f9, del 500.\nL'edificio \u00e8 stato ripetutamente distrutto dai vari terremoti che si sono susseguiti e pi\u00f9 volte \u00e8 stata riportata all'antico splendore, fino al sisma del 1980.\nLa parrocchia conservava, fino a qualche anno fa, le seguenti reliquie: legno della Santa Croce; osso di Sant'Anna; osso di Sant'Alfonso Maria de' Liguori; osso di San Giovanni Battista.\nChiesa della Madonna di Loreto.\nPosta nelle campagne di Apice, in contrada Alvino, risale al secolo XVIII. Apparteneva alla famiglia Barone, che ne deteneva il patronato. Fino agli anni '70 del XX secolo ospitava un quadro, di propriet\u00e0 della famiglia Barone, raffigurante la casa di Loreto trasportata da un angelo, su cui vegliavano la Madonna e il Bambino, e in un angolo il committente settecentesco della famiglia. Attualmente della chiesetta non rimangono che rovine e il quadro risulta rubato da ignoti.\nConventi e abbazie.\nNei secoli scorsi nei dintorni di Apice esistevano cinque conventi:\nOggi di alcuni rimangono le rovine, di altri come quello di San Francesco, conservano in parte la struttura originaria. Il convento di Sant'Antonio domina incontrastato il borgo ed il nuovo centro.\nConvento di San Francesco.\nFu fatto costruire su una collina poco distante dal centro storico dallo stesso santo nel 1222. Il convento era per i frati luogo di preghiera e di lavoro; esso ha la pianta quadrata e all'interno conserva le celle dei monaci. Unita al convento c'\u00e8 la chiesa, la cui facciata \u00e8 ben conservata, di stile gotico. . La sorgente esiste ancora oggi viene chiamata \"Fonte Miracolosa\"; si trova sotto le mura del convento, di fronte al luogo dove c'era la cella di San Francesco e vi si accede passando per una grotta. a sinistra della fonte ancora oggi c'\u00e8 la pietra sulla quale si possono notare, bench\u00e9 corrose dal tempo, le impronte delle dita del santo.\nArchitetture civili.\nIl nucleo antico della cittadina di Apice era abbellito da alcuni palazzi signorili:\nArchitetture militari.\nIl Castello dell'Ettore o Castello Medievale.\nDi epoca normanna, si trova nel centro storico, \u00e8 in ottime condizioni. Oggi le sue stanze sono sedi del museo civico della civilt\u00e0 contadina, di esposizione di reperti archeologici, di mostre e di altre attivit\u00e0 culturali, nonch\u00e9 la Biblioteca comunale.\nIl castello ha una pianta a forma decagonale e difeso da possenti mura, l'edificio nel passato era dotato di quattro torri; oggi ce ne sono solo due al di sotto delle quali c'erano i sotterranei, adibiti ai prigionieri e, secondo alcuni, gallerie che permettevano di uscire dal paese in caso di assedio. Dentro le mura c'\u00e8 un grande cortile con una fontanella che serviva l'acqua agli abitanti e per abbeverare gli animali. Intorno al cortile c'erano le stanze dei servitori, salita una grande scalinata, al primo piano, c'erano i saloni di rappresentanza, mentre le camere padronali erano al piano superiore e nelle torri. Adibito per un certo periodo a civili abitazioni ora \u00e8 in fase di ristrutturazione e molte sale hanno ripreso le antiche dimensioni.\nPonte Appiano.\nSituato a circa 3 km da Apice, posto poco distante dal castello di Federico II, il ponte Appiano (ponte Rotto per i paesani) con i suoi resti ancora oggi sfida il tempo e gli uomini. Esso nell'antichit\u00e0 permetteva alla via Appia di superare il fiume Calore per continuare verso il porto di Brindisi. In origine era formato da 16 arcate, lungo 150m ed alto 9m; oggi \u00e8 in buone condizioni solo la parte centrale mentre i resti dei pilastri si trovano poco distanti.\nSociet\u00e0.\nEvoluzione demografica.\nL'evoluzione demografica di Apice dal 1861 al 2011 \u00e8 la seguente:\nEtnie e minoranze straniere.\nAl 31 dicembre 2016 risultano 410 cittadini stranieri residenti nel comune, pari al 4,9 % della popolazione. I gruppi pi\u00f9 rilevanti sono:\nLingue e dialetti.\nAccanto alla lingua italiana, nel territorio comunale si parla l\"'apicese\", un idioma di transizione tra il vernacolo beneventano e il dialetto irpino.\nGeografia antropica.\nIl centro storico di Apice, sito a ridosso del fiume Calore, si caratterizza per l'intrico di vicoli e per la forma compatta, ben delimitata da una cerchia ellittica di scarpate. Esso \u00e8 stato progressivamente abbandonato a seguito delle numerose frane verificatesi a seguito del terremoto del 1962.\nIl centro abitato moderno, fondato nel dopo-terremoto su di un ampio pianoro sull'opposta sponda del fiume, si contraddistingue invece per le strade larghe e rettilinee.\nUna parte cospicua della popolazione vive per\u00f2 nelle numerose \"contrade\" rurali disseminate tra il bacino del Calore e la valle dell'Ufita mentre l'antica frazione di Tignano rappresenta l'unica localit\u00e0 del territorio comunale ubicata nella bassa valle del Miscano.\nInfrastrutture e trasporti.\nStrade.\nUna serie di strade provinciali disposte a raggiera collegano Apice con tutti i comuni limitrofi, con il capoluogo provinciale, con le strade statali 7 Appia e 90 bis nonch\u00e9 con il casello Benevento dell'autostrada Napoli-Bari.\nFerrovie.\nLa stazione di Apice-Sant'Arcangelo-Bonito \u00e8 situata alla localit\u00e0 Iscalonga nel vicino comune di Sant'Arcangelo Trimonte, presso la confluenza tra i fiumi Calore e Ufita. La stazione non \u00e8 servita da alcun treno passeggeri a partire da dicembre 2010.\nNell'ambito del territorio comunale vi \u00e8 inoltre, in localit\u00e0 Tignano Scalo nella valle del Miscano, la fermata di Corsano, preclusa al traffico passeggeri fin dal giugno 2008.\nSperimentazione da parte delle Ferrovie dello Stato negli anni venti - trenta.\nLe Ferrovie dello Stato decisero di fare esperimenti di trazione a corrente continua a 3000 V sulla Benevento - Foggia ottenendo brillanti risultati (soprattutto grazie ai raddrizzatori a vapori di mercurio installati ad Apice).\nTra le prime locomotive elettriche a corrente continua in Italia vi furono le E.626 costruite per effettuare i primi servizi sulla Benevento - Foggia nel 1927. Il punto di forza di questo tipo di trazione era la possibilit\u00e0 di impiegare pi\u00f9 motori di trazione, a differenza dei classici due del trifase; ci\u00f2, essendo ogni singolo asse mosso dal proprio motore, permetteva di eliminare i complessi biellismi motori di accoppiamento. Le E.626 avevano una velocit\u00e0 massima di 90\u00a0km/h e avevano una cassa rigida in livrea castano-isabella.\nAmministrazione.\nAltre informazioni amministrative.\nDal 1998 il comune fa parte della comunit\u00e0 montana del Fortore; in precedenza aveva invece fatto parte della comunit\u00e0 montana dell'Ufita."}
{"id": "646278", "revid": "125788251", "url": "https://it.wikipedia.org/wiki?curid=646278", "title": "Ferruccio Tagliavini", "text": "Essenzialmente tenore di grazia, dotato di voce calda e morbida e di fraseggio suadente, form\u00f2 con Tito Schipa e, in parte, Beniamino Gigli, un trio di tenori dall'impronta \"soave\", fra i pi\u00f9 popolari del XX secolo.\nBiografia.\nLa giovinezza.\nNacque a Villa Cavazzoli, alla periferia di Reggio Emilia. Da bambino si trasfer\u00ec con la famiglia a Barco, dove si appassion\u00f2 al canto e, dopo aver frequentato le scuole professionali, si diede allo studio del violino e inizi\u00f2 a cantare nel coro della chiesa, venendo soprannominato \"piccolo Caruso\". Nonostante i genitori lo incoraggiassero a prendere lezioni di canto, fu attratto maggiormente dall'elettrotecnica e dalla meccanica, finch\u00e9 il padre lo convinse a iscriversi all'istituto \"Achille Peri\" di Reggio Emilia, dove nel 1931 gli vennero impartite le prime lezioni di canto dal maestro Pietro Melloni. Nel 1935, allo scoppio della guerra d'Etiopia, part\u00ec volontario per l'Africa Orientale Italiana, dove rimase un anno.\nLa carriera.\nAll'et\u00e0 di ventiquattro anni partecip\u00f2 a un concorso di canto a Parma e vinse una borsa di studio che gli permise d'iscriversi al Conservatorio Arrigo Boito, dove studi\u00f2 sotto la guida di Italo Brancucci. Nel 1938 vinse il \"Concorso Nazionale di Canto Lirico\" indetto dall'Opera nazionale del dopolavoro e pot\u00e9 frequentare un corso di perfezionamento presso il Teatro Comunale di Firenze, dove l'appoggio e i consigli del maestro Mario Labroca e l'insegnamento del tenore Amedeo Bassi gli furono preziosi. Il 27 ottobre 1938 debutt\u00f2 a Firenze ne \"La boh\u00e8me\", cogliendo subito uno strepitoso successo. Nello stesso anno esord\u00ec alla radio in un concerto Martini &amp; Rossi. Altro importante debutto fu il 29 gennaio 1942 alla Scala ne \"Il barbiere di Siviglia\", con Gianna Pederzini, Gino Bechi e Tancredi Pasero. Tra il 1943 e il 1945, durante la campagna d'Italia, cant\u00f2 in numerosi concerti, esibendosi per le truppe alleate americane e britanniche.\nDopo la fine della seconda guerra mondiale inizi\u00f2 a esibirsi anche all'estero: l'11 giugno 1946 esord\u00ec al Teatro Col\u00f3n di Buenos Aires in \"Tosca\", affiancato dalla moglie Pia Tassinari e il 10 gennaio 1947 con \"La boh\u00e8me\" debutt\u00f2 al Metropolitan Opera di New York, dove si esib\u00ec regolarmente fino al 1954. Il 13 settembre 1950 approd\u00f2 nella medesima opera alla Royal Opera House di Londra, cui segu\u00ec il 1\u00ba luglio 1951 il debutto all'Op\u00e9ra di Parigi con \"Un ballo in maschera\".\nNel 1962, dopo sette anni di assenza, ritorn\u00f2 al Met, dove fece le ultime apparizioni ne \"L'elisir d'amore\" e \"La boh\u00e8me\". In quegli anni si dedic\u00f2 anche alla musica leggera e a quella napoletana incidendo alcuni dischi per la RCA Italiana: \"Canzoni di ieri\" (1961), \"Le canzoni di pap\u00e0\" (1963), \"Romanze d'altri tempi\" (1964), \"Canzoni napoletane\" (1965).\nSi ritir\u00f2 dalle scene operistiche il 21 luglio 1970 al teatro romano di Benevento ancora con \"L'elisir d'amore\". Il 20 maggio 1981 concluse le esibizioni alla Carnegie Hall di New York con l'esecuzione in forma di concerto de \"L'amico Fritz\".\nIl cinema.\nNel 1941, grazie al volto simpatico e fotogenico, Tagliavini approd\u00f2 al cinema con \"Voglio vivere cos\u00ec\", pellicola diretta da Mario Mattoli e accolta con entusiasmo dal pubblico, nella quale cant\u00f2 l'omonima canzone di Giovanni D'Anzi e Tito Manlio, che divenne un suo cavallo di battaglia.\nLa carriera cinematografica continu\u00f2 fino alla fine degli anni cinquanta e vide la partecipazione a otto film, di genere comico-brillante o film d'opera. Uno di questi, \"Anema e core\", ebbe un risvolto autobiografico, in quanto vi interpret\u00f2 un elettricista eccezionalmente dotato per il canto.\nVita privata.\nNel novembre del 1940, in occasione de \"L'amico Fritz\" al Politeama Garibaldi di Palermo, conobbe il soprano Pia Tassinari e se ne innamor\u00f2. I due si sposarono il 30 aprile 1941.\nRaggiunto il successo, Tagliavini non tralasci\u00f2 le avventure galanti, senza preoccuparsi di tenere nascoste le sue relazioni, nonostante fosse felicemente sposato. Nel 1949, quando viveva negli Stati Uniti, fu citato in tribunale dalla giovane cantante Mary Phillips per una presunta paternit\u00e0 e dovette pagare 1.050 dollari a favore della piccola Fiorenza Teresa, che all'epoca aveva diciotto mesi. Nello stesso periodo intraprese un'importante relazione sentimentale con la ex miss spagnola Carmen, che gli diede la figlia Nanda nell'agosto del 1950. Ebbe anche simpatie amorose per il soprano Anna Moffo e per la soubrette americana Jen-Jen.\nNegli anni settanta si leg\u00f2 al soprano Isabella Stramaglia, con la quale inizi\u00f2 a convivere, per poi sposarla il 1\u00ba agosto 1992, dopo aver ottenuto il divorzio da Pia Tassinari. Nel 1974 ebbe da lei un'altra figlia.\nNel 1988, nel corso di un gal\u00e0 al Teatro Municipale di Reggio Emilia, gli fu consegnato il premio Agis Bnl \"Una vita per il teatro\". In seguito Tagliavini trascorse la vecchiaia in povert\u00e0 e solitudine, costretto a vivere nella casa per anziani Villa Ilva di Cavriago, dove per molti anni fu aiutato con un assegno mensile da Luciano Pavarotti.\nMor\u00ec ottantunenne nella sua signorile villa di Reggio Emilia in via Emilia all'Ospizio, dopo una lunga degenza all'ospedale Spallanzani di Reggio Emilia, a causa dei gravi problemi respiratori che lo affliggevano da tempo. \u00c8 sepolto nel cimitero suburbano di Reggio Emilia."}
{"id": "646290", "revid": "6923", "url": "https://it.wikipedia.org/wiki?curid=646290", "title": "Geografia del Gabon", "text": "Il Gabon \u00e8 uno stato situato nell'Africa Centrale a cavallo dell'Equatore.\nDati generali.\nConfini.\nConfina a nord con il Camerun per 298\u00a0km e con la Guinea Equatoriale per 350\u00a0km, a est e sud con la Repubblica del Congo per 1.903\u00a0km\nSi affaccia inoltre sul Golfo di Guinea (Oceano Atlantico) per uno sviluppo costiero complessivo di 885\u00a0km.\nSuperficie.\nLo stato ha un'estensione di 267.667\u00a0km\u00b2 10.000 dei quali sono costituiti da acque interne.\nMorfologia.\nIl territorio del paese pu\u00f2 essere suddiviso in tre aree diverse:\nIdrografia.\nGran parte del territorio del paese fa parte del bacino idrografico del fiume Ogoou\u00e9.\nFiumi e laghi.\nIl principale fiume del paese \u00e8 l'Ogoou\u00e9 che attraversa tutto il paese e una volta raggiunta la pianura costiera forma dei laghi in alcune depressioni laterali e che prima di sfociare nell'Oceano Atlantico forma un ampio delta. Il principale fra i suoi numerosi tributari \u00e8 l'Ivindo.\nUn tributario minore dell'Ogoou\u00e9 \u00e8 il fiume Oklo, situato a nord di Moanda. Il fiume incide importanti giacimenti di uranio, molto importanti da un punto di vista geologico in quanto sono stati sede di reazioni nucleari naturali circa 1,7 miliardi di anni fa.\nL'altro principale fiume che sfocia nell'Atlantico \u00e8 il Nyanga."}
{"id": "646291", "revid": "1543377", "url": "https://it.wikipedia.org/wiki?curid=646291", "title": "Herbert Chapman", "text": "Carriera da calciatore.\nNonostante suo padre lavorasse in una miniera di carbone, riusc\u00ec a frequentare il \"college\" arrivando alla laurea in ingegneria. Inizi\u00f2 allo stesso tempo a giocare a calcio in alcune squadre di dilettanti approdando alle serie maggiori nel 1901. Gioc\u00f2 nel Northampton Town, nello Sheffield United, nel Notts County e nel . In quest'ultima squadra mise a segno undici reti nella stagione 1905-'06 della \"Southern League\".\nLa sua carriera calcistica fu relativamente modesta. In occasione di molti dei suoi trasferimenti da una squadra all'altra, Chapman si cerc\u00f2 un posto da ingegnere nella stessa citt\u00e0 del suo nuovo club.\nAnche suo fratello Harry gioc\u00f2 a calcio, con miglior successo: nel primo decennio del secolo vest\u00ec infatti la maglia dello Sheffield Wednesday, col quale vinse due titoli nazionali e la FA Cup. Ebbe anche una breve carriera da allenatore, dirigendo per una stagione lo Hull City, ma mor\u00ec a soli trentasette anni nel 1916.\nCarriera da allenatore.\nNorthampton Town.\nChapman nel 1907 torn\u00f2 al Northampton come giocatore-allenatore e riusc\u00ec a condurre la squadra alla vittoria della \"Southern League\" nonostante al momento del suo arrivo questa occupasse l'ultima posizione in classifica. Nelle tre stagioni successive port\u00f2 la squadra sempre fra le prime quattro.\nLeeds city.\nNel 1912 pass\u00f2 al Leeds City (oggi ), ottenendo per prima cosa la riammissione della squadra alla Football League. Sfior\u00f2 la promozione in First Division nel 1914.\nDurante la prima guerra mondiale la squadra fu coinvolta in una serie di irregolarit\u00e0 finanziarie che port\u00f2 alla dissoluzione del club nel 1919 con una squalifica per vari dirigenti. Chapman evit\u00f2 le sanzioni poich\u00e9 nel periodo incriminato non aveva avuto il diretto controllo della squadra: era infatti coinvolto nel comune sforzo bellico, e si occupava di una fabbrica di munizioni.\nHuddersfield Town.\nNel settembre 1920 pass\u00f2 allo Huddersfield Town come segretario, diventandone allenatore nel marzo successivo. Fino al 1925 guid\u00f2 la squadra nel miglior periodo di tutta la sua storia, con le vittorie in FA Cup nel 1922, in campionato nel 1924 e nel 1925. Dopo la sua partenza per l'Arsenal la squadra riusc\u00ec, vincendo anche nel 1926, ad essere la prima squadra inglese ad aver vinto tre campionati consecutivi.\nIl sistema\nNel giugno 1925 accadde un fatto che permise a Chapman di entrare nella storia del calcio: l'IFAB modific\u00f2 la regola del fuorigioco, passando dal fuorigioco cosiddetto \"a 3 uomini\" a quello a 2. Mentre in precedenza, affinch\u00e9 un giocatore fosse in gioco, al momento dell'effettuazione del passaggio doveva avere davanti a s\u00e9 tre giocatori, ora ne erano sufficienti solamente due (di solito un difensore e il portiere). Quella stessa estate infatti Chapman pass\u00f2 all'Arsenal e l'attaccante Charlie Buchan gli sugger\u00ec di retrocedere il centromediano in posizione difensiva per far fronte alla superiorit\u00e0 numerica in attacco che la nuova regola favoriva.\nDallo storico 2-3-5, Chapman abbass\u00f2 le due mezzali d'attacco sulla trequarti, mentre il centromediano venne arretrato dal centrocampo alla difesa e gli furono assegnati compiti di marcatura sul centravanti avversario: era nato lo \"stopper\".\nArsenal.\nNel 1926 l'Arsenal arriv\u00f2 secondo, perdendo l'anno successivo la finale di FA Cup. Chapman persever\u00f2 nell'applicare la sua tattica portando la squadra negli anni trenta ai vertici del calcio inglese, grazie anche a campioni come Cliff Bastin, David Jack, Alex James e Eddie Hapgood.\nNel 1930 arriv\u00f2 il primo titolo, quello di FA Cup contro l'Huddersfield Town, seguito dalle vittorie in campionato nel 1931 (la prima in assoluto per una squadra del sud dell'Inghilterra), bissando il successo nel 1933.\nNazionale inglese.\nIn quello stesso anno Chapman diresse anche la nazionale inglese, in un'unica occasione, il 13 maggio 1933, affrontando l' allo Stadio del PNF di Roma (l'incontro termin\u00f2 per 1 - 1 con reti di Ferrari e Bastin). Chapman, che in quell'occasione divenne il primo allenatore professionista a guidare la nazionale inglese, non pot\u00e9 effettuare lui stesso le convocazioni, che erano determinate da un apposito comitato interno della Football Association. Riusc\u00ec tuttavia ad importare il suo modulo tattico anche in quell'ambito: il sistema di Chapman rimase la tattica stabilmente adottata dalla nazionale inglese sino a tutti gli anni cinquanta.\nChapman mor\u00ec improvvisamente nel 1934, a soli 55 anni, dopo che aveva assistito ad una partita di riserve in una giornata umida e ventosa, ancora convalescente per un brutto raffreddore, che si trasform\u00f2 in polmonite. La sua squadra vinse poi il campionato quell'anno e anche il successivo.\nIn nove anni all'Arsenal Chapman totalizz\u00f2 403 panchine, con 201 vittorie e oltre 800 reti segnate.\nLe sue spoglie riposano nella Hendon Parish Church, a nord di Londra.\nL'eredit\u00e0 di Chapman.\nChapman fu uno dei primi allenatori di calcio nel senso moderno del termine: egli si prendeva infatti cura della squadra da tutti i punti di vista. Oltre alle sue invenzioni tattiche, Chapman fu anche un pioniere della preparazione atletica nel calcio, istituendo un severo programma di allenamento e facendo ricorso a fisioterapisti.\nChapman fu uno spirito innovativo anche all'esterno del terreno di gioco: fu infatti tra i primi sostenitori dell'uso dei riflettori per le partite in notturna. Introdusse l'uso dei palloni da calcio a spicchi bianchi e neri, che permettevano una miglior visibilit\u00e0 della sfera, e dei numeri sul dorso delle maglie dei giocatori. Modific\u00f2 inoltre la casacca dell'Arsenal, passando da un completo rosso, colore che era utilizzato da un gran numero di squadre, ad una maglia rossa con maniche e calzoncini bianchi. Questa casacca, introdotta prima di un incontro con il il 4 marzo 1933, \u00e8 tuttora la divisa casalinga ufficiale dei \"Gunners\".\nIn ricordo dei suoi successi con la squadra, l'Arsenal gli ha dedicato un busto in bronzo realizzato da Jacob Epstein. Il busto \u00e8 stato nel vecchio stadio di Highbury sino alla sua chiusura, nel 2006 e ora si trova nell'ingresso marmoreo del nuovo Emirates Stadium di Londra. \u00c8 l'unico allenatore dell'Arsenal ad avere ricevuto questo onore."}
{"id": "646303", "revid": "767487", "url": "https://it.wikipedia.org/wiki?curid=646303", "title": "Seduzione pericolosa", "text": "Seduzione pericolosa (\"Sea of Love\") \u00e8 un film del 1989 diretto da Harold Becker.\nTrama.\nA New York il detective Frank Keller, con 20 anni di servizio ma anche problemi di alcolismo \u00e8 stato lasciato dalla moglie per il \"detective\" Gruber. L'uomo si trova a indagare su un omicidio a sfondo apparentemente sessuale. Durante una festa della polizia viene avvicinato dal collega Sherman che proviene da un altro distretto ma sta a sua volta indagando su un caso molto simile al suo. Entrambi concordano sul fatto che il colpevole possa essere una donna e i comandanti dei due distretti formano allora un team speciale. Si scopre che le due vittime avevano pubblicato un annuncio in rima su un giornale per \"cuori solitari\" e che un terzo uomo ha messo un annuncio simile.\nI due poliziotti vanno a interrogarlo ma questo risponde che nessuna donna si \u00e8 mai fatta viva; i due non gli credono per\u00f2 non insistono e pochi giorni dopo l'uomo viene ritrovato morto nudo sul suo letto con le stesse modalit\u00e0 degli altri due delitti. Il tenente decide allora di seguire il piano di Frank, precedentemente respinto, di mettere un altro annuncio in rima al fine di invitare le donne al ristorante per riuscire almeno a rilevare loro le impronte digitali. Durante uno degli incontri Frank conosce la fascinosa Helen Cruger e, bench\u00e9 nutra molti sospetti su di lei, se ne innamora evitando di prenderle le impronte e iniziando una complicata relazione. Si accorge tuttavia di essere seguito da qualcuno che si introduce nello stabile in cui vive senza per\u00f2 riuscire a vederlo in faccia. Tutti gli indizi sembrerebbero portare proprio alla colpevolezza della donna ma dopo che Frank l'ha cacciata da casa rivelandole che stava indagando su di lei ma che non l'avrebbe arrestata, viene aggredito da Terry, un operaio che era stato precedentemente interrogato poich\u00e9 lavorava nel palazzo in cui era avvenuto uno dei tre precedenti delitti: l'uomo \u00e8 l'ex marito di Helen e la minacciava da mesi uccidendo coloro che avevano avuto rapporti con lei; Terry cerca di uccidere anche Frank ma durante la lotta precipita gi\u00f9 da una finestra e muore.\nIl caso \u00e8 risolto ma la fiducia di Helen in Frank \u00e8 naturalmente compromessa. Dopo alcuni mesi per\u00f2 l'uomo, che nel frattempo ha deciso di smettere di bere, torna a cercarla e la coppia si riformer\u00e0 felicemente.\nTitolo.\nIl titolo inglese \u00e8 quello della canzone \"Sea of love\" degli anni 50 di Phil Phillips che fa parte della colonna sonora."}
{"id": "646307", "revid": "174925", "url": "https://it.wikipedia.org/wiki?curid=646307", "title": "Piccinino", "text": ""}
{"id": "646311", "revid": "767487", "url": "https://it.wikipedia.org/wiki?curid=646311", "title": "Attacco al potere (film 1998)", "text": "Attacco al potere (\"The Siege\") \u00e8 un film del 1998 diretto da Edward Zwick.\nTrama.\nAnthony Hubbard \u00e8 un agente dell'FBI di New York, coadiuvato dal suo amico e collega Frank Haddad. Hub indaga su una strana simulazione di attentato a bordo di un bus di linea della citt\u00e0, a seguito del quale, in una misteriosa telefonata, si richiede la liberazione di uno sceicco arabo, Ahmed Bin Talal, capo di un'organizzazione di integralisti islamici, sequestrato in circostanze misteriose. Le prime indagini portano al fermo di alcune persone, fra le quali Elise Kraft, una donna che risulter\u00e0 poi essere un agente segreto della CIA (con il vero nome di Sharon Bridger) che tempo prima aveva collaborato all'addestramento e al finanziamento, protetta dall'alto, di un gruppo di militanti islamisti iracheni oppositori del regime del loro paese, che erano guidati proprio dallo sceicco Bin Talal.\nIn seguito, alcuni terroristi suicidi fanno saltare in aria un altro bus di linea e, successivamente, un teatro in pieno centro, causando decine e decine di vittime. Le indagini di Hub lo portano dapprima a un uomo di nazionalit\u00e0 palestinese, Samir; poi Hub si imbatte nel generale William Deveraux, capo dell'esercito, un oscuro individuo che non cela per nulla il suo desiderio di potere e che, a una precisa domanda se egli sia a conoscenza o meno del sequestro dello sceicco, nega categoricamente pur essendone in realt\u00e0 sia l'ideatore sia il mandante.\nPoco dopo, un nuovo attentato sconvolge la citt\u00e0: un furgone carico di esplosivo, guidato da un altro attentatore suicida, distrugge completamente l'edificio dove si trova la sede dei federali, causando oltre 600 vittime. A questo punto entra in gioco Deveraux con il suo esercito. Ottenendo dal presidente la dichiarazione di legge marziale nell'intera citt\u00e0, la rastrella da cima a fondo arrestando tutti gli immigrati di fede islamica e confinandoli in uno stadio attrezzato allo scopo. Fra questi, ingiustamente, finisce persino uno dei figli di Frank Haddad.\nHub, con l'aiuto di Sharon e Frank, riuscir\u00e0 alla fine a scoprire ed eliminare il mandante dei sanguinosi attentati che risulter\u00e0 poi essere lo stesso Samir, autore di un folle doppio gioco; inoltre arrester\u00e0 Deveraux, resosi responsabile della tortura e dell'uccisione di un sospettato nel corso delle indagini, facendo poi liberare tutti gli immigrati fatti prigionieri da quest'ultimo, compreso il figlio di Haddad. Sharon, per\u00f2, in una colluttazione con Samir prima che questi cada sotto i colpi di Hub, perde anch'essa la vita, uccisa da una pallottola del terrorista."}
{"id": "646314", "revid": "729019", "url": "https://it.wikipedia.org/wiki?curid=646314", "title": "Strada statale 353 della Bassa Friulana", "text": "La ex strada statale 353 della Bassa Friulana (SS 353), ora strada regionale 353 della Bassa Friulana (SR 353), \u00e8 una strada regionale che collega Udine con Muzzana del Turgnano, correndo sempre in provincia di Udine.\nPercorso.\nParte nella zona sud di Udine, dopo la rotonda di Piazzale Gio Batta Cella, tagliando la pianura friulana verso meridione attraverso Zugliano, Pozzuolo del Friuli e Mortegliano. Qui la strada regionale incrocia la ex strada statale 252 di Palmanova e raggiunge la localit\u00e0 di Castions di Strada. Termina poi con un tratto per lo pi\u00f9 rettilineo a Muzzana dove si innesta con la strada statale 14 della Venezia Giulia.\nDal 1\u00ba gennaio 2008 la gestione del \u00e8 passata alla Regione Friuli-Venezia Giulia, che ha provveduto al trasferimento delle competenze alla societ\u00e0 Friuli Venezia Giulia Strade S.p.A.."}
{"id": "646316", "revid": "161374", "url": "https://it.wikipedia.org/wiki?curid=646316", "title": "SS353", "text": ""}
{"id": "646318", "revid": "63756", "url": "https://it.wikipedia.org/wiki?curid=646318", "title": "Taipei Financial Center", "text": ""}
{"id": "646326", "revid": "409435", "url": "https://it.wikipedia.org/wiki?curid=646326", "title": "Cristoforo Solari", "text": "Biografia.\nFiglio di Bartolomeo (Bertola), mastro muratore e carpentiere, della prolifica famiglia dei Solari di Carona (cui appartenne il celebre architetto Guiniforte Solari, ingegnere ducale negli anni di Francesco Sforza e Galeazzo Maria Sforza), fratello di Andrea Solario e di Pietro, ricevette i primi rudimenti dell'arte dal fratello Alberto, architetto.\nTornato nel 1495 a Milano dopo un breve soggiorno veneziano in compagnia del fratello Andrea (nel 1489 vi esegu\u00ec le statue dell'altare Dragan nella Chiesa di Santa Maria della Carit\u00e0, oggi disperse), nel 1497 circa ricevette la commissione per la sua opera pi\u00f9 celebre, il cenotafio di Ludovico il Moro e Beatrice d'Este, oggi collocato nel transetto sinistro della Certosa di Pavia ma commissionato per la chiesa di Santa Maria delle Grazie a Milano.\nIl sepolcro \u00e8 vuoto in quanto Ludovico mor\u00ec prigioniero di Luigi XII a Loches mentre la moglie, premortagli, \u00e8 sepolta alle Grazie. Per l'estrema raffinatezza e morbidezza del modellato, il monumento \u00e8 stato visto come la trasposizione in scultura degli stilemi pittorici di Leonardo.\nRisalgono a questi anni le prime commissioni architettoniche, come l'incarico di coadiutore di Giovanni Antonio Amadeo alla Certosa di Pavia. Sul cantiere della Fabbrica del Duomo di Milano a partire dal 1502 gli venne affiancato come aiuto l'architetto Gerolamo Della Porta che poi nel 1512 come ingegnere sar\u00e0 da supporto anche all'Amadeo. Come architetto fu particolarmente influenzato dallo stile di Bramante, come testimonia il disegno della facciata della chiesa dedicata a Giovanni Fogliani di Castelnuovo, frazione di Alseno, il solenne impianto del monastero di San Pietro al Po presso Cremona e l'atrio porticato della Chiesa di Santa Maria presso San Celso a Milano.\nOltre che dalle opere milanesi del Bramante, potrebbe essere stato influenzato da quanto si stava realizzando a Roma nel primo decennio del secolo XVI. Infatti sono stati ipotizzati due viaggi tra il 1499 e il 1500 e tra il 1513 e il 1514, nella citt\u00e0, in cui si erano stabiliti i fratelli Alberto e Pietro."}
{"id": "646327", "revid": "713168", "url": "https://it.wikipedia.org/wiki?curid=646327", "title": "Alegrete (Rio Grande do Sul)", "text": "Alegrete \u00e8 un comune del Brasile nello Stato del Rio Grande do Sul, parte della mesoregione del Sudoeste Rio-Grandense e della microregione della Campanha Ocidental.\nHa una temperatura media annuale di ed una precipitazione pluviometrica di annuali.\nGeografia fisica.\nAlegrete \u00e8 localizzato nella Frontiera Ovest dello Stato di Rio Grande do Sul e confina con Uruguaiana, Quara\u00ed, Itaqui, Manoel Viana, S\u00e3o Francisco de Assis, S\u00e3o Vicente do Sul, Cacequi e Ros\u00e1rio do Sul.\nStoria.\nIl borgo, sulla sponda sinistra del fiume Ibirapuit\u00e3, fu fondato nel 1817. Fu elevato al rango di villaggio nel 1831 ed a quello di citt\u00e0 il 22 gennaio 1857.\n\u00c8 considerata la citt\u00e0 pi\u00f9 \"ga\u00facha\" del mondo. Ogni 20 settembre (il Giorno del Gaucho), ha luogo una parata equestre a cui partecipano circa persone (di tutte le et\u00e0, estrazioni sociali e sesso), con bell'indumenti tradizionali e cavalli riccamente bardamentati, che sfilano orgogliosamente per tutte le vie principali della citt\u00e0. \u00c8 la pi\u00f9 grande parata, di questo tipo, in tutto il mondo.\nFu la terza ed ultima capitale \"Farroupilha\" (Rivoluzione Farroupilha), dal 1842 al 1845.\nLa protettrice della citt\u00e0 \u00e8 \"La Nostra Signora della Concezione Apparsa\", la cui festa si celebra l'8 dicembre.\nEconomia.\nLa sua economia \u00e8 basata prevalentemente sull'agricoltura: (riso (), soia e grano) e sull'allevamento bovino (circa ) ed ovino (circa )."}
{"id": "646328", "revid": "14691", "url": "https://it.wikipedia.org/wiki?curid=646328", "title": "Nyasa", "text": ""}
{"id": "646329", "revid": "28402", "url": "https://it.wikipedia.org/wiki?curid=646329", "title": "Reazione acido base", "text": ""}
{"id": "646330", "revid": "729019", "url": "https://it.wikipedia.org/wiki?curid=646330", "title": "Strada statale 356 di Cividale", "text": "La ex strada statale 356 di Cividale (SS 356), ora \"strada regionale 356 di Cividale (SR 356)\", \u00e8 una strada regionale italiana, che si sviluppa in Friuli-Venezia Giulia.\nPercorso.\nParte dall'incrocio con la strada statale 13 Pontebbana, svolta ad est raggiungendo Tarcento; passato il torrente Torre la strada sale raggiungendo Nimis, entrando nella zona dei colli Orientali del Friuli. Dopo il passo di Monte Croce la strada passa Attimis e Faedis. Dopo Cividale del Friuli la ex statale prosegue verso sud attraversando i comuni di Premariacco e Corno di Rosazzo. Dopo il ponte sul torrente Iudrio la strada entra in provincia di Gorizia, supera Brazzano e termina a Cormons.\nDal 1\u00ba gennaio 2008 la gestione \u00e8 passata alla Regione Friuli-Venezia Giulia, che ha provveduto al trasferimento delle competenze alla societ\u00e0 Friuli Venezia Giulia Strade S.p.A.."}
{"id": "646332", "revid": "161374", "url": "https://it.wikipedia.org/wiki?curid=646332", "title": "SS356", "text": ""}
{"id": "646336", "revid": "712828", "url": "https://it.wikipedia.org/wiki?curid=646336", "title": "Twi'lek", "text": ""}
{"id": "646338", "revid": "486946", "url": "https://it.wikipedia.org/wiki?curid=646338", "title": "Twilek", "text": ""}
{"id": "646340", "revid": "73169", "url": "https://it.wikipedia.org/wiki?curid=646340", "title": "Nampula", "text": "Nampula \u00e8 una citt\u00e0 del Mozambico, capoluogo del distretto omonimo e della provincia omonima. Con una popolazione di circa abitanti (censimento del 2007), \u00e8 la citt\u00e0 pi\u00f9 grande del Mozambico settentrionale; per questo motivo viene chiamata informalmente \"Capital do Norte\" (\"capitale del nord\" in portoghese). \u00c8 anche il principale polo economico del nord, se non dell'intero Paese. Il nome \"Nampula\" deriva da N'wampuhla, un antico capo della popolazione locale.\nStoria.\nIn epoca coloniale, Nampula fu la capitale della colonia portoghese di Nyassa. \u00c8 diventata formalmente una citt\u00e0 nel 1956.\nSociet\u00e0.\nEvoluzione demografica.\nLa popolazione della citt\u00e0 e della provincia di Nampula \u00e8 principalmente di etnia bantu. La lingua parlata dalle etnie della provincia si chiama Makua. Una percentuale consistente degli abitanti di Nampula (circa il 40%) mantiene tutt'oggi l'organizzazione sociale e la cultura tribale pre-coloniale.\nEconomia.\nL'economia di Nampula e della provincia \u00e8 centrata sull'agricoltura; si coltivano tra l'altro cotone, ortaggi, mais e arachidi. La citt\u00e0 non viene generalmente inclusa nei percorsi turistici.\nMonumenti e luoghi d'interesse.\nA Nampula si trovano il Museo etnografico nazionale del Mozambico, diversi importanti mercati, moschee e chiese. Particolarmente imponente \u00e8 la cattedrale di Nostra Signora di F\u00e1tima, caratterizzata da una doppia cupola.\nCollegamenti.\nLa rete stradale intorno a Nampula \u00e8 relativamente sviluppata. Inoltre, la citt\u00e0 si trova sulla ferrovia Nacala Lichinga, che la collegano a Lumbo e altri importanti centri del Mozambico. Nei pressi di Nampula sorge anche un aeroporto internazionale (codice IATA APL). \nAmministrazione.\nNampula \u00e8 retta da un consiglio municipale eletto localmente. L'attuale presidente del consiglio municipale \u00e8 Castro Namacua. Presidenti precedenti sono stati, in ordine cronologico: Aur\u00e9lio das Neves, Germano Jos\u00e9 Joaquim, Francisco Joaquim de Lima, Narciso Jo\u00e3o Iondela, Ishaca Abdul Ali Baraca e Dion\u00edsio Cherewa.\nIstruzione.\nA Nampula ha sede l'Universit\u00e0 cattolica del Mozambico (Universidade Cat\u00f3lica de Mo\u00e7ambique), una struttura privata ma riconosciuta dallo Stato.\nLa questione del traffico di organi.\nNella zona di Nampula \u00e8 stato denunciato da diverse fonti, negli anni 2000, un presunto traffico di organi ai danni dei molti bambini orfani che vivono per le strade."}
{"id": "646342", "revid": "729019", "url": "https://it.wikipedia.org/wiki?curid=646342", "title": "Cosmos 212", "text": "Cosmos 212 e Cosmos 213 furono due navicelle spaziali Sojuz, prive di equipaggio che nell'aprile 1968 eseguirono il secondo aggancio automatico di due velivoli nello spazio.\nPreparazione.\nUna manovra di aggancio di due navicelle spaziali equipaggiate era originariamente prevista per il mese di aprile 1967 in occasione delle missioni Sojuz 1 e Sojuz 2. A causa di problemi intercorsi durante la missione Sojuz\u00a01, tali programmi vennero cancellati e la missione interrotta. La manovra d'atterraggio non riuscita, che fece precipitare la Sojuz 1, caus\u00f2 la morte del cosmonauta Vladimir Michajlovi\u010d Komarov, schiantatosi a terra in una navicella priva di paracadute aperto. Cos\u00ec i responsabili del programma spaziale sovietico reagirono con lo svolgimento del tentativo d'aggancio tra navicelle non equipaggiate. Tale manovra riusc\u00ec in occasione delle missioni Cosmos 186 e Cosmos 188. Anche se l'aggancio non fu perfetto (mancava infatti il collegamento delle componenti elettroniche, mentre meccanicamente le navicelle si erano agganciate), tale missioni rappresentarono il primo aggancio di velivoli in un'orbita nello spazio. A causa di problemi riscontrati durante queste missioni, i responsabili dei programmi sovietici decisero di inserire un ulteriore tentativo di navicelle prive di equipaggio, prima di rischiare ulteriori vittime umane in missioni equipaggiate.\nLancio.\nCon la denominazione di camuffaggio Cosmos 212 il 14 aprile 1968 alle ore 10:00 UTC, avvenne il lancio della prima navicella dalla rampa n. 31 del cosmodromo di Bajkonur. Poco prima del lancio venne preso in considerazione di interrompere il tutto, dato che vi furono indicazioni che un sistema di bordo aveva smesso di funzionare correttamente.\nIl giorno seguente, il 15 aprile 1968 alle ore 09:34 UTC segui il lancio della Cosmos 213 dalla rampa di lancio numero 1. Il lancio nella traiettoria d'orbita fu talmente preciso, che la distanza delle due navicelle misur\u00f2 poco meno di 4 chilometri e pertanto si pot\u00e9 avviare immediatamente la manovra di rendezvous.\nIn effetti si tratt\u00f2 del settimo ed ottavo lancio di una navicella spaziale del tipo Sojuz.\nAggancio.\nDurante la fase di avvicinamento, la parte attiva venne assunta dalla Cosmos 212. Gi\u00e0 alle ore 10:21 UTC, cio\u00e8 a meno di un'ora dopo il lancio della Cosmos 213, l'aggancio fu perfetto. Le due navicelle si trovavano sopra le acque dell'Oceano Pacifico del sud, decisamente fuori dal raggio d'azione dei centri di controllo a terra, che si trovavano esclusivamente in territorio sovietico. Pertanto non serv\u00ec a nulla la trasmissione della manovra avvenuta dalla telecamera montata su una delle due navicelle. Tale telecamera infatti funzion\u00f2 ad onda radio a frequenza VHF. I dati di telemetria invece venivano trasmessi a onde corte e pertanto i centri di controllo di volo dovettero basarsi su questi dati. Fu comunque ben presto chiaro, che l'aggancio era riuscito completamente, cio\u00e8 pure dal punto di vista elettronico. Si registr\u00f2 infine che nonostante 14 dei 28 ugelli di pilotaggio non avessero funzionato, il tutto era riuscito come da programma.\nLe due navicelle rimasero agganciate durante due orbite e mezza prima di essere staccate automaticamente alle ore 14:11 UTC.\nContinuazione della missione ed atterraggio.\nNei giorni seguenti, la Cosmos 212 esegu\u00ec pi\u00f9 cambi di traiettoria, azionando e provando diversi sistemi di controllo di posizionamento. Venne eseguita pure una simulazione di un malfunzionamento totale di tutti i sistemi automatici, che avrebbe comportato l'azionamento del posizionamento manuale mediante il pilotaggio da parte di un cosmonauta. L'orientamento ottico necessario per questa manovra venne dato mediante un impulso trasmesso da un segnale televisivo da parte della capsula stessa.\nLa Cosmos 212 atterr\u00f2 alle ore 08:10 UTC del 19 aprile nei pressi di Karaganda. Dopo l'atterraggio, i paracadute non si staccarono dalla capsula come previsto e pertanto forti venti la portarono per ben 5 chilometri attraverso la steppa del Kazakistan.\nLa Cosmos 213 atterr\u00f2 il giorno successivo, il 20 aprile 1968 alle ore 10:11 UTC. Anche durante questo atterraggio vennero registrati forti venti, che raggiunsero circa 90\u00a0km/h. Il risultato fu identico al primo atterraggio e come la Cosmos 212, pure questa navicella venne portata \"a spasso\" per la steppa. I risultati delle seguenti analisi diedero la certezza che la causa del malfunzionamento del distacco del paracadute era dovuta al fatto del caricamento statico di energia elettrica nelle corde dei paracadute, che bloccavano il sistema di distacco.\nEffetti sul programma Sojuz.\nLe missioni avevano dimostrato che ora i diversi sistemi di posizionamento della navicella funzionavano come necessario per una missione equipaggiata. Ci\u00f2 che doveva assolutamente essere perfezionato invece furono i paracadute. Prima che non si avesse ovviato a tali problemi non si poteva prendere in considerazione una seconda missione equipaggiata del programma Sojuz. Modifiche di costruzione porteranno dunque al lancio della Cosmos 238 ad agosto del 1968, ritardando ulteriormente il lancio di due navicelle Sojuz equipaggiate.\nIl Programma Apollo statunitense invece si trovava ancora interrotto in seguito alla catastrofe dell'Apollo 1 avvenuta a gennaio 1967. Il primo lancio equipaggiato di questa nuova navicella spaziale era previsto per l'autunno del 1968: la missione Apollo 7."}
{"id": "646344", "revid": "1833487", "url": "https://it.wikipedia.org/wiki?curid=646344", "title": "Teorie della criminalit\u00e0", "text": "La teoria della criminalit\u00e0 \u00e8 una disciplina sociale che intende spiegare il motivo per cui in certe fasi della loro vita, alcune persone commettono atti di violenza o criminali. I sociologi, gli psicologi e gli economisti hanno formulato alcune principali teorie.\nSpiegazione biologica.\nTeoria ormai abbandonata che ha trovato ben pochi riscontri, spiegava la criminalit\u00e0 come la conseguenza di un particolare gene presente in alcune persone che lo hanno ereditato fin dall'era primitiva di generazione in generazione. Questi uomini sono spesso riconoscibili in quanto hanno anche le sembianze degli uomini primitivi.\nNel modello del somatotipo, Sheldon sostenne che esistono tre tipologie fisiche di persone: \nGli individui mesomorfi sarebbero quelli con pi\u00f9 probabilit\u00e0 d'essere criminali. \nUn'innovazione a questa teoria \u00e8 la componente cromosomica: gli individui biologicamente predisposti agli atti criminosi, hanno la sindrome XYY. Ovvero un cromosoma in pi\u00f9 e che sia ereditato dal padre.\nTeoria della tensione.\nNel panorama degli studi su criminalit\u00e0 e devianza, il sociologo americano Robert K. Merton, ha ripreso e trattato un concetto di Durkheim, sostenendo che la devianza fosse provocata dalle situazioni di anomia, che a loro volta nascevano da un contrasto fra la struttura culturale e quella sociale. \nSecondo il sociologo,infatti, l\u2019idea di anomia andava modificata e collegata allo stato di tensione che influenzava il comportamento degli individui nel momento in cui si innescavano dei conflitti tra norme e realt\u00e0 sociale. Merton faceva riferimento a tutte le societ\u00e0 industrializzate, in un\u2019epoca in cui il benessere aumentava e con esso anche i tassi di criminalit\u00e0 e in particolare, alla societ\u00e0 americana dove aveva constatato avvenire una serie di forti scontri tra due fattori: \"mete culturali\" e \"mezzi istituzionalizzati\". Con il primo concetto, lo studioso considerava le \"mete\" verso quali tendere, l\u2019insieme dei valori accettati del successo materiale, avvertendole in contrasto con i \"mezzi istituzionalizzati\" a disposizione per il loro raggiungimento, corrispondenti al duro lavoro e all\u2019autodisciplina.\nNel contesto analizzato dal sociologo, cos\u00ec come nelle altre societ\u00e0 industrializzate, ci si era resi conto che la maggior parte degli individui che partivano da una situazione di svantaggio, riscontravano limitate possibilit\u00e0 di avanzamento, a prescindere dal fatto che questi lavorassero sodo e si impegnassero molto. In questa condizione di \u201cfallimento\u201d nel tentativo di ottenere successi materiali, trovava spazio la devianza come frutto della pressione vissuta dagli individui nel cercare con ogni mezzo di farsi strada nella societ\u00e0 in cui vivevano, conseguenza delle disuguaglianze a livello economico e della mancanza di pari opportunit\u00e0 tra la gente. \nPer raggiungere i proprio obiettivi e per superare la tensione tra mete culturali e mezzi istituzionalizzati, gli individui adottavano cinque forme di comportamento: \nIn linea generale l\u2019innovazione, il ritualismo, la rinuncia e la ribellione possono essere considerati comportamenti rimandabili alla devianza mentre la conformit\u00e0 resta la categoria non deviante in cui, secondo il sociologo americano, ricadeva la maggioranza della popolazione.\nLa teoria del controllo sociale.\nSi basa su una concezione pessimistica della natura umana, considerata moralmente debole. Essendo l'uomo portato pi\u00f9 a violare che a rispettare le norme.\nI controlli sociali possono essere: \nSecondo Travis Hirschi, un individuo compie un reato quanto pi\u00f9 il legame con la societ\u00e0 \u00e8 debole. Invece diventa improbabile che un uomo compia un reato quando manifesta: \nLa teoria della sub-cultura.\nQuesta teoria \u00e8 stata sviluppata dalla scuola di Chicago, nel 1929. Su quella citt\u00e0 condussero allora un'imponente ricerca. Dividendo la citt\u00e0 in 5 zone concentriche, essi calcolarono il \"Tasso di delinquenza\" e videro che il valore di tale tasso diminuiva man mano che ci si allontanava dal centro della citt\u00e0. Scoprirono inoltre che a distanza di tempo le differenze nel tasso di delinquenza erano rimaste immutate, nonostante la popolazione si fosse rinnovata. Secondo Edwin Sutherland, chi commette un reato lo fa perch\u00e9 si conforma alle aspettative del suo ambiente (periferie ecc...). In questo senso, le motivazioni del suo comportamento non sono diverse da quelle di chi rispetta le leggi. A essere deviante, infatti, non \u00e8 l'individuo ma il gruppo a cui egli appartiene. Gli uomini quindi non violano le norme del proprio gruppo, ma solo quelle della societ\u00e0 generale.\nLa teoria dell'etichettamento.\nSecondo questa teoria, fra coloro che commettono atti devianti e gli altri, non vi sono differenze profonde, n\u00e9 dal punto di vista dei bisogni, n\u00e9 da quello dei valori. Infatti la stragrande maggioranza degli individui nella propria vita commette atti di devianza, ma solo alcuni suscitano una reazione sociale per cui si viene etichettati. \nQui si pu\u00f2 distinguere la devianza primaria (che comprende quelle infrazioni che sono presto dimenticate da chi le compie e da chi le giudica) e la devianza secondaria (quando l'atto di un individuo suscita una reazione da parte della collettivit\u00e0 che da quel momento in poi lo giudicher\u00e0 in base a quel comportamento, per cui l'individuo si adatter\u00e0 al suo nuovo ruolo).\nTeoria della scelta razionale.\nQuesta teoria tiene conto della razionalit\u00e0 umana per cui afferma che l'individuo che assume un comportamento deviante altro non \u00e8 che normale. Esso infatti probabilmente avr\u00e0 giudicato razionale adoperare quel comportamento per giungere al suo fine."}
{"id": "646356", "revid": "30909", "url": "https://it.wikipedia.org/wiki?curid=646356", "title": "Hadouken", "text": ""}
{"id": "646359", "revid": "729019", "url": "https://it.wikipedia.org/wiki?curid=646359", "title": "Cosmos 213", "text": "Cosmos 213 e Cosmos 212 furono due navicelle spaziali Sojuz, prive di equipaggio che nell'aprile 1968 eseguirono il secondo aggancio automatico di due velivoli nello spazio.\nPreparazione.\nUna manovra di aggancio di due navicelle spaziali equipaggiate era originariamente prevista per il mese di aprile 1967 in occasione delle missioni Sojuz 1 e Sojuz 2. A causa di problemi intercorsi durante la missione Sojuz\u00a01, tali programmi vennero cancellati e la missione interrotta. La manovra d'atterraggio non riuscita, che fece precipitare la Sojuz 1, caus\u00f2 la morte del cosmonauta Vladimir Komarov, schiantatosi a terra in una navicella priva di paracadute aperto. Cos\u00ec i responsabili del programma spaziale sovietico reagirono con lo svolgimento del tentativo d'aggancio tra navicelle non equipaggiate. Tale manovra riusc\u00ec in occasione delle missioni Cosmos 186 e Cosmos 188. Anche se l'aggancio non fu perfetto (mancava infatti il collegamento delle componenti elettroniche, mentre meccanicamente le navicelle si erano agganciate), tale missioni rappresentarono il primo aggancio di velivoli in un'orbita nello spazio. A causa di problemi riscontrati durante queste missioni, i responsabili dei programmi sovietici decisero di inserire un ulteriore tentativo di navicelle prive di equipaggio, prima di rischiare ulteriori vittime umane in missioni equipaggiate.\nLancio.\nIl giorno segurente al lancio della Cosmos 212, il 15 aprile 1968 alle ore 09:34 UTC segui il lancio della Cosmo 213 dalla rampa di lancio numero 1. Il lancio nella traiettoria d'orbita fu talmente preciso, che la distanza delle due navicelle misur\u00f2 poco meno di 4 chilometri e pertanto si pot\u00e9 avviare immediatamente la manovra rendezvous.\nIn effetti si tratt\u00f2 del settimo ed ottavo lancio di una navicella spaziale del tipo Sojuz.\nAggancio.\nDurante la fase di avvicinamento, la parte attiva venne assunta dalla Cosmos 212. Gi\u00e0 alle ore 10:21 UTC, cio\u00e8 a meno di un'ora dopo il lancio della Cosmos 213, l'aggancio fu perfetto. Le due navicelle si trovavano sopra le acque dell'Oceano Pacifico del sud, decisamente fuori dal raggio d'azione dei centri di controllo a terra, che si trovavano esclusivamente in territorio sovietico. Pertanto non serv\u00ec a nulla la trasmissione della manovra avvenuta dalla telecamera montata su una delle due navicelle. Tale telecamera infatti funzion\u00f2 ad onda radio a frequenza VHF. I dati di telemetria invece venivano trasmessi a onde corte e pertanto i centri di controllo di volo dovettero basarsi su questi dati. Fu comunque ben presto chiaro, che l'aggancio era riuscito completamente, cio\u00e8 pure dal punto di vista elettronico. Si registr\u00f2 infine che nonostante 14 dei 28 ugelli di pilotaggio non avessero funzionato, il tutto era riuscito come da programma.\nLe due navicelle rimasero agganciate durante due orbite e mezza prima di essere staccate automaticamente alle ore 14:11 UTC.\nContinuazione della missione ed atterraggio.\nLa Cosmos 213 atterr\u00f2 il 20 aprile 1968 alle ore 10:11 UTC. Durante questo atterraggio vennero registrati forti venti, che raggiunsero circa 90 km/h. I paracadute che non si erano staccati comportarono, come per la Cosmos 212, che pure questa navicella venne portata \"a spasso\" per la steppa. I risultati delle seguenti analisi diedero la certezza che la causa del malfunzionamento del distacco del paracadute era dovuta al fatto del caricamento statico di energia elettrica nelle corde dei paracadute, che bloccavano il sistema di distacco.\nEffetti sul programma Sojuz.\nLe missioni avevano dimostrato che ora i diversi sistemi di posizionamento della navicella funzionavano come necessario per una missione equipaggiata. Ci\u00f2 che doveva assolutamente essere perfezionato invece furono i paracadute. Prima che non si avesse ovviato a tali problemi non si poteva prendere in considerazione una seconda missione equipaggiata del programma Sojuz. Modifiche di costruzione porteranno dunque al lancio della Cosmos 238 ad agosto del 1968, ritardando ulteriormente il lancio di due navicelle Sojuz equipaggiate.\nIl Programma Apollo statunitense invece si trovava ancora interrotto in seguito alla catastrofe dell'Apollo 1, avvenuta a gennaio 1967. Il primo lancio equipaggiato di questa nuova navicella spaziale era previsto per l'autunno del 1968: la missione Apollo 7."}
{"id": "646360", "revid": "15431", "url": "https://it.wikipedia.org/wiki?curid=646360", "title": "Jungfraubahn", "text": ""}
{"id": "646362", "revid": "729019", "url": "https://it.wikipedia.org/wiki?curid=646362", "title": "Wengernalpbahn", "text": "La ferrovia Wengernalp, il cui acronimo \u00e8 \"WAB\" (Wengern Alp Bahn), \u00e8 una linea ferroviaria a scartamento ridotto, a cremagliera e a trazione elettrica della Svizzera che unisce la stazione di Lauterbrunnen a Kleine Scheidegg, stazione ferroviaria capolinea della Ferrovia della Jungfrau, proseguendo fino a raggiungere Grindelwald.\nStoria.\nLa piccola ferrovia, che ha spiccate caratteristiche di \"ferrovia di montagna\", venne inaugurata nel 1893; essa permette, dalla sua stazione di interscambio Kleine Scheidegg, l'accesso dei turisti alla ferrovia della Jungfrau. Il suo primo sistema di esercizio fu con locomotive a vapore a cremagliera. Nel 1912 la linea venne elettrificata.\nLa ferrovia fa oggi parte della Holding \"Jungfraubahn\"; da Kleine Scheidegg la WAB collega la Ferrovia della Jungfrau sia con Grindelwald che con Lauterbrunnen, dalle quali i treni della Ferrovia Berner Oberland (BOB) la collegano alla rete delle Ferrovie Federali Svizzere a Interlaken Ost.\nCaratteristiche.\nLa maggior parte del percorso si svolge in forte ascesa da ambedue le stazioni terminali verso Kleine Scheidegg. Il binario, a scartamento ridotto da 800\u00a0mm, utilizza la cremagliera del tipo \"Riggenbach\" data la pendenza che raggiunge il 250 per mille dal lato di Grindenwald e il 190 per mille dal lato di Lauterbrunnen.\nLa linea fu elettrificata a corrente continua a 1.500 volt. Oggi il servizio \u00e8 svolto prevalentemente con elettromotrici."}
{"id": "646363", "revid": "78273", "url": "https://it.wikipedia.org/wiki?curid=646363", "title": "Oblast di Sakhalin", "text": ""}
{"id": "646365", "revid": "729019", "url": "https://it.wikipedia.org/wiki?curid=646365", "title": "Oligomenorrea", "text": "Con il termine oligomenorrea si intende un'alterazione del ritmo del ciclo mestruale.\nDurata del ciclo mestruale.\nFisiologia.\nIn condizioni fisiologiche (in donne in et\u00e0 fertile ed al di fuori del periodo gravidico e di quello puerpuerale) l'intervallo tra una mestruazione e quella successiva pu\u00f2 oscillare tra i 23 ed i 35 giorni, con una durata delle perdite ematiche non superiore ad 8 giorni.\nPatologia.\nPer oligomenorrea si intende la ricorrenza delle mestruazioni ad intervalli di tempo superiori ai 35 giorni ma inferiori a 3 mesi (oltre i quali si parla di amenorrea, ovvero di sospensione prolungata del ciclo mestruale). Si parla di oligo-amenorrea quando si alternano cicli molto lunghi ad assenza di ciclo per pi\u00f9 di 3 mesi.\nEziologia.\nRitardi mestruali che non siano imputabili ad una gravidanza (che deve quindi essere esclusa tramite il relativo test) e che abbiano carattere di sporadicit\u00e0 sono riferiti frequentemente: legati a fattori contingenti di difficile valutazione (ad esempio situazioni di stress fisico e psicologico, diete o cambi di stagione) non rivestono significato patologico. Al contrario il persistere di cicli ritardati deve essere oggetto di indagini adeguate da parte del medico specialista in quanto si potrebbero configurare:"}
{"id": "646366", "revid": "15431", "url": "https://it.wikipedia.org/wiki?curid=646366", "title": "Schynige Platte Bahn", "text": ""}
{"id": "646368", "revid": "15756", "url": "https://it.wikipedia.org/wiki?curid=646368", "title": "Italiana Petroli (azienda 2019)", "text": "Italiana Petroli S.p.A., fino al marzo 2019 denominata Anonima Petroli Italiana S.p.A., conosciuta anche come Gruppo API, \u00e8 un'azienda privata italiana attiva nel settore dei carburanti e dei servizi alla mobilit\u00e0 con i marchi API e IP. \u00c8 attiva nella raffinazione e distribuzione di prodotti petroliferi raffinati. Il suo fatturato si \u00e8 attestato ai 6,8 miliardi di euro nel 2018.\n\u00c8 interamente controllata da API Holding S.p.A., posseduta al 100% dalla famiglia Brachetti Peretti; il presidente di Italiana Petroli \u00e8 Ugo Brachetti Peretti; l\u2019amministratore delegato \u00e8 Daniele Bandiera.\nStoria.\nLa societ\u00e0 \u00e8 di propriet\u00e0 della famiglia Peretti, il cui capostipite, Ferdinando Peretti, rilev\u00f2 l'azienda nel 1933.\nNel 2005 API acquista dall'Eni la Italiana Petroli (IP), che viene fusa per incorporazione il 10 marzo 2007.\nDal 2006 ha deliberato la quotazione presso la Borsa italiana, ma poi non \u00e8 mai sbarcata a Piazza Affari.\nIn seguito all'acquisizione dell'IP, API consolida la sua posizione nel mercato italiano della distribuzione di carburanti vantando all'epoca una quota di mercato che si attestava intorno all'11%.\nNel 2017 ha ulteriormente rafforzato la sua presenza in Italia, acquisendo dalla ERG e dalla francese Total la quota azionaria del 25,16% della raffineria SARPOM di San Martino di Trecate, il polo logistico di Roma e gli oltre 2.600 distributori di carburante della rete TotalErg S.p.A e divenendo cos\u00ec il secondo operatore nel settore petrolifero italiano per volumi.\nL\u201911 marzo 2019 \u00e8 effettiva la fusione per incorporazione di Anonima Petroli Italiana in Italiana Petroli S.p.A. che diventa la societ\u00e0 che guida le operazioni industriali del gruppo. A seguito dell'operazione, il marchio IP ha sostituito quello API nelle stazioni di servizio del gruppo.\nPrincipali aziende del gruppo.\nLe societ\u00e0 controllate o partecipate da Italiana Petroli sono:\nDati economici.\nIl bilancio consolidato 2018 (il primo dopo l'acquisizione della TotalErg) registra un fatturato netto di 6,8 miliardi di euro, l'Ebitda (aggiustato) a 251 milioni e l'utile netto di 63,1 milioni."}
{"id": "646372", "revid": "287204", "url": "https://it.wikipedia.org/wiki?curid=646372", "title": "Montrecourt", "text": ""}
{"id": "646377", "revid": "37401", "url": "https://it.wikipedia.org/wiki?curid=646377", "title": "Mambo (voodoo)", "text": ""}
{"id": "646379", "revid": "78273", "url": "https://it.wikipedia.org/wiki?curid=646379", "title": "Museo Borgogna", "text": ""}
{"id": "646383", "revid": "1543377", "url": "https://it.wikipedia.org/wiki?curid=646383", "title": "Albert Zafy", "text": "\u00c8 stato Presidente del Madagascar dal 27 marzo 1993 al 5 settembre 1996.\nBiografia.\nZafy si laure\u00f2 all'Universit\u00e0 di Montpellier, in Francia. Tornato in Madagascar, divenne ministro della salute pubblica e degli affari sociali nel governo di Gabriel Ramanantsoa. Nel 1975, quando Didier Ratsiraka sal\u00ec al potere con un colpo di Stato, Zafy fu costretto a dimettersi.\nNel 1988 Zafy fond\u00f2 un movimento di opposizione al regime di Ratsiraka, dal nome Unione Nazionale per la Democrazia e lo Sviluppo. Nel 1990 divenne presidente del movimento Hery Velona, una coalizione di diversi partiti di opposizione, e nel 1993 sconfisse Ratsiraka alle elezioni.\nZafy eredit\u00f2 dal governo Ratsiraka un paese sull'orlo del baratro economico, e non seppe porre rimedio a questa situazione di crisi. La sua popolarit\u00e0 and\u00f2 scemando; nel 1996 sub\u00ec l\"'impeachment\" e il settembre dello stesso anno dovette rassegnare le dimissioni. Nel 1997 partecip\u00f2 nuovamente alle elezioni, ma fu sconfitto da Ratsiraka."}
{"id": "646384", "revid": "287204", "url": "https://it.wikipedia.org/wiki?curid=646384", "title": "Juan Garcia Oliver", "text": ""}
{"id": "646391", "revid": "287204", "url": "https://it.wikipedia.org/wiki?curid=646391", "title": "Ze Maria", "text": ""}
{"id": "646392", "revid": "15431", "url": "https://it.wikipedia.org/wiki?curid=646392", "title": "Berner Oberland Bahn", "text": ""}
{"id": "646393", "revid": "15431", "url": "https://it.wikipedia.org/wiki?curid=646393", "title": "B\u00e4rengraben", "text": ""}
{"id": "646394", "revid": "1591878", "url": "https://it.wikipedia.org/wiki?curid=646394", "title": "Benvenuto Terracini", "text": "Biografia.\nFratello del matematico Alessandro, studente del Liceo classico Massimo d'Azeglio, Benvenuto Terracini si laure\u00f2 in Lettere all'Universit\u00e0 degli Studi di Torino e perfezion\u00f2 i suoi studi all'\u00c9cole des Hautes \u00c9tudes di Parigi e a Francoforte. Nel 1925 vinse la cattedra di Glottologia all'Universit\u00e0 degli Studi di Cagliari. L'anno dopo si trasfer\u00ec all'Universit\u00e0 degli Studi di Padova e nel 1929 a quella di Milano, in cui rimase fino al 1938, l'anno della promulgazione delle leggi razziali fasciste, in seguito alle quali, insieme al fratello, ripar\u00f2 nella provincia di Tucum\u00e1n (Argentina), dove insegn\u00f2 linguistica e filologia dal 1941 al 1946. Rientrato in Italia, ottenne nel 1947 la cattedra di Glottologia e Storia della lingua italiana all'Universit\u00e0 degli Studi di Torino. Dal 1932 al 1938 condiresse l\"Archivio glottologico italiano\", la prima rivista italiana - fondata nel 1873 - che si dedic\u00f2 alla linguistica comparata e allo studio dei dialetti. Fu anche direttore dell\"Atlante linguistico italiano\", nonch\u00e9 accademico dei Lincei e, dal 1946, della Crusca. Il suo archivio \u00e8 conservato presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia.\nIl pensiero.\nTra i massimi esperti di latino arcaico, latino volgare, dialetti italiani, lingua piemontese e lingua sarda, Terracini interpret\u00f2 i fatti linguistici come prodotti di storia e cultura, sviluppando in modo personale i metodi della geografia linguistica del suo maestro Jules Gilli\u00e9ron e integrando lo storicismo con l'analisi stilistica; \u00e8 perci\u00f2 considerato un precursore della sociolinguistica.\nParticolarmente attento ai rapporti tra la libera creativit\u00e0 del parlante e il sistema linguistico, ricostru\u00ec l'origine e l'evoluzione complessa del linguaggio, concepito quale espressione di sentimenti, volont\u00e0 e cultura di comunit\u00e0 e di individui.\nAlla sua scuola si sono formati studiosi come Maria Corti, Corrado Grassi, Cesare Segre, Eleonora Vincenti, Gian Luigi Beccaria e Bice Mortara Garavelli. Ebbe un'importanza decisiva anche nella formazione della nipote Lore, figlia di suo fratello Alessandro."}
{"id": "646396", "revid": "149485", "url": "https://it.wikipedia.org/wiki?curid=646396", "title": "Ordine Livoniano", "text": ""}
{"id": "646397", "revid": "1543377", "url": "https://it.wikipedia.org/wiki?curid=646397", "title": "Contea di Plymouth (Massachusetts)", "text": "La contea di Plymouth, Plymouth County in inglese, \u00e8 una contea dello Stato del Massachusetts negli Stati Uniti d'America. La contea, posta nella parte orientale dello Stato, ha due capoluoghi: Plymouth e Brockton.\nLa popolazione al censimento del 2000 era di abitanti, secondo una stima del 2009.\nGeografia fisica.\nConfina a nord-ovest con la contea di Norfolk, a nord con l'enclave di Cohasset della contea di Norfolk e si affaccia sulla \"baia di Massachusetts\". Ad est si affaccia sull'Oceano Atlantico, a sud confina con la contea di Barnstable e si affaccia sulla \"Buzzards Bay\", ad ovest confina con la contea di Bristol.\nIl territorio \u00e8 pianeggiante. Numerosi sono i laghi e gli stagni. I maggiori per estensione sono posti ad ovest:\"Assawompsett Pond\", \"Long Pond\", \"Quittacas Pond\" e \"Snipatuit Pond\". Le coste hanno ampie spiagge.\nLa citt\u00e0 maggiore \u00e8 Brockton, posta nel nord-ovest. Sulla costa orientale sorge la storica citt\u00e0 di Plymouth, posta sulla baia omonima, e fondata dai puritani sbarcati dal Mayflower nel 1620.\nEntrambe le citt\u00e0 di Plymouth e Brockton hanno lo status di capoluogo di contea."}
{"id": "646403", "revid": "827882", "url": "https://it.wikipedia.org/wiki?curid=646403", "title": "Giuseppe Campora", "text": "Biografia.\nStudi\u00f2 con il maestro Magenta a Genova e, nel corso gi\u00e0 avviato della carriera, con il maestro Arturo Merlini di Milano. Debutt\u00f2 nel 1949 a Bari ne \"La boh\u00e8me\" sostituendo Galliano Masini.\nEbbe successo in tutti i pi\u00f9 importanti teatri italiani, tra i quali ripetutamente la Scala, dove esord\u00ec nel 1952 nella prima assoluta de \"L'uragano\" di Lodovico Rocca. Sempre alla Scala, fra le altre, apparve in \"Adriana Lecouvreur\", accanto a Renata Tebaldi nel 1953 e a Magda Olivero nel 1958. Fu Radames nella colonna sonora del film-opera \"Aida\" del 1953.\nAll'estero fu presente in Sudamerica nei primi anni cinquanta: Rio, Buenos Aires (\"Tosca\" e \"Mefistofele\" al Teatro Col\u00f3n) e regolarmente al Metropolitan Opera di New York nel triennio 1955-58, tra cui \"Lucia di Lammermoor\" accanto a Maria Callas nel 56 e \"La traviata\" accanto a Renata Tebaldi nel 57. Apparve complessivamente nel massimo teatro americano, comprese le tourn\u00e9e in altre citt\u00e0, in oltre 90 recite, con ancora due apparizioni sporadiche nel 1963 e 65.\nLa carriera, soprattutto negli Stati Uniti, fu lunga, vedendo, ancora nel 1973, il debutto alla New York City Opera in \"Manon Lescaut\" e nel 1980 all'Opera di San Diego ne \"Il pipistrello\", in un'edizione in qualche modo storica che vide Joan Sutherland e Beverly Sills per l'unica volta insieme.\nSi ritir\u00f2 dalle scene all'inizio degli anni ottanta per ritornare nella sua citt\u00e0 natale, dove si dedic\u00f2 all'insegnamento.\nCollegamenti esterni.\nBiografia su grandi-tenori.com"}
{"id": "646404", "revid": "1543377", "url": "https://it.wikipedia.org/wiki?curid=646404", "title": "Fronte Sandinista di Liberazione Nazionale", "text": "Il Fronte sandinista di liberazione nazionale o FSLN (\"Frente sandinista de liberaci\u00f3n nacional\", in spagnolo) \u00e8 un movimento rivoluzionario e partito politico nicaraguense di ispirazione socialista democratica e sandinista, protagonista nel 1979 del crollo del regime dittatoriale di Anastasio Somoza Debayle, successivamente, sino al 1990, fu impegnato nel governo del Nicaragua, e in seguito divenne maggiore forza politica di opposizione.\nMovimento rivoluzionario.\nFondato nel 1961 e cos\u00ec chiamato in omaggio al \"leader\" della guerriglia antimperialista degli anni Trenta, Augusto C\u00e9sar Sandino, riusc\u00ec progressivamente a intensificare la lotta con un forte sostegno popolare, soprattutto nelle campagne, sino all'offensiva militare finale scatenata nel 1978.\nCarlos Alberto Fonseca Amador (1936 - 1976) ne fu il fondatore insieme a Santos L\u00f3pez, Silvio Mayorga, Faustino Ruiz, Tom\u00e1s Borge Mart\u00ednez, Noel Guerrero Santiago e Bayardo Altamirano L\u00f3pez. Si un\u00ec al Partito socialista e partecip\u00f2 il 14 settembre 1955 a un'operazione patriottica nella tenuta di San Jacinto come membro di \"Ram\u00edrez Goyena\". L'anno seguente si trasfer\u00ec a Le\u00f3n, in Nicaragua, e si iscrisse alla facolt\u00e0 di giurisprudenza mentre lavorava all'agenzia La Prensa, frequentando Silvio Mayorga, Tom\u00e1s Borge e il guatemalteco Humberto Carrillo Luna.\nSei giorni dopo la morte di Anastasio Somoza Garc\u00eda, fu arrestato a Matagalpa e rilasciato 50 giorni dopo. Il 3 luglio 1957 fece un viaggio in Unione Sovietica e a Berlino Est. In Nicaragua ritorn\u00f2 il 16 dicembre ed \u00e8 immediatamente arrestato nell'aeroporto internazionale \"Las Mercedes\" di Managua dalla Guardia Nazionale.\nNel marzo del 1958, firm\u00f2 il Programma minimo del partito repubblicano di mobilitazione, che chiedeva l'amnistia generale e il ritorno degli esiliati e fu selezionato per tenere il discorso di apertura del corso universitario. \u00c8 detenuto pi\u00f9 volte, a Managua e a Matagalpa.\nNel marzo del 1959, fond\u00f2 la JDN (\"Nicaraguan Democratic Youth\") con altri compagni: questo \u00e8 considerato il primo tentativo da parte della giovent\u00f9 nicaraguense di diventare politicamente indipendente: le conseguenti azioni politiche lo fanno arrestare il 2 aprile e viene deportato in Guatemala.\nNel 1959 Carlos Fonseca si trasfer\u00ec dal Guatemala in Honduras e si un\u00ec alla colonna di guerriglia \"Rigoberto L\u00f3pez P\u00e9rez\", sotto il comando del comandante Rafael Somarriba: essa avrebbe avuto negli anni successivi il sostegno del governo cubano nella lotta contro la dittatura dei Somoza. In un'azione militare, la sua \"colonna\" viene massacrata a El Chaparral (Honduras) e Carlos ricevette una ferita da proiettile al polmone. \nDopo la sua guarigione, Fonseca viaggi\u00f2 in Costa Rica e Venezuela; detenuto in Messico e in Nicaragua, fu nuovamente espulso in Guatemala, dove fu confinato a El Pet\u00e9n. Viene poi trasferito nella capitale da dove fugge nel Salvador. \nNel 1961 fond\u00f2 il Movimento Nueva Nicaragua (MNN) e pubblic\u00f2 il primo \"Sandino's Ideario\".\nIn una riunione del MNN tenutasi in Honduras a luglio, alla quale parteciparono anche Bayardo Altamirano L\u00f3pez, Noel Guerrero Santiago, Tom\u00e1s Borge Mart\u00ednez, Silvio Mayorga, Faustino Ruiz, Santos L\u00f3pez, tra gli altri, Carlos Fonseca propose il nome \"Frente Sandinista de Liberaci\u00f3n Nazionale \"per l'organizzazione armata rivoluzionaria. In quella sede si studia la possibilit\u00e0 di una lotta armata sul terreno che raggiunge le rive del fiume Coco ma, tra febbraio e agosto 1963, si presceglie invece la resistenza urbana.\nNel 1964 Fonseca fu arrestato e condannato a 6 mesi di prigione: qui scrisse \"Dalla prigione accuso la dittatura\" e \"Questa \u00e8 la verit\u00e0\": questo un saggio confutava una dichiarazione del governo che accusava i sandinisti di voler attaccare i giornali come \"La Prensa\" e di voler praticare l'assassinio di politici di altre forze politiche, incluso il Partito Comunista del Nicaragua.\nNel 1967 il FSLN emise una dichiarazione in cui si distacc\u00f2 dalla sinistra tradizionale. Ad aprile, Fonseca si trasfer\u00ec sulle montagne, nella zona di Quirag\u00fce, con un gruppo di guerriglieri e il 6 agosto combatt\u00e9 nella regione di El Bijag\u00fce. La presenza dei guerriglieri sandinisti scaten\u00f2 una sanguinosa repressione tra i contadini.\nIl 17 gennaio 1968 il Fronte \u00e8 riconosciuto a livello nazionale e si consolida politicamente e ideologicamente, nonostante le sue battute d'arresto militari, offrendo un programma con quindici punti. Quando Fonseca il 31 agosto 1969 fu catturato in una casa ad Alajuela, in Costa Rica, diversi movimenti in Francia ed El Salvador ne chiedono il rilascio: il 21 ottobre la richiesta \u00e8 accolta e Fonseca passa a Cuba attraverso il Messico.\nVive e lavora a L'Avana ma, nell'agosto del 1975, Fonseca \u00e8 di nuovo in Nicaragua, unendosi ai gruppi di guerriglieri della montagna: Fonseca cade in combattimento la notte dell'8 novembre 1976 nella regione di Zinica.\nNel suo nome Ed\u00e9n Pastora guid\u00f2 due anni dopo l'assalto al \"Palacio Nacional\", sede del parlamento nicaraguense, dando inizio alla rivoluzione che depose i Somoza e pose fine alla loro dittatura.\nPartito politico.\nSaliti al potere l'anno seguente, i sandinisti instaurarono un governo rivoluzionario fortemente influenzato anche dalla dottrina della teologia della liberazione, che realizz\u00f2 la riforma agraria, lo sradicamento dell'analfabetismo e un primo sistema sanitario.\nAlle elezioni del 1984 i sandinisti si aggiudicarono i due terzi dei seggi dell'Assemblea nazionale e uno dei membri della Direzione del partito, Daniel Ortega, assunse la carica di presidente del Nicaragua. Ebbe allora inizio una sanguinosa guerra civile alimentata dai \"contras\", un gruppo paramilitare sostenuto dagli Stati Uniti, sullo sfondo della quale matur\u00f2 la sconfitta elettorale dei sandinisti del 1990, che port\u00f2 al potere la coalizione conservatrice guidata da Violeta Chamorro, lasciando al FSLN il ruolo di principale forza di opposizione.\nIl 5 novembre 2006 sono tornati al potere con la vittoria alle elezioni presidenziali di Daniel Ortega, riconfermato nel 2011 e nel 2016.\nIdeologia.\nIl Fronte Sandinista di Liberazione Nazionale fondato da Carlos Fonseca nasce nel 1961 come partito su basi strettamente antimperialiste, ispirate appunto alla figura del guerrigliero Augusto C\u00e9sar Sandino, da cui il partito prende il nome, che fu leader della resistenza popolare contro l'occupazione militare statunitense tra il 1927 e il 1933, quando venne ucciso.\nTuttavia il fattore che maggiormente caratterizza il sandinismo \u00e8 da sempre il pluralismo di visioni, comunque coese nei principi fondamentali di indipendenza, sovranit\u00e0 popolare e giustizia sociale, si spazia infatti dal Marxismo-leninismo, al Socialismo democratico, al Socialismo del XXI secolo, al Nazionalismo di sinistra, fino a includere la Teologia della liberazione e il Socialismo cristiano, senza dimenticare la grandissima importanza del Femminismo che caratterizza il partito.\nIn linea di massima si potrebbe riassumere l'ideologia del Fronte Sandinista come la sintesi di istanze socialiste di matrice marxista, istanze nazionaliste e le istanze pi\u00f9 progressiste del cattolicesimo (spesso osteggiate e condannate dal Vaticano), amalgamate e ben integrate nel tessuto socio-culturale nicaraguense.\nIl ruolo delle donne.\nLe donne nicaraguensi prima, durante e dopo la rivoluzione hanno svolto un ruolo di primo piano all'interno della societ\u00e0, molto pi\u00f9 determinante rispetto ad altri contesti rivoluzionari. \nLa vittoria del Fronte Sandinista di Liberazione Nazionale nel 1979 ha portato grandi cambiamenti e vantaggi per le donne, introducendo nella legislazione ampie opportunit\u00e0 educative, programmi di formazione per le donne lavoratrici, programmi di assistenza all'infanzia per aiutare le donne a entrare nel mondo del lavoro e un grande aumento della partecipazione e posizioni di leadership in una serie di attivit\u00e0 politiche. Con il governo sandinista le donne divennero finalmente pi\u00f9 attive politicamente, fondamentali nel radicamento del partito nella cittadinanza, dato che la grande maggioranza dei membri dei comitati di quartiere (\"Comit\u00e9s de Defensa Sandinista\") erano donne. Acquisirono notevole spazio anche agli alti piani della politica, nel 1987, il 31% delle posizioni esecutive nel governo sandinista, il 27% delle posizioni dirigenziali dell'FSLN. Le donne nicaraguensi sostennero la rivoluzione anche organizzandosi in modo indipendente dal partito, ad esempio fondando la \"Federaci\u00f3n Democr\u00e1tica\" (che sostiene il FSLN nelle aree rurali) e l'Associazione Luisa Amanda Espinoza delle donne nicaraguensi (\"Asociaci\u00f3n de Mujeres Nicarag\u00fcenses Luisa Amanda Espinosa\").\nParadossalmente sar\u00e0 proprio una donna a smantellare lo stato sociale e a far regredire lo status delle donne in societ\u00e0, infatti quando Daniel Ortega fu sconfitto nelle elezioni del 1990 dalla coalizione di destra guidata da Violeta Chamorro, la situazione cambi\u00f2 drasticamente, mettendo in campo politiche neoliberiste e antifemministe. In termini di donne e mercato del lavoro l'associazione AMNLAE rifer\u00ec che in meno di un anno quasi 16.000 donne lavoratrici (9.000 braccianti, 3.000 operaie e 3.800 dipendenti pubblici, di cui 2.000 nella sanit\u00e0, 800 nell'istruzione e 1.000 nell'amministrazione) avevano perso il lavoro. Il cambio di governo port\u00f2 inoltre alla drastica riduzione o sospensione di tutti i programmi sociali nicaraguensi.\nLa situazione ritorn\u00f2 in favore delle donne con la ripresa del potere del Fronte Sandinista, che port\u00f2 notevoli successi, permettendo al Nicaragua di raggiungere risultati di elevatissima valenza nella parit\u00e0 di genere, sia a livello assoluto, e ancor pi\u00f9 se comparato con le realt\u00e0 sociali del Centro America. Tra il 2007 e il 2018, sotto l'amministrazione sandinista, il Nicaragua \u00e8 passato infatti dal 62\u00b0 al 6\u00b0 posto nel mondo in termini di uguaglianza di genere, secondo il Global Gender Gap Report del World Economic Forum."}
{"id": "646410", "revid": "1776051", "url": "https://it.wikipedia.org/wiki?curid=646410", "title": "Giovanni Cracco", "text": "Biografia.\nFiglio di Achille e di Lucia Pretto, era caporale del 31\u00ba Reggimento carri.\nMor\u00ec, a causa delle ferite delle ferite riportate in Tunisia negli scontri con le forze armate Americane e Britanniche durante la Campagna del Nordafrica. I suoi resti riposano al sacrario dei caduti d'oltremare di Bari. \nGli \u00e8 stata intitolata la scuola elementare del paese natale, dove ogni anno viene ricordato con una Messa e la deposizione di una corona di fiori.\nIl battaglione carri del 31\u00ba Reggimento carri \u00e8 stato intitolato alla sua memoria 1\u00ba Battaglione carri \u201cM.O. Cracco\u201d."}
{"id": "646411", "revid": "1784425", "url": "https://it.wikipedia.org/wiki?curid=646411", "title": "Violeta Barrios de Chamorro", "text": "Presidente del Nicaragua dal 25 aprile 1990 al 10 gennaio 1997, fu la prima donna a essere eletta presidente in America Latina senza prima essere stata moglie di un presidente.\nBiografia.\nSpos\u00f2 nel 1950 Pedro Joaqu\u00edn Chamorro Cardenal, proprietario del quotidiano \"La Prensa\", il principale organo conservatore di opposizione al regime dittatoriale di Anastasio Somoza Garc\u00eda e pi\u00f9 tardi dei figli di lui, Luis e Anastasio Somoza Debayle. Pi\u00f9 volte incarcerato, nel 1957 Pedro J. Chamorro fu costretto all'esilio. Rientrato in Nicaragua nel 1960, venne assassinato nel 1978. Violeta assunse quindi la direzione del giornale, proseguendone la linea di opposizione a Somoza e contribuendo al successo della rivoluzione guidata dal Fronte Sandinista di Liberazione Nazionale (1979). Eletta tra i cinque membri del governo di ricostruzione nazionale, si dimise meno di un anno dopo, critica verso il crescente carattere marxista del nuovo regime e a una pur moderata riforma agraria, da quel momento attacc\u00f2 pesantemente i sandinisti sulle colonne del suo giornale. Quasi tutti i giornalisti della Prensa non condivisero la svolta a destra e fondarono il quotidiano indipendente, ma sostanzialmente filo-sandinista, El Nuevo Diario. Li guidava il fratello di Pedro J. Chamorro, Xavier Chamorro.\nAll'annuncio, dato dal presidente Daniel Ortega, di svolgere libere elezioni nel 1984, La Prensa si schier\u00f2 per l'astensione dal voto. Venne eletto presidente il sandinista Daniel Ortega, col 67% dei voti, mentre i conservatori ebbero il 14% e i liberali il 10%. La regolarit\u00e0 delle elezioni venne certificata da 400 osservatori internazionali. Nel marzo 1985, il direttore del giornale (figlio primogenito di Violeta Chamorro) rivel\u00f2 pubblicamente di essere membro della Direzione dei Contras, i gruppi violenti finanziati da Ronald Reagan per rovesciare con le armi il governo sandinista. Conseguentemente, il giornale venne chiuso per oltre un anno, tra il luglio 1986 e il settembre 1987. Riprese le pubblicazioni, mentre i Contras intensificavano attentati e massacri sotto la guida del colonnello somozista Enrique Bermudez e dello stesso direttore de La Prensa, giornale ora formalmente nelle mani di sua sorella Cristiana Chamorro, il giornale appoggi\u00f2 una coalizione di partiti dell'opposizione, col sostegno di finanziamenti statunitensi, a favore della candidatura di Violeta Chamorro, che ottenne cos\u00ec una vittoria col 55% dei voti nel febbraio del 1990. Assunta la guida del paese, riform\u00f2 l'esercito, limit\u00f2 i poteri presidenziali e avvi\u00f2 un risanamento dell'economia nazionale su basi liberiste, attirandosi tuttavia le critiche degli Stati Uniti per aver mantenuto alcuni sandinisti al comando dell'esercito e per la mancata restituzione governativa delle propriet\u00e0 confiscate dal precedente governo ai principali sostenitori di Somoza a causa di una legge votata dal Parlamento al tempo del Governo sandinista.\nGli anni di Violeta Chamorro al potere iniziarono un periodo di significativo declino economico e sociale per il Nicaragua. Dal 1990 al 2001, il paese \u00e8 sceso dal 60\u00ba al 116\u00ba posto nel mondo in termini di sviluppo umano, ed \u00e8 diventato il paese pi\u00f9 povero delle Americhe dopo Haiti, secondo l'UNDP. La spesa pubblica pro capite per la salute \u00e8 scesa da 35 dollari nel 1989 a 14 dollari nel 1995. L'assistenza medica al parto e la diagnosi dei tumori femminili sono state ridotte. I centri di sviluppo infantile creati negli anni '80 - che coprivano 75.000 bambini - sono stati aboliti. L'aspettativa di vita \u00e8 scesa da 66 anni nel 1989 a 60 anni nel 1996 a causa di un aumento delle malattie infettive e della malnutrizione. La mortalit\u00e0 infantile \u00e8 passata da 58 per 1.000 nel 1990 a 72 per 1.000 nel 1995.\nAlle elezioni presidenziali dell'ottobre del 1996, Violeta Chamorro fu sconfitta da Arnoldo Alem\u00e1n, leader del Partito liberale costituzionalista (partito della destra antisandinista), che assunse ufficialmente la presidenza del Nicaragua nel gennaio del 1997. Dal novembre 2006, \u00e8 tornato Presidente il sandinista Daniel Ortega, successivamente rieletto per altre due volte."}
{"id": "646413", "revid": "78273", "url": "https://it.wikipedia.org/wiki?curid=646413", "title": "Fl\u00e1vio Amado da Silva", "text": ""}
{"id": "646415", "revid": "1463849", "url": "https://it.wikipedia.org/wiki?curid=646415", "title": "Domenico Cerato", "text": "Biografia.\nDi umili origini, in giovanissima et\u00e0 fu adottato dal conte Francesco Cerato Loschi con il consenso della moglie Carolina Loschi. Non \u00e8 chiaro chi fosse il padre naturale: per alcuni si tratterebbe di Bernardo Fradellini, amministratore dei beni Cerato a Mason, secondo altri lo stesso conte Francesco.\nFu mandato a studiare presso il seminario di Vicenza e successivamente, nel 1733, presso quello di Padova, ricevendo infine in eredit\u00e0, nel 1747, un consistente patrimonio. \u00c8 probabile che il suo interesse per l'architettura fosse iniziato gi\u00e0 durante gli studi condotti con i Gesuiti, che erano soliti formare i progettisti all'interno del proprio ordine. Dal 1749 \u00e8 attivo come architetto a Vicenza e nella provincia, lavorando soprattutto per gli ordini religiosi. Inaugur\u00f2 a Vicenza una scuola di architettura, della durata di 10 mesi, tra le primissime nel territorio della Repubblica veneta.\nTra le sue opere architettoniche vanno ricordati: l'estensione del palladiano Palazzo Civena Trissino dal Vello d'Oro a Vicenza (1750), il progetto del Seminario maggiore di Padova (affidatogli da Nicol\u00f2 Giustiniani, vescovo di Padova, nel 1766) e l'adattamento dell'antica Torlonga del Castello di Padova come osservatorio astronomico, incarico che svolse insieme all'astronomo e antico compagno di studi Giuseppe Toaldo. Sempre a Padova egli, sviluppando l'intuizione iniziale di Andrea Memmo, predispose il progetto per la trasformazione di Prato della Valle. A lui si deve anche il progetto per il nuovo Ospedale civile di Padova, preparato da studi risalenti al 1771 e anticipato concretamente da una breve nota in argomento, stesa per incarico del Memmo l'8 febbraio 1776. Posta la prima pietra il 20 dicembre 1778, l'edificio veniva inaugurato il 29 marzo 1798.\nOpere.\n\"(elenco parziale)\""}
{"id": "646417", "revid": "77358", "url": "https://it.wikipedia.org/wiki?curid=646417", "title": "Stapler", "text": ""}
{"id": "646418", "revid": "265338", "url": "https://it.wikipedia.org/wiki?curid=646418", "title": "Canton Unterwalden", "text": ""}
{"id": "646421", "revid": "767487", "url": "https://it.wikipedia.org/wiki?curid=646421", "title": "Labirinto di passioni", "text": "Labirinto di passioni (\"Laberinto de pasiones\") \u00e8 un film del 1982 diretto da Pedro Almod\u00f3var. Si tratta del secondo lungometraggio del regista spagnolo.\nTrama.\nIn un complicato susseguirsi di eventi, si intrecciano i destini amorosi di Sexilia, cantante ninfomane; Riza Niro, erede al trono di Tiran (luogo di fantasia chiaramente ispirato all'Iran) in esilio a Madrid, dove \u00e8 alla continua ricerca di avventure facili con ragazzi omosessuali; tre terroristi khomeinisti ostili al regime della Principessa di Tiran, uno dei quali, Sadec, avr\u00e0 un rapporto, seppur fugace, con Riza Niro; il padre di Sexilia, ginecologo con una repulsione per gli atti sessuali e scopritore di un fantomatico metodo per l'inseminazione artificiale; la matrigna di Riza Niro, ovvero la Principessa Toraya, che viene presa in cura dal padre di Sexilia e che cerca insistentemente un rapporto sessuale col figliastro; Queti, una fan di Sexilia che lavora in una tintoria e che \u00e8 vittima degli abusi del padre, appena abbandonato dalla moglie. \nRiza Niro, divenuto per puro caso frontman di una band rock, si innamora di Sexilia e questa ricambia immediatamente. Ricercato dai terroristi, Riza Niro convince Sexilia a fuggire verso i Caraibi. I due si abbandonano al piacere una volta sull'aereo. La Principessa Toraya verr\u00e0 rapita dai terroristi, dopo che questi si lasciano sfuggire Riza Niro. Queti, infine, abbandonato il padre, si mette nei panni di Sexilia e conoscer\u00e0 il padre di quest'ultima, riuscendo a risvegliare gli istinti sessuali del dottore.\nAccoglienza.\nIl film ha totalizzato un punteggio del 100% sul sito Rotten Tomatoes.\nCritica.\nNe il Morandini, il film \u00e8 ritenuto \"un filmaccio sgangherato, senza centro, piuttosto mal recitato. Il peggior torto che gli si pu\u00f2 fare \u00e8 quello di prenderlo sul serio\". Alessandra Levantesi, su La Stampa ritiene il film \"\"gracile, goliardico e poco spiritoso\". Giovanni Grazzini, su Il Messaggero, descrive cos\u00ec il film: \"Pornodive, fotoromanzi sadici, sberleffi vari, propri di una goliardia che crede di divertire strizzando l'occhio all'irriverenza e alla perversione in un carosello di volgarit\u00e0. Quando invece siamo in una grezza paccottiglia da cui \u00e8 esclusa la grazia della satira\". Gian Luigi Rondi, su Il Tempo ha ritenuto che nel film \"C'\u00e8 troppo disordine, gli episodi si affastellano senza logica, i casi son tutti cos\u00ec esagerati e esasperati da provocare solo fastidio e i modi di rappresentazione, minati alla base da una evidente povert\u00e0 di mezzi produttivi, sono spesso quasi grezzi\"\".\nCuriosit\u00e0.\nNel film, Pedro Almod\u00f3var recita un lungo cameo, dapprima nei panni di un regista fotografico per riviste porno dalle tinte perverse (chiede al modello di assumere pose di godimento mentre viene torturato con un trapano) e poi nei panni di un bizzarro cantante rock improvvisato."}
{"id": "646425", "revid": "287204", "url": "https://it.wikipedia.org/wiki?curid=646425", "title": "Reggiana Calcio a 5", "text": "La Reggiana Calcio a 5 A.S.D. \u00e8 stata la principale squadra di calcio a 5 di Reggio nell'Emilia, nata nel 2005 dall'unione di \"Reggio Emilia Calcio a 5\" e \"Polisportiva Giemme\". La societ\u00e0 si \u00e8 sciolta alla fine della stagione 2013-14.\nStoria.\nLa societ\u00e0 \u00e8 il risultato della fusione delle due pi\u00f9 prestigiose formazioni reggiane di calcio a 5, avvenuta nell'estate del 2005: la Associazione Polisportiva Giemme che gi\u00e0 disputava il campionato di Serie A2 nel momento della fusione, ed il Reggio Emilia Calcio a 5 che partecipava al campionato di Serie B nazionale.\nDalle due societ\u00e0, la neonata Reggiana eredita il palmar\u00e8s che comprende una Coppa Emilia vinta dal Reggio nel 2001; una Coppa Italia di Serie B nel 2003 ed una di Serie A2 nel 2004 vinte dalla Giemme.\nNella stagione 2006-07 la Reggiana disputa il campionato nazionale di Serie A2. Al termine della stagione 2007-2008, con 30 punti su 26 incontri, la Reggiana \u00e8 finita nei play-out per evitare la retrocessione, ha abbandonato la serie A2 dopo essere stata sconfitta al primo turno dall'Atletico Teramo per 1-3 5-1. La formazione, alla prima stagione di serie B, nel gennaio 2009 ha subito centrato la vittoria nella Coppa Italia di categoria, battendo in finale la Licogest Vibo.\nNella stagione 2010-11 la squadra sfiora la promozione in Serie A2 chiudendo il campionato a un solo punto dalla capolista Toniolo Milano. I play-off promozione non regalano maggiori soddisfazioni e la squadra \u00e8 eliminata nelle semifinali dal Forl\u00ec. Nella Coppa Italia di categoria perde la finale di Roma contro i padroni di casa della Canottieri Lazio.\nLa squadra si rif\u00e0 la stagione successiva, vincendo il girone C della Serie B e ritornando quindi in Serie A2 dopo quattro anni dall'ultima apparizione. Per sostenere il gravoso impegno economico della categoria superiore, nel giugno 2012 la societ\u00e0 unisce le forze con lArena Calcio a 5, societ\u00e0 di Montecchio Emilia giunta terza nello stesso girone di Serie B, mantenendo inalterati il titolo sportivo, la denominazione e i colori sociali.\nLa societ\u00e0 si \u00e8 sciolta alla fine della stagione 2013-14.\nPalaBigi.\nLa Reggiana disputava le proprie gare interne al Palazzo dello sport \u201cGiulio Bigi\u201d detto amichevolmente PalaBigi di via Guasco, Reggio nell'Emilia. Lo storico impianto che vede protagonista anche la Pallacanestro Reggiana ha una capienza di 3800 posti e si trova in prossimit\u00e0 del centro storico della citt\u00e0 emiliana.\nSociet\u00e0 costituenti.\nReggio Emilia Calcio a 5.\nL'Associazione Sportiva Dilettantistica Reggio Emilia Calcio a 5 \u00e8 una squadra di calcio a 5 proveniente dal Reggio Emilia.\nNel 2005 si \u00e8 fusa e ha formato un'unica societ\u00e0."}
{"id": "646427", "revid": "767487", "url": "https://it.wikipedia.org/wiki?curid=646427", "title": "L'indiscreto fascino del peccato", "text": "L'indiscreto fascino del peccato (\"Entre tinieblas\") \u00e8 un film del 1983 diretto da Pedro Almod\u00f3var.\nTrama.\nYolanda \u00e8 una cantante eroinomane accusata di un delitto che non ha commesso. La donna si rifugia presso un convento di suore, e porta subito scompiglio nella struttura, senza che la Madre Generale, malata da mesi, possa fare nulla. Una delle suore, Suor Topa, assume LSD; Suor Maltrattata Da Tutti inizia a scrivere romanzi erotici sotto lo pseudonimo di Concha Torres e li nasconde sotto il materasso; Suor Perduta accudisce tra i suoi animali anche una tigre; infine c'\u00e8 la Madre Superiora che si scopre lesbica e che ama disperatamente Yolanda, in compagnia della quale assume eroina. La Madre Superiora in realt\u00e0 sogna di fondare un proprio ordine con i proventi che ricaverebbe facendo l'insospettabile corriere della droga tra Spagna e Thailandia."}
{"id": "646428", "revid": "486946", "url": "https://it.wikipedia.org/wiki?curid=646428", "title": "Giemme Reggio Emilia", "text": ""}
{"id": "646429", "revid": "125018728", "url": "https://it.wikipedia.org/wiki?curid=646429", "title": "Assegni di mantenimento", "text": "Gli assegni di mantenimento, ai sensi della legge italiana, sono delle prestazioni di assistenza materiale dovute per legge alla persona che si trovi in stato di bisogno economico, anche se per propria colpa. Tali prestazioni rientrano tra gli obblighi di solidariet\u00e0 familiare (nell'ordinamento italiano, artt. 433 e ss. del codice civile).\nDevono essere assegnati in proporzione allo stato di bisogno di chi li domanda e delle condizioni economiche di chi deve somministrarli; il diritto agli alimenti, prosegue il 2\u00b0 comma dell\u2019art. 438 del codice civile, non deve superare quanto sia necessario per la vita della persona in stato di bisogno, avuto per\u00f2 riguardo anche alla posizione sociale della persona.\nDisposizioni del codice civile italiano.\nSecondo la norma civile, sono tenuti all'obbligazione alimentare, nell'ordine, i seguenti soggetti:\nL'obbligo di corrispondere gli alimenti spetta al soggetto che si trova nel grado pi\u00f9 vicino, secondo l'ordine sopra indicato. Nell'ipotesi in cui vi siano pi\u00f9 persone nello stesso grado, tale obbligo si divide in proporzione delle loro condizioni economiche.\nNell\u2019ipotesi in cui pi\u00f9 familiari siano coobbligati in solido, qualora uno di essi adempia interamente all\u2019obbligo, pu\u00f2 vantare diritto di regresso nei confronti degli altri (ai sensi dell'art. 1299 del codice civile.\nSono inoltre tenuti all'obbligazione alimentare i seguenti soggetti:\nInfine gli alimenti sono dovuti anche dai genitori al figlio non riconoscibile, se divenuto maggiorenne e si trova in stato di bisogno.\nL'obbligo di solidariet\u00e0 verso l'altro coniuge decade nel caso di tentato uxoricidio o di separazione di fatto non legale, come nella fattispecie di abbandono del tetto coniugale.\nL'obbligo di mantenimento da parte di entrambi i genitori sussiste verso tutti i figli, anche per quelli nati fuori del matrimonio (Costituzione, art. 29), anche a seguito di concepimento con dolo o colpa grave per mancata adozione (ed eventuale inganno del \"partner\") delle misure contraccettive da parte della donna.\nPer gli obblighi di mantenimento tra coniugi, l'art. 5 Legge n. 898/1970, come modificato dall'art. 10 Legge n. 74/1987, stabilisce che l'assegno \u00e8 dovuto al coniuge privo di mezzi adeguati o che comunque non pu\u00f2 procurarseli per ragioni oggettive. \u00c8 sufficiente una delle due condizioni: per cui l'assenza di adeguati mezzi economici motiva l'assegno di mantenimento, a prescindere dalla condotta e dalla capacit\u00e0 lavorativa e reddituale potenziali del coniuge beneficiario.\nAssegno di mantenimento.\nL'assegno di mantenimento del coniuge separato o divorziato:\nInvece, riguardo l'assegno per il mantenimento dei figli:\nSe i coniugi sono sposati e convivono da pi\u00f9 di tre anni, permane l'obbligo dell'assegno di mantenimento, anche se la sentenza della Sacra Rota dichiara la nullit\u00e0 iniziale del matrimonio religioso (Sentenza n. 16379/2014 delle Sezioni Unite della Cassazione). In precedenza, con il cosiddetto \"atto di delibazione\" agli effetti civili, la Corte di Appello prendeva atto della decisione del tribunale ecclesiastico, dichiarando cessati anche gli obblighi economici del matrimonio."}
{"id": "646431", "revid": "305523", "url": "https://it.wikipedia.org/wiki?curid=646431", "title": "Giuseppe Toaldo", "text": "Biografia.\nA quattordici anni entr\u00f2 nel seminario di Padova, dove successivamente insegn\u00f2 matematica e letteratura italiana. Durante gli anni di insegnamento presso il seminario cur\u00f2 l'edizione delle opere di Galileo (1744) in quattro volumi, redigendone una prefazione elogiativa e note critiche. Nel quarto volume per la prima volta dopo la condanna di Galileo Galilei si pubblic\u00f2 con approvazione ecclesiastica dietro intervento di Papa Benedetto XIV il Dialogo sopra i due massimi sistemi del mondo. \nNel 1754 fu nominato parroco di Montegalda e, otto anni dopo, fu chiamato a ricoprire la cattedra di astronomia all'Universit\u00e0 di Padova. Toaldo, come i suoi contemporanei, Divi\u0161 e Giovanni Battista Beccaria (entrambi sacerdoti), prest\u00f2 particolare attenzione allo studio dell'elettricit\u00e0 atmosferica e ai mezzi per proteggere gli edifici dai fulmini. Fu favorevole alla costruzione dei parafulmini, adottando le opinioni di Benjamin Franklin sulla loro azione preventiva e protettiva, piuttosto che quelle della scuola francese guidata dall'abate Nollet. Il suo trattato \"Della maniera di difendere gli edificii dal fulmine\" (1772) e il suo opuscolo \"\" (1774) contribuirono in gran parte a rimuovere i pregiudizi popolari del tempo contro l'uso dell'invenzione di Franklin. Grazie ai suoi sforzi, furono posti parafulmini sulla cattedrale di Siena, sul campanile di San Marco, a Venezia e sulle navi della marina veneziana.\nIl suo nome \u00e8 legato anche al progetto di conversione dell'antica Torlonga del castello di Padova (la torre fatta costruire da Ezzelino da Romano) in Specola, ossia osservatorio astronomico. Il progetto fu realizzato da un suo antico compagno di studi, Domenico Cerato.\nPubblic\u00f2 il Giornale astrometeorologico (1773-97)\nToaldo \u00e8 ricordato anche per i suoi numerosi studi di meteorologia e per essere stato insegnante di Melchiorre Cesarotti.\nToaldo era membro di molte accademie scientifiche d'Europa, in particolare della Royal Society di Londra. Gli \u00e8 stato dedicato un asteroide, 23685 Toaldo."}
{"id": "646432", "revid": "869733", "url": "https://it.wikipedia.org/wiki?curid=646432", "title": "Oliva Itrana", "text": "Loliva Itrana \u00e8 un prodotto tipico laziale originario della citt\u00e0 di Itri, che nasce dalla lavorazione una cultivar di olivo originaria e tipica del territorio aurunco che si affaccia sul Golfo di Gaeta ed in particolare del comune di \"Itri\" dalla quale prende il nome di \"Itrana\".\nCaratteristiche.\nGeneralit\u00e0.\nL'olivo itrano, \u00e8 una pianta molto vigorosa e rustica, che produce un frutto dal gusto inconfondibile. L'infiorescenza \u00e8 nella media sia in lunghezza che per numero di mignole. Una sua peculiarit\u00e0 \u00e8 la maturazione decisamente tardiva, che ad ogni modo, per ottenere un olio di ottima qualit\u00e0, deve prevedere una raccolta entro il mese di novembre e comunque non oltre la prima decade di dicembre. \u00c8 sempre opportuno raccogliere quando l'oliva ha raggiunto l'invaiatura dell'epicarpo, ma non del mesocarpo.\nEssendo autosterile sfrutta il Leccino e il Pendolino come impollinatori. \nIl frutto prodotto \u00e8 adatto sia per la produzione di olio che per la consumazione come oliva da tavola.\nOlio.\nDal colore giallo-verde, ha un sapore intenso, fruttato, lievemente amaro e piccante; note di pomodoro verde ed erbacee. Oleosit\u00e0 media: 19%\nNel 2010 l'olio extravergine di oliva Colline Pontine, prodotto con le olive itrane raccolte nella provincia di Latina, ha ottenuto dall'Unione europea il riconoscimento di prodotto agroalimentare a denominazione di origine protetta (DOP).\nConsumazione a tavola.\nDalla cultivar Itrana si ricavano ben due distinte olive da tavola a seconda del periodo di raccolta.\nNel primo periodo di raccolta che inizia solitamente dopo \"i morti\" il 2 novembre, si ricava un'oliva ancora acerba detta \"bianca\" o meglio \"oliva bianca itrana\". Questa, messa in salamoia, rimane di un colore verde cangiante tra l'arancio e il marroncino chiaro. \u00c8 un'oliva dal gusto molto particolare, leggermente amarognolo e pungente ma al contempo delicato che sposa bene con piatti di pesce, formaggi teneri o al consumo tal quale. Il suo corpo \u00e8 tenace e solletica bene il palato regalando un mordente interessante con una polpa quasi croccante. le sue propriet\u00e0 benefiche sono innumerevoli conservando tutte le caratteristiche nutritive dell'oliva acerba.\nDal 19 marzo per tradizione dopo la festa di san Giuseppe parte la raccolta delle olive commercializzate con il nome di Olive di Gaeta, dal caratteristico colore violaceo; in questo periodo dell'anno l'oliva si presenta prevalentemente nera con alcuni frutti ancora rosso intenso ma la permanenza nella soluzione acquosa salata fa s\u00ec che diventino di colore violaceo cangiante tra il rosa e il nero intenso.\nPreparata in tal modo, l'oliva \u00e8 adatta soprattutto negli usi in cucina, con la fettina alla pizzaiola assieme ai capperi, nel sugo alla puttanesca, insieme alla pasta o aggiunta al baccal\u00e0.\nL\"'auliv a la ott\" (l'oliva in botte) o \"all' accqu\" (all'acqua; in salamoia) come si dice in dialetto locale, viene commercializzata poi in barattoli di vetro, secchielli in plastica o vaschette in plastica, ancora immersa nella salamoia.\nViene commercializzata anche l'oliva bianca, sempre in salamoia.\nUn altro tipico modo di presentarla a tavola \u00e8 l'oliva schiacciata (\"pistata\"). Il frutto viene colto agli inizi di novembre quando \u00e8 ancora verde; viene pestato in modo da spaccare la polpa senza ledere il nocciolo e viene quindi lasciato in acqua per un paio di settimane. Dopo la \"lavatura\" viene riposto in vetro e condito con aglio, olio, peperoncino e prezzemolo e servito in tavola come antipasto, accompagnato dal pane itrano e da altre specialit\u00e0 del paese di Fra Diavolo.\nInoltre nel periodo di piena maturazione (marzo - aprile) dell'oliva itrana viene prodotta anche l'oliva appassita, di colore nero, posta in un contenitore con sale grosso per circa 10 giorni e, successivamente, stesa al sole al naturale per circa una settimana.\nDopo tale procedimento, condita con aglio, olio e peperoncino viene consumata oppure usata per la preparazione di altri piatti e per la pizza."}
{"id": "646437", "revid": "767487", "url": "https://it.wikipedia.org/wiki?curid=646437", "title": "Matador (film 1986)", "text": "Matador \u00e8 un film del 1986 diretto da Pedro Almod\u00f3var e scritto dallo stesso regista, insieme allo scrittore Jes\u00fas Ferrero.\nTrama.\nDiego Montes \u00e8 un famoso torero, che a causa di un'incornata \u00e8 stato costretto al pensionamento anticipato. La sua passione per le arene e la morte violenta che infliggeva ai tori lo hanno portato a sviluppare perversioni sessuali che sfoga assistendo a video erotici dove prova gratificazione in seguito alla morte violenta degli amanti. Una volta in pensione, ha aperto una scuola d'insegnamento della corrida, e tra i suoi studenti \u00e8 molto stimato da \u00c1ngel un ragazzo molto chiuso che soffre di vertigini.\nDurante un episodio di vertigine \u00c1ngel ha una visione di una donna che uccide un uomo durante un rapporto sessuale trafiggendolo con una spilla che portava tra i capelli alla base del collo tra le scapole, allo stesso modo di come un matador uccide un toro.\nAl termine di una lezione, Diego chiede ad Angel se lui sia omosessuale, notando che \u00e8 molto impacciato con le donne. \u00c1ngel dice che non lo \u00e8, e giura di dimostrarglielo. Cos\u00ec pianifica di avere un rapporto sessuale con Eva, una giovane e bella vicina di casa, modella e fidanzata del maestro Diego. Mentre la sorprende in una serata di pioggia e aver tentato di violentarla, Eva inciampa nel fango e si ferisce la guancia. Alla vista del sangue, \u00c1ngel sviene. Il giorno dopo, la madre di \u00c1ngel insiste sul fatto che deve andare in chiesa come condizione di vivere nella sua casa. Dopo la messa, lei insiste che lui vada a confessarsi, ma invece di svelare il suo misfatto al prete, va alla stazione di polizia a confessare lo stupro al commissario Del Valle, il quale convoca Eva al commissariato e lei dice che il ragazzo ha eiaculato prima di penetrarla, rifiutando cos\u00ec di sporgere denuncia. Rimasto solo con il commissario di polizia, \u00c1ngel nota nella scrivania alcune foto di uomini morti con la stessa ferita inflitta dalla donna e che lui aveva gi\u00e0 visto durante la sua precedente visione da vertigine. Egli confessa di averli uccisi. Il commissario chiede quindi di due donne scomparse, che erano studentesse di Diego, e Angel confessa di aver ucciso anche loro. \nAnche se \u00c1ngel \u00e8 in grado di indicare alla polizia dove sono stati sepolti i corpi delle donne scomparse, e proprio davanti alla casa di Diego, il commissario Del Valle non \u00e8 convinto. Egli infatti si domanda come \u00c1ngel avrebbe potuto seppellire le donne senza il consenso di Diego, per poi scoprire che Angel ha un alibi per l'uccisione di uno degli uomini. Infine, scopre che \u00c1ngel sviene alla vista del sangue, il che lo assolve dalle dinamiche degli omicidi. Nel frattempo, l'avvocato di \u00c1ngel, Mar\u00eda Cardenal, che \u00e8 la stessa donna che \u00e8 stata mostrata in precedenza e che ha ucciso uno degli uomini durante la visione di vertigine di \u00c1ngel, comincia a sospettare che Diego abbia ucciso le due studentesse. Porta Diego a una casa isolata, dove ha raccolto cimeli legati a lui da quando ha visto uccidere un toro. Tornato a casa Diego trova Eva, che vuole convincerlo a non lasciarla, e comprende che lui e Maria sono i veri assassini e va anche da Maria per dirle che deve stare lontano da Diego, dal momento che Eva conosce i suoi segreti. La reazione di Mar\u00eda non rassicura Eva, che va alla polizia. Mentre Eva dice al commissario quello che ha sentito, la psichiatra di \u00c1ngel, Julia, lo chiama svelando che Angel ha visto Diego e Mar\u00eda in trance di vertigini, e che sono in pericolo. Angel \u00e8 in grado di guidarli a distanza casa di Mar\u00eda. Proprio nel momento in cui la polizia, \u00c1ngel, Julia ed Eva arrivano, inizia l'eclisse e si sente un colpo di pistola. Mar\u00eda ha accoltellato Diego tra le scapole e si \u00e8 poi sparata in bocca mentre stavano facendo l'amore. Osservando la scena il commissario dice che \u00e8 meglio cos\u00ec e che non ha mai visto nessuno pi\u00f9 felice.\nSceneggiatura.\nDa un canovaccio scritto da Almodovar in continuit\u00e0 con la \u201c\"deliberata insistenza del brutto fine a se stesso\"\u201d che caratterizza i primi film del regista iberico si sviluppa il suo film pi\u00f9 \u201c\"astratto\"\u201d, pi\u00f9 \u201c\"fantastico\"\u201d, quasi una \u201c\"leggenda\"\u201d.\nLa trama si articola sulla vicenda di un'attrice nana di 38 anni rimasta disoccupata, in quanto non trova pi\u00f9 registi disposti ad affidarle i ruoli di bambina nei quali si era specializzata, e di un regista a corto di denaro per finanziare i suoi progetti.\nTramite un'inserzione su giornale i due si incontrano promuovendo una proficua joint-venture: lei fornir\u00e0 il denaro \u2013 si tratta solo di staccare i fili della macchina che tiene in vita il ricco padre; lui ha gi\u00e0 pronta una sceneggiatura \"hardcore\", in cui la protagonista \u00e8 per l'appunto una bambina.\nMa la nana ha anche un amico d'infanzia afflitto da un problema : gli capita di portarsi a letto dei giovani compagni e di trovarseli morti a fianco, al risveglio, senza ricordare di averli uccisi...\n\u00c8 su quest'ultimo personaggio che alla fine si concentra l'attenzione di Almodovar. Lo interessa il tema della morte, in particolare, come atto supremo di libert\u00e0, di fronte alla inevitabile decadenza della bellezza e della passione, imposta dalle convenzioni sociali.\nIn ci\u00f2, il regista attinge a piene mani da Georges Bataille e Yukio Mishima. La figura del torero, del Matador , si prestava alla perfezione nell'incarnare la vicinanza della morte e al sangue. Un contributo determinante alla decantazione di un materiale romantico e passionale, legato ai riferimenti alla cultura spagnola, giunge dalla collaborazione alla sceneggiatura dello scrittore Jes\u00fas Ferrero.\n\u00c8 la prima collaborazione di gran talento che Almodovar ottiene per una sceneggiatura di un suo film. Il regista attribuisce questo intervento alla \u201c\"freddezza\"\u201d, al rigore quasi hitchcockiano, alla capacit\u00e0 di \u201c\"rendere universale e atemporale\"\u201d un materiale tanto rovente e geografi-camente connotato.\nInoltre, pretese dagli attori assoluta fedelt\u00e0 al copione, senza licenze interpretative, di solito presenti e concordate nei suoi precedenti film. A Ferrero si deve anche quella frase pronunciata, in prossimit\u00e0 dell'eclissi, che rappresenta forse la metafora pi\u00f9 chiara di quanto sta per avvenire:\nProduzione.\nA seguito del successo dei film precedenti, il produttore Andr\u00e9s Vicente Gomes non incontr\u00f2 alcun problema a raccogliere i 120 milioni di pesetas necessari per il progetto. Met\u00e0 della somma venne infatti concessa dal governo spagnolo, che, dopo la vittoria dei socialisti, aveva avviato, con la regista Pilar Mir\u00f2 a capo del settore cinema del Ministero della cultura, un programma di sovvenzioni.\nQuesto nuovo clima culturale non manc\u00f2 di avere un effetto sull'orientamento dei fratelli Almodovar, che, dal film successivo, \"la legge del desiderio\", decisero di imporsi sulle scelte in tema di produzione e distribuzione dei propri film, fondando la propria societ\u00e0 di distribuzione, la El Deseo.\nFotografia e set.\nIn un film tanto controllato, anche gli \u201c\"eccessi cromatici\"\u201d della fotografia di \u00c1ngel Luis Fern\u00e1ndez rispondono alle istruzioni del regista che gli aveva suggerito di ispirarsi ad opere precedenti, segnate dal binomio passione-morte, tra cui : \"Pandora\", di Albert Lewin, melodramma surrealista, gravitante anch'esso attorno al mondo della corrida, all'aggressivit\u00e0 del primo Technicolor, \"Duello al sole\", in particolare, e alla filmografia di Douglas Sirk.\nAnche alla scelta dei set, tutti di Madrid, si legavano esigenze simboliche : cos\u00ec per il Viadotto, luogo famoso, nella citt\u00e0, per i suicidi, dove Maria racconta a Diego di come, avendo casualmente assistito alla morte di una persona, si fosse sentita librare al di fuori del proprio corpo."}
{"id": "646440", "revid": "466539", "url": "https://it.wikipedia.org/wiki?curid=646440", "title": "Jussi Bj\u00f6rling", "text": "Biografia.\nJohan Jonatan Bj\u00f6rling, detto Jussi, era figlio di una pianista professionista e di un tenore di buona levatura (cant\u00f2 al Metropolitan), che era anche un bravo maestro di canto e che scrisse un libro di tecnica vocale. Il padre, Jussi e due fratelli formarono il Bj\u00f6rling Male Quartet, che dal 1916 al 1926 comp\u00ec parecchie tourn\u00e9e in Svezia e negli Stati Uniti d'America.\nDopo la morte del genitore nel 1926, Bjorling studi\u00f2 all'Accademia Reale svedese di musica col baritono John Forsell, debuttando quattro anni dopo all'Opera reale svedese nel ruolo del Lampionaio in \"Manon Lescaut\". In pochissimo tempo aggiunse al repertorio Don Ottavio in \"Don Giovanni\", il conte di Almaviva ne \"Il barbiere di Siviglia\" e Arnoldo in \"Guglielmo Tell\", oltre ad affrontare poi progressivamente tutti i pi\u00f9 importanti ruoli di genere lirico e lirico-spinto dell'operistica italiana e francese, nonch\u00e9 il repertorio liederistico.\nCi vollero pochi anni per conquistare l'Europa: da ricordare in particolare le apparizioni all'Opera di Vienna (esordio in \"Aida\" con la direzione di Victor de Sabata nel 1936), Lucerna (\"Messa di requiem\" di Verdi con la direzione di Arturo Toscanini nel 1939), Royal Opera House di Londra (\"Il trovatore\" nel 1939), oltre a presenze a Praga, Berlino, Copenaghen.\nNel 1937 approd\u00f2 negli Stati Uniti debuttando in un concerto alla Carnegie Hall, seguito da \"Rigoletto\" all'Opera di Chicago e, l'anno successivo, dal debutto al Metropolitan ne \"La boh\u00e8me\", accanto alla pure debuttante Mafalda Favero. Aveva solo 26 anni e un ampio repertorio: dei 55 ruoli che avrebbe ricoperto, 53 erano stati gi\u00e0 cantati sul palcoscenico. Per venti stagioni (con la sola interruzione della guerra e degli anni 1955 e 58), fino al 1959, fu una delle stelle pi\u00f9 amate del Metropolitan, calcandone le scene in 123 rappresentazioni. Si citano, fra i tanti, alcuni spettacoli inaugurali: \"Un ballo in maschera\" nel 1940, \"Don Carlo\" (primo spettacolo dell'era Bing) nel 1950, \"Faust\" nel 1953. Fu presente anche in altri primari teatri statunitensi, come San Francisco, Chicago (tra cui \"Il trovatore\" nel 1955, unica occasione in cui cant\u00f2 con Maria Callas), Los Angeles.\nCon l'eccezione, pressoch\u00e9 ogni anno, della Svezia, ritorn\u00f2 solo sporadicamente nei paesi europei, tra cui l'Italia: nel 1943 fu a Firenze ne \"Il trovatore\", nel 1946 e 51 a Milano (\"Rigoletto\" al Palazzo dello sport e \"Un ballo in maschera\" alla Scala, rispettivamente) e nel 1960, dopo oltre vent'anni, ne \"La boh\u00e8me\" alla Royal Opera House di Londra, dove cant\u00f2 nonostante una crisi cardiaca l'avesse costretto a interrompere la prova generale. Apparve per l'ultima volta in un concerto a Stoccolma nell'agosto 1960. \nLa sua carriera e vita vennero guastate dall'alcolismo, che peggior\u00f2 un quadro clinico gi\u00e0 gravato da problemi cardiaci e depressione. Mor\u00ec all'improvviso per attacco cardiaco all'et\u00e0 di 49 anni."}
{"id": "646442", "revid": "767487", "url": "https://it.wikipedia.org/wiki?curid=646442", "title": "Jem Finer", "text": "\u00c8 stato soprattutto un suonatore di banjo, ma ha suonato anche diversi altri strumenti, tra cui mandolino, sassofono, ghironda, e chitarra. Eccetto Shane MacGowan (con il quale ha firmato molte canzoni tra cui la famosa \"Fairytale of New York\"), Finer \u00e8 stato il pi\u00f9 prolifico compositore della band.\nIl primo gennaio 2000, il brano musicale \"Longplayer\" composto da Finer ha iniziato a suonare; \u00e8 stato progettato per durare anni senza mai ripetersi, e nella sua forma attuale \u00e8 generato da un computer.\nFiner \u00e8 stato \"Artist in Residence\" al sottodipartimento di astrofisica dell'Universit\u00e0 di Oxford tra ottobre 2003 e giugno 2005. La sua ultima Band, The Big Eyed Beans from Venus, ha appena terminato di registrare il loro ultimo album (ancora senza titolo).\nNel frattempo, Finer e la leggenda di Hamburgo DM Bob hanno pubblicato il loro album \"Bum Steer\" in agosto 2005.\nFiner ha scritto articoli sul copyright e la Creative Commons License.\nIn luglio 2005, Finer ha vinto il PRS Foundation New Music Award per il suo progetto di costruzione di un oggetto in grado di \"comporre\" da s\u00e9 una musica di lunghezza indeterminata sfruttando la forza creativa del clima.\nLa sua proposta \u00e8 stata questa:\nL'intera struttura \u00e8 stata realizzata e installata nel corso dell'estate del 2006. "}
{"id": "646447", "revid": "125660906", "url": "https://it.wikipedia.org/wiki?curid=646447", "title": "Isole Tremiti", "text": "Le isole Tr\u00e8miti (o Diomed\u00e8e, dal greco \"Diom\u00e8dee\", \u0394\u03b9\u03bf\u03bc\u03ae\u03b4\u03b5\u03b5\u03c2) sono un arcipelago del mare Adriatico, a a nord del promontorio del Gargano (costa pugliese) e a est da Termoli (costa molisana).\nAmministrativamente, l'arcipelago costituisce il comune sparso di Isole Tremiti di 440 abitanti della provincia di Foggia in Puglia. Il capoluogo \u00e8 San Nicola, sull'omonima isola. Il comune fa parte del parco nazionale del Gargano. Dal 1989 una porzione del suo territorio costituisce la riserva naturale marina Isole Tremiti.\nGeografia fisica.\nTerritorio.\nL'arcipelago \u00e8 composto dalle isole di:\nLa superficie totale dell'arcipelago che corrisponde alla superficie del Comune Isole Tremiti \u00e8 di 3,1780\u00a0km\u00b2.\nClima.\nLe isole Tremiti, da un punto di vista generale, presentano marcatamente un clima mediterraneo, e nel dettaglio caratterizzato dai seguenti aspetti climatologici:\nDal punto di vista legislativo le isole Tremiti ricadono nella \"fascia climatica C\" in quanto i Gradi giorno sono 953.\nStoria.\nAbitate gi\u00e0 in antichit\u00e0 (IV-III secolo a.C.), le isole per secoli furono soprattutto un luogo di confino.\nIn epoca romana le isole erano note con nome \"Trimerus\" che deriverebbe dal greco \"trimeros\", \"\u03c4\u03c1\u03af\u03bc\u03b5\u03c1\u03bf\u03c2\" ossia \"tre posti\" o \"tre isole\". L'imperatore Augusto vi releg\u00f2 la nipote Giulia che vi mor\u00ec dopo vent'anni di soggiorno forzato. Nel 780 Carlo Magno vi esili\u00f2 Paolo Diacono che, per\u00f2, riusc\u00ec a fuggire.\nLa storia dell'arcipelago non \u00e8 per\u00f2 solo legata agli esiliati, pi\u00f9 o meno illustri, che qui furono confinati, ma soprattutto alle vicende storiche, politiche ed economiche dell'abbazia di Santa Maria a Mare (definita da \u00c9mile Bertaux \"la Montecassino in mezzo al mare\")\nSecondo il \"Chartularium Tremitense\" il primo centro religioso fu edificato nel territorio delle isole adriatiche nel IX secolo ad opera dei benedettini come dipendenza diretta dell'abbazia di Montecassino. Certo \u00e8 che nell'XI secolo il complesso abbaziale raggiunse il massimo splendore, aumentando a dismisura possedimenti e ricchezze, cosa che port\u00f2 alla riedificazione da parte dell'abate Alderico della chiesa con consacrazione nel 1045 effettuata dal vescovo di Dragonara.\nLa magnificenza di questo periodo \u00e8 testimoniata dalla presenza tra le mura del monastero di ospiti illustri, tra i quali Federico di Lorena (divenuto poi papa Stefano IX) e Dauferio Epifani (successivamente papa Vittore III). Con la bolla di Alessandro IV del 22 aprile 1256 venne confermata la consistenza dei beni posseduti dalla comunit\u00e0 monastica. L'intero complesso rimase un possedimento dell'abbazia di Montecassino per circa un secolo, nonostante le pressanti richieste di autonomia e le proteste dei religiosi tremitesi.\nNel XIII secolo, oramai svincolata dal monastero cassinese, aveva possedimenti in terraferma dal Biferno fino alla citt\u00e0 di Trani. Secondo le cronache dell'epoca le tensioni mai sopite con il monastero laziale e i frequenti contatti con i dalmati, invisi alla Santa Sede, portarono i monaci del complesso a una decadenza morale che spinse nel 1237 il cardinale Raniero da Viterbo ad incaricare l'allora vescovo di Termoli di sostituire alla guida dell'abbazia l'ordine di San Benedetto con i Cistercensi.\nIn seguito, Carlo I d'Angi\u00f2 mun\u00ec il complesso abbaziale di opere di fortificazione. Nel 1334 l'abbazia fu depredata dal corsaro dalmata Almogavaro e dalla sua flotta, proveniente dalla citt\u00e0 dalmata di Almissa, i quali trucidarono i monaci mettendo fine alla presenza cistercense nell'arcipelago.\nNel 1412, in seguito a pressioni e lettere apostoliche, e su diretto ordine di papa Gregorio XII, dopo il rifiuto di diversi ordini religiosi, una piccola comunit\u00e0 di canonici regolari, proveniente dalla canonica di Santa Maria di Frigionaia in Lucca e guidata da Leone da Carrara si trasfer\u00ec sull'isola per ripopolare l'antico centro religioso. I Lateranensi restaurarono il complesso abbaziale, ampliandone inoltre le costruzioni, soprattutto con la realizzazione di numerose cisterne ancora oggi funzionanti ed estesero i possedimenti dell'abbazia sul Gargano, in Terra di Bari, Molise e Abruzzo.\nNel 1567 l'abbazia-fortezza di San Nicola riusc\u00ec a resistere agli attacchi della flotta di Solimano il Magnifico.\nL'abbazia fu soppressa nel 1783 da re Ferdinando IV di Napoli che nello stesso anno istitu\u00ec sull'arcipelago una colonia penale. Nel periodo napoleonico l'arcipelago fu occupato dai murattiani che si trincerarono all'interno della fortezza di San Nicola resistendo validamente agli assalti di una flotta inglese (anno 1809). Di questi attacchi sono visibili ancora oggi i buchi delle palle di cannone inglesi sulla facciata dell'abbazia. In seguito a tale evento, Murat concesse la grazia ai deportati che avevano collaborato alla resistenza contro gli inglesi. Fu cos\u00ec che ebbe fine la prima colonizzazione delle Tremiti, effettuata mediante l'insediamento di colonie penali.\nNel 1843 re Ferdinando II delle Due Sicilie con l'intento di ripopolare le isole vi fece insediare molti pescatori provenienti da Ischia che poterono cos\u00ec sfruttare proficuamente la pescosit\u00e0 di quell'area marittima e da famiglie del regno dando luogo cos\u00ec a una seconda colonizzazione delle Tremiti.\nNel 1911 dopo la battaglia di Sciara-Sciat furono deportati alle Tremiti circa milletrecento prigionieri libici che si erano opposti all'occupazione coloniale italiana. A distanza di un anno circa, un terzo di questi erano morti di tifo esantematico.\nL'autonomia comunale risale al 1932.\nIn epoca fascista l'arcipelago continu\u00f2 a essere luogo di confino, ospitando tra l'altro anche il futuro Presidente della repubblica, Sandro Pertini e Amerigo Dumini.\nMussolini fece deportare centinaia di omosessuali a San Domino, nel 1938. Nessuna legge proibiva l'omosessualit\u00e0 all'epoca, ma Mussolini voleva nascondere l'esistenza stessa degli omosessuali, sostenendo che \"In Italia ci sono solo uomini veri\". Le condizioni sull'isola erano molto difficili e alcuni morirono. San Domino aveva la particolarit\u00e0 di essere l'unico campo di internamento in cui tutti i prigionieri erano uomini gay, paradossalmente formando una \"comunit\u00e0\" gay I dormitori erano spartani, senza elettricit\u00e0 o acqua corrente. Una campana suonava alle 8 di sera ogni giorno, segnalando che non era pi\u00f9 permesso di stare fuori. Il confino termin\u00f2 il 28 maggio 1940, per volont\u00e0 del capo della polizia Bocchini, in accordo con il duce: l\u2019Italia era in guerra e servivano uomini e spazi di detenzione. Il 7 giugno i confinati lasciarono l\u2019isola e, a sorpresa, molti di loro ne furono rammaricati, dato che gli aspettava il ritorno a casa dove, seppur liberi, non potevano essere s\u00e9 stessi per via dell'omofobia dilagante.\nNell'autunno 1940, San Domino fu trasformato in un campo di internamento dove vennero reclusi politici anti-regime ed ebrei.\nNel 1987 Mu\u02bfammar Gheddafi, in virt\u00f9 delle deportazioni di cittadini libici effettuate soprattutto dal governo Giolitti a partire dal 1911, dichiar\u00f2 che l'arcipelago era parte della Libia. Tali pretese territoriali seguivano la tensione diplomatica che sussisteva con l'Italia.\nNella notte fra il 7 e l'8 novembre 1987 due cittadini svizzeri, Jean Nater e Samuel Wampfler, misero una bomba sul faro di San Domino. Il primo rimase ucciso nell'attentato, il secondo fu catturato e condannato. Sulle prime si pens\u00f2 a un attentato libico, ma successive ipotesi giornalistiche suggerirono che i due attentatori, agenti segreti, collaborassero con i servizi francesi, nazione con la quale l'Italia aveva all'epoca una controversia diplomatica per la successione ad Habib Bourghiba in Tunisia. Tuttavia il processo al secondo attentatore, chiusosi nel 1990 con la condanna a dieci anni di reclusione (mai scontata), non condusse a nessuna certezza.\nIl 28 ottobre 2008 una trentina di abitanti delle isole si sottoposero, volontariamente, all'esame del DNA allo scopo di stabilire se nel loro sangue vi fosse traccia di quei deportati libici del 1911. Il risultato fu negativo.\nI miti legati a Diomede.\nL'arcipelago ha legato nel corso dei millenni il suo nome a quello dell'eroe acheo Diomede, tanto che in antichit\u00e0 le isole furono chiamate isole Diomedee (\"Insulae Diomedeae\" in latino o \"\u0394\u03b9\u03bf\u03bc\u03ae\u03b4\u03b5\u03b9\u03b5\u03c2\" in greco antico). In tale \u00e0mbito rientra anche il nome della rarit\u00e0 botanica (endemismo) chiamata Fiordaliso delle Tremiti (\"Centaurea diomedea\" Gasp.) presente sulle rupi calcaree delle isole (cfr. S. Pignatti, Flora d'Italia, Edagricole, 2018, vol. 3, p.\u00a01001).\nLa leggenda racconta che nacquero per mano di Diomede, quando gett\u00f2 in mare tre giganteschi massi (corrispondenti a San Domino, San Nicola e Capraia), portati con s\u00e9 da Troia e misteriosamente riemersi sotto forma di isole. Qui approdato, l'eroe ebbe il primo contatto con la Daunia, prima di sbarcare sul Gargano, nei pressi di Rodi alla ricerca di un terreno pi\u00f9 fecondo, peregrinando per la regione dauna e unendosi in matrimonio con la figlia (\"Euippe\", secondo alcuni \"Drionna\", secondo altri \"Ecania\") di \"Dauno\", re dei Dauni.\nUna variante di questo mito, con meno basi epiche, vuole che i tre massi fossero avanzati dal carico che l'eroe omerico aveva utilizzato per tracciare i confini del suo nuovo regno, la Daunia, quindi con collocazione dell'episodio gi\u00e0 dopo il matrimonio con \"Euippe\".\nLa leggenda, tuttavia, non lega soltanto la nascita delle Tremiti a Diomede, ma vuole anche che Diomede stesso sia morto nell'arcipelago pugliese.\nSociet\u00e0.\nEvoluzione demografica.\nIn \"Della Descrizione geografica e politica delle Sicilie\", di Giuseppe Maria Galanti, si citano soli 45 abitanti all'inizio del XIX secolo.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 34 persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nBangladesh 8 1,65%\nAlbania 7 1,44%\nRomania 6 1,23%\nPolonia 5 1,03%\nLingue e dialetti.\nNelle isole Tremiti la popolazione parla una lingua napoletana (il dialetto ischitano) anzich\u00e9 il dialetto garganico, parlato nella vicina terraferma: questo \u00e8 spiegabile in quanto l'isola fu popolata da Ferdinando II nel 1843 con pescatori provenienti da Ischia e da famiglie di mercanti del Regno delle Due Sicilie che continuarono a parlare e a diffondere la lingua d'origine anche a distanza di tempo.\nEconomia.\nTurismo.\nL'economia del comune si basa essenzialmente sulle attivit\u00e0 turistiche. Per la qualit\u00e0 delle sue acque di balneazione \u00e8 stato pi\u00f9 volte insignito della bandiera blu per il suo carattere paesaggistico e storico di particolare pregio l'arcipelago \u00e8 inserito nel Parco del Gargano. Ma sin dagli anni Cinquanta fu oggetto di particolari interessi per lo sfruttamento turistico come testimonia un tentativo di progetto di una struttura ricettiva a met\u00e0 anni Cinquanta mai realizzata.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nTrasporti.\nLe isole sono collegate alla terra ferma attraverso navi, motonavi, traghetti, aliscafi, ecc... in partenza, a seconda dei periodi, dai porti dell'Abruzzo (Pescara, Ortona, Vasto), del Molise (Termoli) e della Puglia, da diverse localit\u00e0 del Gargano (Manfredonia, Vieste, Peschici e Rodi Garganico). "}
{"id": "646451", "revid": "116658837", "url": "https://it.wikipedia.org/wiki?curid=646451", "title": "Ford Taunus", "text": "La Ford Taunus \u00e8 un'automobile prodotta in svariate serie dalla Casa automobilistica statunitense Ford dal 1939 al 1982. Le versioni dal 1970 in poi sono unificate tecnicamente alla Ford Cortina venduta in Gran Bretagna. Dal 1976 l'unificazione \u00e8 anche estetica, nel senso che le Cortina adottano anche la carrozzeria delle Taunus tedesche. Il nome del modello deriva dal nome di una catena montuosa tedesca, il Taunus appunto.\nFu costruita in diverse versioni a partire dal 1939 fino al 1982.\nLe serie precedenti al 1970 vengono indicate col codice progetto \"P\" ed il numero progressivo, mentre nella denominazione commerciale la sigla relativa alla cilindrata 12, 15, 17, 20, 26 \u00e8 seguita dalla lettera \"M\", che significava Meisterwerk, ovvero capolavoro.\nA partire dal modello 1970 le Taunus vengono identificate come TC.\nA partire dagli anni sessanta la gamma Taunus viene praticamente sdoppiata, con le versioni 12M e 15M inserite nel segmento medio e le 17M, 20M e 26M, diverse anche nella carrozzeria, a fare da ammiraglie della filiale tedesca.\nLe serie.\nTaunus G93A/G73A \"Buckeltaunus\".\nErede diretta della Eifel, la Taunus (sigla interna G93A) si ispirava nelle sue linee alla Lincoln Zephyr. Mossa da un 4 cilindri di 1172\u00a0cm\u00b3 e 34\u00a0CV, era una berlina 2 porte che presentava l'innovazione del telaio monoscocca. Prima della cessazione della produzione, nel 1942, verr\u00e0 prodotta in 7092 unit\u00e0.\nPassato il conflitto, la Ford ripresent\u00f2 nel 1948 la Taunus, ora siglata G73A. Dal 1949 fu disponibile anche come autotelaio, per allestimenti speciali da parte dei carrozzieri (i quali l'allestiranno in versione berlina a 4 porte, familiare a 3 porte e cabriolet 2/4 porte). Nel 1950 venne lanciata la \"Taunus Spezial\", con cambio 4 marce al volante, griglia del radiatore cromata, paraurti maggiorati e lunotto ingrandito. Il 1951 vide l'ingresso nella gamma della \"Taunus deLuxe\", meglio accessoriata e con parabrezza in un pezzo unico. La produzione cesser\u00e0 nell'autunno 1952, quando la produzione della \"Taunus 12M\" sua erede era gi\u00e0 iniziata.\nTaunus 12M/15M \"Weltkugel\".\nLanciata nel gennaio 1952, la \"12M\" (sigla interna G13) si distingueva dal modello precedente per la linea decisamente pi\u00f9 moderna, con parafanghi integrati nella carrozzeria (\"Ponton\"). Caratteristico il fregio sul frontale, raffigurante un mappamondo (da cui il nomignolo tedesco \"Weltkugel\"). Il motore era lo stesso del modello precedente, portato a 38\u00a0CV; il cambio ritornava alle 3 marce (dal 1953 il 4 marce sar\u00e0 offerto con supplemento di prezzo). A fine '52 fu lanciata anche una versione pi\u00f9 economica, la \"Taunus 12\", oltre a una familiare. La carrozzeria Karl Deutsch di Colonia offriva una versione cabriolet a 2 o 4 posti.\nNel 1955, per fronteggiare la concorrenza (Borgward Isabella, Fiat 1400, Opel Rekord e Peugeot 403) la Ford lanci\u00f2 la \"15M\" (siglata G4B), con motore portato a 1498\u00a0cm\u00b3 (55\u00a0CV), a cui far\u00e0 seguito la versione \"deLuxe\" con verniciatura bicolore e pi\u00f9 dotazioni (tergicristalli, pneumatici tubeless, alette parasole).\nNel 1960 venne lanciato un restyling (sigla interna G13RL) delle Taunus 12M/15M, per differenziarle dalla \"Taunus 17M\" \"Barock\" lanciata nel 1957 e appartenente ad una classe pi\u00f9 elevata. La \"Streifentaunus\" (il nome derivava dalla caratteristica striscia bianca sulla fiancata) era prodotta con il motore di 1,2 litri, per sfidare la Opel 1200; come optional era disponibile il \"1500\". Disponibile nelle versioni berlina 2 porte, familiare 3 porte e cabriolet, la produzione cesser\u00e0 nel 1962.\nTaunus P2 \"Barock\".\nLa Taunus 17m P2 venne prodotta fra l'agosto 1957 e l'agosto 1960; si trattava di una vettura di classe media, dalle linee americaneggianti che le valsero il nomignolo di \"Barock\" in virt\u00f9 delle luci posteriori a forma di guglia.\nSpecie nelle colorazioni pastello bicolore tipiche della versione Deluxe, le 17m P2 non nascondevano affatto la volont\u00e0 di richiamare le linee delle vetture prodotte oltreoceano in quegli anni. Disponibile sia in versione berlina (2 o 4 porte) che station wagon (Combi).\nPer la motorizzazione era inizialmente previsto l'impiego del 4 cilindri 1500 gi\u00e0 utilizzato sulla precedente Taunus 15m, ma poi venne sviluppato un nuovo motore di quasi 1,7 litri (1698\u00a0cm\u00b3) capace di sviluppare 59\u00a0hp. Le prestazioni sono modeste; nello studio del motore erano infatti state preferite qualit\u00e0 come l'elasticit\u00e0 di marcia e la silenziosit\u00e0, rispetto allo spunto e la potenza; il peso dell'autovettura faceva il resto per tarpare le ali a qualunque velleit\u00e0 velocistica. Nel 1959 la P2 si giov\u00f2 di un restyling che interess\u00f2 in particolare l'abbassamento di 3\u00a0cm del tetto e la modifica di alcuni particolari cromati; il nuovo modello che sarebbe stato presentato l'anno successivo era gi\u00e0 in avanzata fase di progettazione. La produzione della Taunus 17m P2 si arrest\u00f2 a 239.978 esemplari.\nTaunus P3 Badewanne.\nLa Taunus 17m P3 \u00e8 una vettura di classe media, costruita sia nella versione a 2 porte che in quella a 4 porte, fra il settembre 1960 e l'agosto 1964; le linee curve che caratterizzano tutta la vettura le fecero meritare il soprannome di \"Badewanne\" che in tedesco significa vasca da bagno. Con 669\u00a0731 esemplari costruiti nei 4 anni di produzione (comprese circa 86\u00a0000 familiari e combi Lieferwagen), la Taunus 17m P3 fu indubbiamente un successo.\nIl suo design avveniristico, con fari anteriori ovali, parabrezza molto ampio e carrozzeria ridondante (l'auto misura 445\u00a0x\u00a0167\u00a0cm ma sembra ancora pi\u00f9 grande), fu opera del designer Uwe Bahnsen (autore anche di altri successi Ford, come la Ford Capri); anche coloro ai quali la P3 non fosse piaciuta non avrebbero potuto negarne l'originalit\u00e0 e la immediata riconoscibilit\u00e0.\nLe versioni proposte comprendevano la berlina a 2 e 4 porte e la familiare (denominata Turnier o Combi Lieferwagen, cio\u00e8 la familiare furgonata con il solo sedile anteriore), ma un ristretto numero di cabriolet (forse 150 esemplari in tutto) fu realizzato dalla Carrozzeria Karl Deutsch di Colonia.\nTutte le P3 assumono la denominazione Taunus 17m, ma ci\u00f2 non deve far pensare che fosse disponibile solo la motorizzazione di 1,7 litri; infatti inizialmente \u00e8 possibile scegliere fra due motori a 4 cilindri, rispettivamente di 1498 e 1698\u00a0cm\u00b3. (per potenze variabili fra 54 e 59\u00a0hp), ai quali si aggiunse dal settembre 1961 una versione pi\u00f9 potente, di 1758\u00a0cm\u00b3 e 69\u00a0hp che contraddistingue la versione 17mts. Il cambio a 3 o 4 rapporti poteva essere sostituito da un cambio automatico Saxomat.\nTaunus P4.\nLa Taunus P4 venne prodotta dal 1962 al 1966 totalizzando 672.695 unit\u00e0.La Taunus 12 M P4 era stata progettata in origine per il mercato nordamericano in cui avrebbe dovuto fare un'agguerrita concorrenza alla Volkswagen Maggiolino di cui era pi\u00f9 grande e spaziosa. \nTuttavia, la direzione della Ford ebbe in seguito un ripensamento e decise di far produrre la vettura alla Ford tedesca, diffondendo cos\u00ec il modello in Europa dove ricevette una positiva accoglienza come dimostrato dai circa 150.000 esemplari prodotti annualmente per quattro anni. \nLa meccanica era piuttosto tradizionale ma in linea con il periodo, con motore anteriore con quattro cilindri a \"V\". La vera novit\u00e0 era la trazione anteriore; fu l'unica versione delle Taunus con tale caratteristica meccanica, mentre le altre mantennero l'impostazione tradizionale a trazione sull'asse posteriore. \nLe P4 era disponibile con carrozzeria berlina a 2 porte, a 4 porte e station wagon a tre porte, quest'ultima anche in versione furgonata. Venne prodotta anche in versione coup\u00e9 a due porte. La vettura aveva dimensioni minori rispetto alla Taunus P3 (misurava infatti 425 x 159 cm) e si collocava in una fascia di mercato inferiore rispetto a questa con cui non entrava in concorrenza. \nNella tabella seguente sono riassunte le caratteristiche meccaniche e le prestazioni delle varie versioni:\nTaunus P5 \"Gro\u00dfe Wanne\".\nLa Taunus P5 venne prodotta dalla Ford tedesca dal 1964 al 1967 in sostituzione della P3 \"Badewanne\" di cui appariva essere una naturale evoluzione, pur raggiungendo dimensioni seppur di poco maggiori della \"Badewanne\".\nLa vera rivoluzione la P5 la comp\u00ec sul piano dei propulsori, in quanto fu la prima Ford europea a montare un motore a 6 cilindri e, grazie a un'accorta campagna di marketing, fu la 6 cilindri a pi\u00f9 buon mercato presente nel vecchio continente.\nTutte le Taunus P5 a quattro cilindri erano denominate 17M, mentre le sei cilindri erano prendevano il nome di 20M. I motori della P5 17M erano due 1,5 litri da 59 e 69 Cv (60 e 70 CV dichiarati) cui si aggiunse in un secondo tempo un 1,7 litri da 74 CV (75 dichiarati). Le 20M, invece, erano motorizzate con un due litri disponibili con due diversi rapporti di compressione che erogavano una potenza di 84 e di 89 cavalli, in modo da soddisfare le diverse esigenze degli acquirenti.\nLa P5 venne prodotta con diverse carrozzerie. Oltre alla berlina a due e a quattro porte, vennero immesse sul mercato anche le station wagon a tre porte e successivamente, per la prima volta nella storia della Ford Europa, anche una versione station wagon a 5 porte. Vennero prodotte anche una versione coup\u00e9 su base due porte opportunamente modificata e una cabriolet a due porte che tuttavia vendette pochi esemplari a causa del prezzo particolarmente elevato.\nLa P5 venne prodotta, in tutte le sue versioni, in 710.059 unit\u00e0, confermando la bont\u00e0 del progetto.\nTaunus P6.\nLa Taunus P6 venne prodotta dal 1966 al 1970 in sostituzione della P4 che venne \"pensionata\". La P6 si dimostr\u00f2 un'auto di successo raggiungendo le 668.187 unit\u00e0 prodotte, una cifra quasi pari al modello che andava a sostituire. La vettura era disponibile in due versioni distinte: la 12M e la 15M che durante gli anni di produzione vennero sottoposte a diverse migliorie sia estetiche che meccaniche. La P6 era la naturale concorrente che Ford poneva di fronte a Volkswagen Maggiolino e Opel Kadett. La P6 era lunga 439 cm e larga circa 160 cm, e quindi pi\u00f9 lunga del modello che sostituiva ed era anche pi\u00f9 grande delle sue concorrenti dirette.\nLe 12M erano motorizzate con propulsori di 1.1 e 1.3 litri con potenze, rispettivamente, da 45, 50 o 53 cavalli a seconda del rapporto di compressione adottato e c'era anche la possibilit\u00e0 di avere su richiesta, come optional, il motore da 1.5 litri. Le 15M, invece, erano mosse dai motori da 1.5 e 1.7 litri.\nLa P6 venne prodotta sia in versione berlina a due e quattro porte che in versione station wagon a 3 porte. Venne proposta anche una coup\u00e9 realizzata sulla base della due porte ma non venne mai realizzata una versione cabriolet. Le versioni 12M e 15M si distinguevano tra loro per una diversa fanaleria anteriore e posteriore e per una diversa calandra oltre che per altri dettagli. \nQuando usc\u00ec di produzione venne sostituita dalla Ford Escort introdotta nel 1968.\nTaunus P7.\nLa Ford P7 era una berlina di grandi dimensioni prodotta dal 1967 e il 1971 e commercializzata con i nomi Ford 17M, Ford 20M e Ford 26M. La P7 era stata introdotta per sostituire la P5 rispetto alla quale era dotata di una carrozzeria pi\u00f9 grande e di motori di pi\u00f9 elevata cilindrata e potenza. Questa vettura venne prodotta in due \"sottoserie\", P7a e P7b. La P7a misurava cm 463 o 473 di lunghezza (secondo il passo adottato) e cm 176 di larghezza, mentre la P7b misurava 467 o 472 cm sempre secondo il passo prescelto.\nLa P7 venne motorizzata con sei diversi propulsori, partendo da un V4 da 1498 cc fino ad arrivare a un V6 da 2550 cc, con potenze variabili dai 60 ai 125 CV.\nLa carrozzeria era come di consueto disponibile in diverse varianti e precisamente: Berlina a due e a quattro porte, station wagon a 3 e cinque porte, coup\u00e8 su base due porte opportunamente modificata, cabriolet due porte e in versione furgonata su base station wagon tre porte con i finestrini posteriori laterali sostituiti da pannelli in lamiera. La versione top di gamma, la 26M, era disponibile solo come berlina 4 porte o coup\u00e9 due porte e si distingueva per tetto nero in vinile e interni impreziositi da finiture in legno e abbondanti cromature.\nLa P7 usc\u00ec di produzione nel 1971 dopo che ne vennero prodotti ben 723.262 unit\u00e0, ma trov\u00f2 una sostituta solo nel 1972 ad opera della Ford Granada.\nTaunus TC1.\nLanciata nel 1970 la \"TC1\" \u00e8, rispetto alle precedenti Taunus M, un modello completamente nuovo, pur conservando uno schema meccanico classico. La trazione \u00e8 sulle ruote posteriori ed il retrotreno, che conserva lo schema ad assale rigido, viene arricchito da molle elicoidali (al posto delle obsolete balestre a foglia delle serie precedenti) con bracci longitudinali e trasversali. Il quadro tecnico \u00e8 completato dall'avantreno a ruote indipendenti (schema a quadrilateri deformabili), dal cambio manuale a 4 marce (tutte sincronizzate), dall'impianto frenante misto (dischi davanti, tamburi dietro) servoassistito e dalla disposizione anteriore longitudinale dei propulsori. Tra i motori i 4 cilindri in linea monoalbero in testa di 1,3 e 1,6 litri sono totalmente nuovi, mentre il V6 2 litri con albero nel basamento deriva da quello della precedente 20M. \nIn particolare, la gamma motori includeva al momento del lancio sul mercato:\nLa linea ha un gusto decisamente americano (sar\u00e0 una delle chiavi del grande successo del modello), tanto nel frontale, quanto nella fiancata e nella coda, sia che si parli della versione berlina o coup\u00e9 fastback, sia che si parli della Station wagon.\nLa combinazione di 4 varianti di carrozzeria (berlina 2 porte, berlina 4 porte, Coup\u00e9 Fastback, Station Wagon 5 porte), 5 allestimenti (base, L, XL, GXL e GT) e 4 motori origina una gamma sterminata di modelli.\nLe versioni importate in Italia sono una selezione, che tiene conto del fatto che gli allestimenti troppo poveri sono poco graditi, di questa enorme gamma. Quella italiana includeva:\nOltre che per il livello di finitura, spartano sulla base (con pavimento in gomma, sedili in skai e strumentazione ridotta all'osso), lussuoso sulla GXL (con pavimento in moquette pregiata, inserti in legno su plancia e pannelli porta, sedili in velluto, strumentazione completa, lunotto termico), sportivo sulle GT e intermedio sulle L e XL, gli allestimenti differiscono per molti particolari esterni. Le versioni base e L hanno fari anteriori circolari e, dalla L in su ad esclusione delle GT, archetti passaruota cromati. Le XL hanno fari anteriori rettangolari e, dal 1974 (incluse le GXL), una fascia cromata tra i gruppi ottici posteriori. Le GXL hanno un frontale con 4 fari (due rettangolari e due circolari ausiliari di profondit\u00e0 integrati nella calandra), profilo laterale lucido, tetto rivestito in vinile e parte posteriore tra i gruppi ottici verniciata di nero opaco (fino al 1974). Le GT hanno frontale, cerchi e strumentazione come le GXL, sedili sportivi con appoggiatesta integrati e parte posteriore verniciata di nero opaco.\nSu tutte risulta molto originale la plancia, simmetrica e comune a quella delle contemporanee Cortina inglesi.\nIl successo sul nostro mercato, concentrato sulle versioni berlina 4 porte 1.3 XL e 1.6 GXL, \u00e8 dovuto alla linea americaneggiante e alla possibilit\u00e0 di avere, a costi accettabili (sia in termini di listino che di cilindrata), una vettura dalle dimensioni importanti.Nell'autunno 1972 venne offerta l'opzione \"Superprestazioni\", che assicurava alle berline 1.3 una velocit\u00e0 massima di 157 chilometri orari contro i 138 originari.L'iniziativa, riservata al solo mercato italiano,venne presentata come il mettere a disposizione del pubblico una parte delle maggiori prestazioni che la Casa asseriva essere, senza problemi di affidabilit\u00e0, pienamente alla portata dei suoi tranquilli motori di serie.\nNel tardo 1973 la plancia viene completamente ridisegnata e la gamma dei modelli, corrispondente alla versione 1974, perde l'allestimento GT e guadagna, alla pari delle consorelle Cortina '74, il motore 2.000 4 cilindri da 98 CV delle ammiraglie Consul/Granada. Tra le novit\u00e0, sulle versioni base ed L i fari anteriori diventano rettangolari mentre la GXL perde i due fari ausiliari di profondit\u00e0. Nel 1975, per l'ultimo anno di produzione, la mascherina anteriore \u00e8 in plastica nera e viene ristilizzata in ottica moderna la grafica delle scritte identificative bordo carrozzeria a cominciare, alla pari di tutti i modelli Ford di quell'anno, da quella indicante la cilindrata posta sui parafanghi anteriori.\nLa Taunus TC1 esce di listino nel 1976.\nTaunus TC2.\nNel 1976 venne presentata la Taunus TC2, totalmente ridisegnata nella carrozzeria. Pi\u00f9 squadrata, liscia ed \u201ceuropea\u201d, la TC2 \u00e8 considerata da alcuni la Taunus pi\u00f9 elegante mai prodotta, da altri la pi\u00f9 anonima. Probabilmente erano vere entrambe le cose: la vettura non mancava d'eleganza, specie nelle versioni pi\u00f9 ricche (la GL probabilmente raggiungeva il miglior equilibrio, mentre la versione top, la Ghia, era un po' troppo \u201ccarica\u201d di elementi decorativi), ma era anche pi\u00f9 anonima rispetto alla serie precedente. Da notare che la parte posteriore della versione Station Wagon era quasi identica a quella della TC1.\nDella TC1, la nuova versione conservava anche l'intera meccanica e la plancia (introdotta nel 1973), mentre il resto degli interni era nuovo. Non variava neppure l'offerta di motori, composta da tre 4 cilindri monoalbero in testa di 1293\u00a0cm\u00b3 (55\u00a0CV), 1593\u00a0cm\u00b3 (72\u00a0CV) e 1993\u00a0cm\u00b3 (98\u00a0CV) e un V6 (con asse centrale nel basamento) di 2293\u00a0cm\u00b3 da 108\u00a0CV. Gli allestimenti rimanevano 5 (base, L, GL, Ghia e S), mentre le varianti di corpo vettura scendevano a 3 (berlina 2 porte, berlina 4 porte e Station Wagon 5 porte). Non era pi\u00f9 disponibile la coup\u00e9 fastback.\nLa gamma italiana, tenuto conto dei gusti del pubblico e del fisco, comprendeva:\nGrazie alla classicit\u00e0 della sua linea la TC2 ebbe un buon successo. Come sempre il mercato italiano si concentr\u00f2 sulle versioni a 4 porte, in particolare le 1.3 GL e le 1.6 Ghia, che erano le pi\u00f9 richieste.\nI consumi di certo non erano i migliori della categoria. In citt\u00e0 si percorrevano 8/10 litri per 100 chilometri. Molti proprietari, data la capienza del portabagagli, installavano l'impianto gpl con relativa usura della valvole di scarico riportate in ghisa a differenza degli altri motori europei. I consumi salivano sino a 7\u00a0km/litro in citt\u00e0.\nNon vi furono novit\u00e0 fino al 1980, anno in cui la TC2 lasci\u00f2 il posto alla TC3. Da notare che, dalla serie TC2, le Ford Cortina inglesi, erano identiche anche stilisticamente alle Taunus.\nTaunus TC3.\nNel 1980 un profondo restyling origin\u00f2 la serie TC3. A cambiare furono il frontale (con nuova mascherina, fari ampliati e cofano modificato), i paraurti (con parte centrale in metallo con inserto in gomma e cantonali in plastica nera), la coda (con gruppi ottici pi\u00f9 ampi e ondulati), la fiancata (con nuovi profili paracolpi in plastica e griglia di sfogo dell'aria sul montante posteriore nera e ridisegnata) e gli interni (nuovi sedili, pannelli porta rivisti e vari ritocchi e ammodernamenti alla plancia e alle finiture). La vettura, senz'altro pi\u00f9 moderna, aveva perso un po' dell'eleganza della precedente TC2. Rimaneva comunque gradevole e vantava soprattutto quell'aspetto di modello 'importante' che non dispiaceva ai suoi proprietari. Riuscir\u00e0 (purtroppo tardivamente) ad adottare il cambio manuale a 5 marce (alla pari della sua erede europea Sierra, dell'ammiraglia Granada '83 e della Capri '83) a partire dal 1983 in merito ai modelli costruiti in Argentina fino alla cessazione definitiva del 1987.\nNella gamma italiana venne mantenuta la carrozzeria a 2 porte per le versioni base, LS e GLS mentre gli allestimenti si ridussero a 4: base, L, GL e Ghia. L'allestimento sportivo S divenne un pacchetto da aggiungere, come optional, alle versioni L e GL. \nEcco la composizione dell'offerta per l'Italia:\nI vari allestimenti della TC3 differivano soprattutto nel livello di finitura e dotazione degli interni e meno, rispetto alle serie precedenti, all'esterno. A parte la versione base, priva di profili paracolpi laterali e di cromature ma provvista di strip adesive laterali specifiche, le L, GL e Ghia si distinguevano per alcuni dettagli (dimensioni delle cornici cromate ai vetri, disegno dei cerchi e altri dettagli minori) come le LS e GLS per via dei rostri sui paraurti (alla pari della Ghia sulla quale, anteriormente, fungevano anche da lavafari) e degli specifici fari anteriori supplementari di profondit\u00e0, che stavolta erano sporgenti poich\u00e9 fissati sul bordo superiore del paraurti (anzich\u00e9 integrati nella calandra come nelle GT e GXL del 1970).\nNon vi furono altre novit\u00e0, a parte alcune serie speciali di \"fine carriera\" tra cui per l'Italia la \"Taunus Conquest\", basata sulle versioni L (1300 o 1600) con vernice metallizzata, strip adesive laterali specifiche, cerchi modello GL e una dotazione di accessori arricchita, tra cui appoggiatesta anteriori (altrimenti di serie sulle LS, GLS e Ghia) e contagiri (non previsto sulle base ed L e ottenibile a richiesta sulle GL). \nLa Taunus TC3 usc\u00ec di listino in Europa nel 1982, rimpiazzata dalla Ford Sierra."}
{"id": "646455", "revid": "339392", "url": "https://it.wikipedia.org/wiki?curid=646455", "title": "RAI 2", "text": ""}
{"id": "646461", "revid": "1847786", "url": "https://it.wikipedia.org/wiki?curid=646461", "title": "Danger", "text": ""}
{"id": "646464", "revid": "439868", "url": "https://it.wikipedia.org/wiki?curid=646464", "title": "Emanuele Caggiano", "text": "Note biografiche.\nTrasferitosi a Napoli nel 1851, nel 1862 fu a Firenze, dove fu allievo di Giovanni Dupr\u00e8. Dal 1878 \u00e8 stato titolare della Cattedra di scultura nell'Accademia di belle arti di Napoli.\nFra i suoi allievi si ricorda Vincenzo Gemito.\nA Benevento, sua citt\u00e0 natale, gli \u00e8 stata dedicata una strada del centro cittadino.\nOpere.\nTra le sue opere:"}
{"id": "646466", "revid": "767487", "url": "https://it.wikipedia.org/wiki?curid=646466", "title": "Fedele Caggiano", "text": "Opere.\nTra le sue opere si ricordano:"}
{"id": "646468", "revid": "122665037", "url": "https://it.wikipedia.org/wiki?curid=646468", "title": "Giovanni Santi", "text": "Biografia.\nDa sempre conosciuto anche per essere stato il padre e il primo maestro di Raffaello, erroneamente la critica del passato riteneva fosse noto pi\u00f9 per l'eccellente figlio che non per la propria opera.\nAlcuni studi (tra i quali anche la monografia \"Giovanni Santi\" di Ranieri Varese edita nel 1994 per i tipi di Nardini Editore) hanno ampiamente rivalutato la figura e l'opera di questo dotto artista.\nA tale pi\u00f9 approfondita e ragionata analisi hanno contribuito anche la traduzione per la prima volta in italiano del testo di Austen Henry Layard intitolato \"Giovanni Santi e l'affresco di Cagli\" (edito nel 1994 a cura di Ranieri Varese) e, sempre nel 1994, la ristampa anastatica del volume di J.D. Passavant intitolato \"Giovanni Santi\", tradotto nel 1882 da Gaetano Guasti.\nGiovanni Santi, nato a Colbordolo tra il 1440 e il 1445, si trasferisce a Urbino verso i dieci anni. Qui, a contatto con l'ambiente di una delle pi\u00f9 importanti corti del Rinascimento, avviene la sua formazione culturale.\nLa sua personalit\u00e0 di umanista \u00e8 infatti testimoniata da quella \"Cronaca rimata\" che nel 1492 scrive in occasione delle nozze del duca Guidobaldo ed Elisabetta Gonzaga in onore del padre dello sposo, il duca Federico da Montefeltro.\nTesto dal quale si desume l'acuta intelligenza del Santi dei fatti artistici riportati tanto che alcuni suoi giudizi sui pittori contemporanei fanno ancora testo.\nI legami profondi che legano Giovanni Santi alla Corte urbinate hanno straordinaria rilevanza anche nei confronti del figlio Raffaello la cui formazione \u00e8 inscindibilmente legata alla temperie culturale che nella seconda met\u00e0 del Quattrocento caratterizza Urbino grazie alla lungimirante volont\u00e0 del duca Federico. \nEgli \u00e8 anche il primo pittore urbinate in quanto non ne esiste un altro prima di rilevanza tale da passare alla storia.\nTra le opere che egli realizza in un arco temporale ristretto (meno di un ventennio) sono le \"Muse\" eseguite per il tempietto del Palazzo Ducale di Urbino, che danno il segno della stima del duca Federico nei riguardi del pittore.\nIn Santi \u00e8 viva la matrice fiamminga unitamente a quella veneto-padovana arricchita di volta in volta sui modelli di artisti come Melozzo da Forl\u00ec, Signorelli e Bellini con l'onnipresente influenza di Piero della Francesca.\nCos\u00ec per la \"Pala di Gradara\" egli tiene conto di Giovanni Bellini mentre per la \"Pala Oliva\" di Montefiorentino del 1489, egli terr\u00e0 a mente la superba \"Pala di San Bernardino\" di Piero della Francesca.\nLa \"Pala Oliva\", la Tavola \"Madonna con Bambino in trono fra i Santi Elena, Zaccaria, Sebastiano e Rocco\", commissionata dalla famiglia Buffi nel 1489 per la chiesa di San Francesco ad Urbino, e l'articolato affresco della \"Cappella Tiranni\" della chiesa di San Domenico di Cagli sono considerati i maggiori capolavori del Pittore.\nLa sua bottega, attenta alle nuove aperture culturali, fu alquanto nota e Raffaello vi apprese i primi rudimenti dell'arte.\nLa Cappella Tiranni.\nNella chiesa di San Domenico in Cagli \u00e8 la nota \"Cappella Tiranni\" la cui decorazione fu affidata da Pietro Tiranni a Giovanni Santi e che Pungileoni considerava \"il suo capolavoro\" \nLa cappella quattrocentesca \u00e8 fin dal secolo scorso una delle mete dei viaggiatori inglesi che transitano lungo la Flaminia. D'altronde Austen Henry Layard aveva pubblicato fin dal 1859 per conto della \"Arundel Society\" una monografia intitolata \"Giovanni Sanzio and his fresco at Cagli\" (tradotta in italiano per la prima volta nel 1994 a cura di R. Varese).\nRitenuta l'opera massima di Giovanni Santi tra quelle realizzate con la tecnica dell'affresco la Cappella Tiranni racchiude nelle sembianze di un angelo il ritratto del giovane Raffaello ed in quelle di San Giovanni Battista l'autoritratto di Giovanni Santi."}
{"id": "646471", "revid": "1305772", "url": "https://it.wikipedia.org/wiki?curid=646471", "title": "JEM", "text": ""}
{"id": "646472", "revid": "1566286", "url": "https://it.wikipedia.org/wiki?curid=646472", "title": "Ennio Porrino", "text": "Compose musica sinfonica, cameristica e operistica.\nBiografia.\nStudi\u00f2 composizione con Cesare Dobici e Giuseppe Mul\u00e8, diplomandosi al Conservatorio di Santa Cecilia di Roma nel 1932. Fu poi allievo di Ottorino Respighi e gi\u00e0 all'et\u00e0 di 23 anni ottenne una prima affermazione presso il Teatro Augusteo di Roma con l'overture \"Tartarin de Tarascon\", e con il poema sinfonico \"Sardegna\" (1934), quest'ultima rimarr\u00e0 la sua composizione pi\u00f9 conosciuta ed eseguita.\nAffermatosi durante il fascismo, scrisse la \"Marcia del Volontario\" proposta dal Ministro Barracu come inno della Repubblica Sociale Italiana, ma nell'immediato dopoguerra ebbe incarichi minori. Nel 1946 ebbe l'incarico di bibliotecario supplente nella Biblioteca del Conservatorio di San Pietro a Majella a Napoli e si occup\u00f2 di iniziare l'opera di risistemazione dell'inestimabile patrimonio librario, compito nel quale si impegn\u00f2 fino al 1948, quando inizi\u00f2 ad insegnare composizione nel medesimo istituto.\nNel 1951 divenne professore ordinario di composizione presso il Conservatorio di Roma, a partire dal 1956 direttore del Conservatorio Pierluigi da Palestrina di Cagliari. Fu membro dell'Accademia nazionale di Santa Cecilia di Roma e dell'Accademia nazionale Luigi Cherubini di Firenze. Si dedic\u00f2 inoltre all'attivit\u00e0 di direttore con l'Orchestra RAI A.Scarlatti di Napoli e l'Orchestra e Coro del Teatro La Fenice di Venezia.\nSecondo il musicologo Felix Karlinger, egli fu il maggior musicista in Italia dopo Giacomo Puccini, mentre l'enciclopedia musicale tedesca \"Musik in Geschichte und Gegenwart\" ricorda che l'opera \"I Shardana\" (1959) venne acclamata dalla critica come la pi\u00f9 importante in Italia dal dopoguerra. Sintetiche schede su Porrino compaiono in enciclopedie come il Grove e la UTET.\nNel suo stile e nella sua ispirazione sono importanti la musica sinfonica e strumentale, quella sacra e quella drammatica e la Sardegna e le sue tradizioni popolari.\nAl Maestro sardo sono stati intitolati la Scuola Media Statale di Uta, il Concorso Internazionale di Pianoforte degli Amici della Musica di Cagliari e numerose Associazioni culturali musicali, oltre a strade e piazze. La sua vita \u00e8 stata raccontata dallo sceneggiato radiofonico trasmesso dalla RAI in cinque puntate \"L'Isolano: Ennio Porrino, uomo e musicista\", regia di Lucio Romeo 1988,\nIl Concorso Internazionale di Pianoforte Ennio Porrino.\nCagliari, citt\u00e0 natale di Ennio Porrino, \u00e8 sede del \"Concorso Internazionale di Pianoforte\" dedicato alla sua memoria.\nIstituito nel 1981 dagli Amici della Musica di Cagliari, sotto la guida di Sergio Perticaroli, il Concorso Porrino prevedeva agli inizi anche la competizione pianistica di livello concertistico, la composizione e l'esecuzione con un altro strumento (che cambiava ogni anno), mentre dal 1996 \u00e8 competizione per piano solo. Il Concorso Porrino bandisce ogni anno, tra gli altri, un \"premio speciale\" per l'esecuzione di opere di Ennio Porrino."}
{"id": "646480", "revid": "270833", "url": "https://it.wikipedia.org/wiki?curid=646480", "title": "CV38", "text": ""}
{"id": "646483", "revid": "486946", "url": "https://it.wikipedia.org/wiki?curid=646483", "title": "L3/38 (carro armato)", "text": ""}
{"id": "646487", "revid": "270833", "url": "https://it.wikipedia.org/wiki?curid=646487", "title": "L5/21 (carro armato)", "text": ""}
{"id": "646495", "revid": "709565", "url": "https://it.wikipedia.org/wiki?curid=646495", "title": "Zio Monty", "text": ""}
{"id": "646497", "revid": "99089", "url": "https://it.wikipedia.org/wiki?curid=646497", "title": "Ernesto Capocci", "text": ""}
{"id": "646500", "revid": "1543377", "url": "https://it.wikipedia.org/wiki?curid=646500", "title": "African Growth and Opportunity Act", "text": "L'African Growth and Opportunity Act o AGOA (\"Atto di crescita e opportunit\u00e0 per l'Africa\") \u00e8 un atto emesso nel maggio 2000 dal Congresso degli Stati Uniti in cui si descrive un piano di collaborazione e assistenza economica e commerciale nei confronti dei paesi dell'Africa subsahariana.\nIdoneit\u00e0.\nL'atto assegna al Presidente degli Stati Uniti il compito di stabilire, con cadenza attuale, quali paesi si debbano considerare idonei a rientrare nel piano di collaborazione. I criteri per questa scelta riguardano il rispetto dei diritti dei lavoratori e l'applicazione di un sistema economico basato sul libero mercato.\nBenefici.\nLe nazioni che vengono incluse nel programma AGOA godono di alcuni benefici relativi alla possibilit\u00e0 di esportare merci verso gli Stati Uniti in condizioni di dazio ridotto o annullato. I settori in cui gli Stati Uniti hanno concesso il massimo dei benefici sono quello tessile e dell'abbigliamento. Secondo le stime fornite dal governo degli Stati Uniti, l'AGOA ha creato in Africa meridionale centinaia di migliaia di posti di lavoro in questi settori. Fra i paesi che hanno beneficiato in modo pi\u00f9 evidente degli accordi c'\u00e8 il Lesotho. A partire dal 2005, un nuovo sistema di accordi stipulato dagli Stati Uniti ha fatto s\u00ec che l'industria tessile africana dovesse affrontare la competizione cinese, con un conseguente impatto sui volumi esportati.\nOltre ai prodotti tessili, alcune nazioni entrate nel programma AGOA hanno iniziato a esportare prodotti di altra natura, quali fiori, veicoli a motore e acciaio. Nigeria, Angola e Sudafrica sono tre fra i paesi con un volume di esportazioni maggiore verso gli Stati Uniti.\nDurata del programma.\nL'atto originale prevedeva la conclusione del progetto AGOA nel 2008. Nel 2004, il Congreso ha rinviato la data di fine del progetto al 2015."}
{"id": "646502", "revid": "834", "url": "https://it.wikipedia.org/wiki?curid=646502", "title": "Sorrisi e Canzoni", "text": ""}
{"id": "646506", "revid": "88812", "url": "https://it.wikipedia.org/wiki?curid=646506", "title": "Presente", "text": "Il presente \u00e8 un punto nella linea temporale dell'osservatore, posto tra il passato e il futuro.\nDefinizione.\nPur sembrando scontata, la definizione di \"presente\" risulta invece pi\u00f9 complessa di quanto possa apparire. Essa pu\u00f2 infatti variare in base alla collocazione spaziale dell'osservatore.\nIn tal senso non \u00e8 possibile stabilire - in via assoluta - un flusso temporale univoco che identifichi il passato, il presente e il futuro.\nL'approccio filosofico.\nLa filosofia attribuisce, a ciascun tempo, un tipo di percezione:\nRapportato a grandezze inferiori di tempo, \u00e8 paragonabile all'oggi: analogamente, passato e futuro sono assimilati allo ieri e al domani."}
{"id": "646510", "revid": "339392", "url": "https://it.wikipedia.org/wiki?curid=646510", "title": "FSLN", "text": ""}
{"id": "646514", "revid": "486946", "url": "https://it.wikipedia.org/wiki?curid=646514", "title": "Julio Sham", "text": ""}
{"id": "646515", "revid": "486946", "url": "https://it.wikipedia.org/wiki?curid=646515", "title": "Shirley T. Sinoit-P\u00e9cer", "text": ""}
{"id": "646516", "revid": "486946", "url": "https://it.wikipedia.org/wiki?curid=646516", "title": "Ghunter", "text": ""}
{"id": "646524", "revid": "14691", "url": "https://it.wikipedia.org/wiki?curid=646524", "title": "AGOA", "text": ""}
{"id": "646536", "revid": "767487", "url": "https://it.wikipedia.org/wiki?curid=646536", "title": "Fluido mortale", "text": "Fluido mortale (\"The Blob\"), noto anche come Blob - Fluido mortale, \u00e8 un film del 1958 diretto da Irvin S. Yeaworth Jr. \u00c8 considerato una pellicola \"cult\" nel filone horror fantascientifico; ed \u00e8 noto anche per essere stato il primo in cui Steve McQueen (con il nome di Steven) ricopre un ruolo primario.\nIl film ha avuto un \"sequel\" nel 1972 con \"Beware! The Blob\" (\"Beware! The Blob\"), ed un \"remake\" nel 1988 con \"Blob - Il fluido che uccide\" (\"The Blob\").\nTrama.\nBlob, una sorta di creatura informe e gelatinosa proveniente dagli spazi siderali, giunge sulla Terra, in una cittadina della Pennsylvania, all'interno di una meteora. Un signore anziano, in modo del tutto casuale, ne scopre l'esistenza e con l'ausilio di un bastone l'apre, liberando involontariamente la misteriosa creatura nascosta al suo interno. L'uomo viene allora repentinamente aggredito dall'entit\u00e0 gelatinosa, che si avvolge fulmineamente ad una delle sue mani. L'anziano, terrorizzato, fugge verso la vicina strada e per poco non viene investito da due fidanzati che stanno sopraggiungendo in auto, Steve e Jane. I due, vedendolo in impaccio, lo accompagnano dal medico che presta servizio presso l'ambulatorio cittadino.\nIl medico, dopo aver osservato e studiato attentamente l'anziano, si rende conto di non aver mai visto in precedenza niente di simile. Approfittando di un momento di distrazione del dottore, la creatura mostruosa ingloba completamente l'anziano, uccidendolo. Qualche istante dopo il medico e la sua infermiera si accorgono di quanto \u00e8 accaduto e, in preda al terrore, cercano inutilmente di distruggere con un acido la mostruosa creatura. Mentre il dottore va a prendere il fucile, l'infermiera viene assalita e inglobata. L'uomo, ormai sconvolto, dopo aver sparato invano sulla creatura mostruosa si barrica disperatamente all'interno del bagno.\nNel frattempo, dopo essersi incontrato con alcuni amici, Steve si dirige verso la casa del medico, con l'intenzione di sincerarsi delle condizioni di salute dell'anziano, ma gli si para innanzi una scena terribile, poich\u00e9 la misteriosa creatura attacca il dottore e Steve assiste impotente all'atroce fine dello stesso. Terrorizzato, Steve insieme a Jane si rivolge alla polizia, ma i due, a causa dell'apparente assurdit\u00e0 delle loro affermazioni non vengono creduti, e il loro grido di allarme passa inascoltato. Il mostro nel frattempo inizia a seminare morte nella cittadina, inglobando nella sua massa gelatinosa tutti coloro che incontra e assumendo dimensioni sempre maggiori.\nDurante il suo girovagare penetra anche in un cineteatro, dove raggiunge la cabina delle proiezioni e ne fagocita il giovane addetto. I numerosi spettatori fuggono all'impazzata verso l'esterno del locale, disperdendosi disordinatamente per le strade della cittadina. Le autorit\u00e0 locali danno finalmente ascolto ai ragazzi e tentano di fermare il mostro gelatinoso, che nel frattempo ha circondato il ristorante \"Downingtown Diner\". In un primo momento provano a fulminarlo, sottoponendolo a una violentissima scossa elettrica, ma l'azione non sortisce alcun risultato se non quello di provocare l'incendio del locale. Steve, rimasto intrappolato nel ristorante insieme ad altri avventori, nel tentativo di spegnere le fiamme che ormai lo circondano da ogni parte scopre casualmente che il mostro gelatinoso non sopporta il freddo. Addosso alla creatura viene rapidamente svuotato il contenuto dei numerosi estintori ad anidride carbonica presenti nel locale e il mostro viene quindi rapidamente congelato. L'ammasso gelatinoso viene successivamente caricato su un aereo militare, trasportato nell'Artico e abbandonato tra i ghiacci perenni.\nProduzione.\nA Irving Millgate, professore di lettere alla Northwestern University, venne l'idea di una forma di vita aliena informe, che divorasse le persone assorbendole una volta entrato fisicamente in contatto con esse. Millgate parl\u00f2 della sua trovata al distributore Jack Harris di Filadelfia che, a sua volta, contatt\u00f2 la Valley Forge Films, piccola casa di produzione specializzata in film educativi e religiosi, che decise di finanziare l'opera.\n\"The Blob\" venne diretto da Irvin Yeaworth, regista d'esperienza che aveva gi\u00e0 diretto pi\u00f9 di 400 pellicole tra documentari educativi e religiosi. Steve McQueen (accreditato come Steven McQueen), nonostante interpretasse il ruolo di un \"teenager\" nel film, aveva gi\u00e0 27 anni all'epoca delle riprese.\nAnche se il budget prefissato era di 120\u00a0000 dollari, il film fin\u00ec per costarne solo 110\u00a0000.\nIl mostro.\nPer rappresentare l'informe creatura che venne chiamata Blob, fu utilizzata una mistura di silicone verniciata di rosso fragola. La vernice veniva rinnovata ad ogni ripresa in modo da conferirle brillantezza.\nDistribuzione.\nIl film \u00e8 stato distribuito nei cinema statunitensi a partire dal 12 settembre 1958. Nel 1958 \u00e8 stato inoltre distribuito nelle sale il 17 ottobre in Brasile. Nel 1959 \u00e8 approdato al cinema in Finlandia, l'8 maggio; in Messico il 16 luglio; in Danimarca, il 16 ottobre. Nel 1960 viene distribuito in Germania Ovest il 18 marzo e in Francia il 1\u00ba aprile. In Giappone viene distribuito il 27 gennaio 1965.\nViene poi ridistribuito negli Stati Uniti nel 1964 e il 25 ottobre 2008 all'International Horror &amp; Sci-Fi Film Festival. Nel 1977 viene ridistribuito anche il 13 aprile in Francia e il 29 luglio in Finlandia.\nTitoli alternativi.\nI titoli di lavorazione della pellicola furono inizialmente svariati: \"The Glob\", \"The Glob That Girdled the Globe\"; \"The Meteorite Monster\"; \"The Molten Meteor\"; \"The Night of the Creeping Dead\". In origine il film si intitolava infatti \"The Molten Meteor\", fino a quando i produttori sentirono per caso la sceneggiatrice Kay Linaker riferirsi al mostro del film identificandolo con l'appellativo di \"The Blob\".\nAltre fonti indicano invece una differente versione dei fatti, poich\u00e9 affermano che per la pellicola in questione si propose una svariata serie di titoli di lavorazione (nella prima stesura del copione il mostro era addirittura chiamato \"la massa\"), prima che la produzione decidesse per \"The Glob\", per poi cambiare ancora idea dopo aver saputo che il disegnatore Walt Kelly aveva gi\u00e0 usato \"The Glob\" come titolo per un suo libro per bambini.\nSecondo tali fonti, allo scopo di evitare il sorgere di problemi legati ad omonimie, cambi\u00f2 ancora il titolo della pellicola, optando quindi per \"The Blob\":\nAl di fuori degli Stati Uniti, \"The Blob\" \u00e8 stato distribuito con i titoli alternativi di: \"La Mancha Voraz\" (Argentina); \"Blob, terreur sans nom\" (Belgio); \"\u041a\u0430\u043f\u043a\u0430\u0442\u0430\" (Bulgaria); \"A Bolha\" e \"A Bolha Assassina\" (Brasile); \"Morderen fra himmelrummet\" (Danimarca); \"La masa devoradora\" (Spagna); \"Flytande d\u00f6d\" e, per il mercato home video, \"Valuva kuolema\" (Finlandia); \"Danger plan\u00e9taire\" (Francia); \"Eisvoli apo agnosto planiti\", \"Epikindynes epafes ap' to diastima\", \"Ifaisteio aimatos\" al cinema e \"To klasma tou thanatou\" in home video (Grecia); \"A massza\" (Ungheria); \"La mancha voraz\" (Messico); \"Blob - zab\u00f3jca z kosmosu\" (Polonia); \"Fluido Mortal\" (Portogallo); \"Faran fr\u00e5n skyn\" e \"Panik\" (Svezia); \"\u041a\u0430\u043f\u043b\u044f\" (URSS); \"B\u00fcy\u00fcyen Canavar\" (Turchia); \"La Mancha voraz\" (Venezuela); \"Angriff aus dem Weltall\" e \"Blob - Schrecken ohne Namen\" (Germania Ovest); \"Mjehur ubica\" (Jugoslavia).\nIn Italia \"The Blob\" \u00e8 stato originalmente distribuito con il titolo di \"Fluido mortale\". La successiva edizione in \"home video\" in VHS e DVD, a partire dagli anni ottanta, \u00e8 stata commercializzata, recuperando il titolo originale, con il nome \"Blob - Fluido mortale\".\nAccoglienza.\nBotteghino.\nLa pellicola ebbe un notevole successo, incassando circa quattro milioni di dollari, tuttavia Steve McQueen ricevette un compenso di soli 3000 dollari, poich\u00e9 l'attore aveva rifiutato l'offerta dei produttori di ricevere il 10% dei ricavi del film in quanto aveva bisogno urgente e immediato di denaro e non pensava che la pellicola avrebbe incassato cos\u00ec tanto al botteghino.\nCritica.\nLa pellicola \u00e8 stata definita un \"cult movie\" per antonomasia. Secondo quanto riportato in Fantafilm, l'indefinibilit\u00e0 della massa mostruosa \"ha suggerito ad alcuni critici la metafora della malattia ideologica che tutto uniforma e spersonalizza, cose, uomini e cervelli.\"\nColonna sonora.\nLa colonna sonora \u00e8 di Ralph Carmichael. La canzone \"The Blob\" nei titoli di testa venne composta da un giovane Burt Bacharach ed \u00e8 stata cantata da Bernie Knee.\n\"Sequel\" e \"remake\".\nIl film ha avuto un \"sequel\" quattordici anni dopo, nel 1972, con \"Beware! The Blob\", diretto da Larry Hagman, noto ai pi\u00f9 per aver interpretato in seguito J.R. Ewing nella \"soap opera\" \"Dallas\".\nNel 1988 ne \u00e8 stato prodotto un \"remake\" intitolato \"Blob - Il fluido che uccide\" per la regia di Chuck Russell, che per\u00f2 fu un clamoroso fiasco ai botteghini."}
{"id": "646547", "revid": "399", "url": "https://it.wikipedia.org/wiki?curid=646547", "title": "Oliva di Gaeta", "text": ""}
{"id": "646548", "revid": "399", "url": "https://it.wikipedia.org/wiki?curid=646548", "title": "Oliva Trana", "text": ""}
{"id": "646549", "revid": "767487", "url": "https://it.wikipedia.org/wiki?curid=646549", "title": "1983 - 1986", "text": "1983 - 1986 \u00e8 un EP dell'hardcore punk band milanese Wretched. L'EP \u00e8 una raccolta di brani tratti dagli EP pubblicati precedentemente."}
{"id": "646551", "revid": "46931", "url": "https://it.wikipedia.org/wiki?curid=646551", "title": "Maschio (attrezzo)", "text": ""}
{"id": "646556", "revid": "1590006", "url": "https://it.wikipedia.org/wiki?curid=646556", "title": "Astracantha sicula", "text": "Lastragalo siciliano (\"Astracantha sicula\" ), o astragalo dell'Etna, \u00e8 una pianta appartenente alla famiglia delle Fabaceae, endemica della Sicilia.\nDescrizione.\n\u00c8 una pianta arbustiva che forma cuscini spinosi alti 30\u201360\u00a0cm e sino a 2 m di diametro.\nHa foglie composte, formate da 6-12 foglioline, con una punta sottile e spinosa.\nI fiori hanno corolla roseo-purpurea. Fiorisce da maggio ad agosto.\nIl frutto \u00e8 un legume.\nDistribuzione e habitat.\nSi trova esclusivamente sull'Etna, principalmente cresce sul versante meridionale.\nCresce su pendii aridi di lava acida, ad un'altitudine compresa tra 1000 e 2400 m.\nAlle alte quote forma delle radure pressoch\u00e9 ininterrotte (\"Astragaletum\") talora in associazione con altre specie tipiche come il crespino (\"Berberis aetnensis\"), il tanaceto (\"Tanacetum siculum\"), il ginepro (\"Juniperus communis\") e la ginestra dell'Etna (\"Genista aetnensis\").\nPropriet\u00e0.\nNell'estratto alcolico delle radici sono state riscontrate due saponine astrasieversianin II e astragaloside I (meglio conosciuta come astrasieversianin IV)."}
{"id": "646558", "revid": "123675080", "url": "https://it.wikipedia.org/wiki?curid=646558", "title": "Abbazia di Santa Maria di Staffarda", "text": "Labbazia di Santa Maria di Staffarda \u00e8 uno dei grandi monumenti medioevali del Piemonte; conservata in gran parte nella sua integrit\u00e0 del momento di massima espansione, si trova a Staffarda di Revello, in provincia di Cuneo.\nStoria.\n\u00c8 la pi\u00f9 cospicua tra le realt\u00e0 monastiche del territorio saluzzese, costruita almeno tre secoli dopo le altre grandi abbazie di fondazione longobarda. Sull'esistenza nel luogo di altre realt\u00e0 monastiche prima dell'attuale, non ci sono documenti scritti, ma l'antichit\u00e0 del cristianesimo nel luogo \u00e8 documentata dell\"'epigrafe di Onorata\" datata \u201cmercoled\u00ec 6 febbraio 620\u201d scoperta nel 1811 nel pavimento di una stalla dell'abbazia. L'epigrafe, secondo gli storici, \u00e8 una testimonianza probabilmente dell'insediamento monastico su di un preesistente edificio ecclesiastico fondato dai monaci benedettini di San Colombano gi\u00e0 presenti in zona in epoca longobarda in Piemonte con l'abbazia matrice di San Dalmazzo di Pedona e poi con l'abbazia di Pagno, sempre tenutaria della zona e di Revello; a dar corpo all'ipotesi concorrerebbero avanzi di mura e di coppi romani nella zona.\nL'abbazia di Staffarda fu costruita attendibilmente a partire dal quarto decennio del XII secolo su terreni donati, nei primi anni dello stesso secolo, dal marchese Manfredo I di Saluzzo ai monaci dell'Ordine cistercense, provenienti dall\u2019abbazia ligure di Tiglieto (anch'essa fondata su un preesistente monastero di San Colombano), per farne un centro di bonifica della campagna circostante.\nNell'arco di poco tempo, nel corso del XII secolo, sorgono nell'area piemontese, derivate da La Fert\u00e9 (che \u00e8 una, assieme a Citeaux, Morimond, Pontigny e Fontenay, delle \u201cmadri\u201d di tutte le fondazioni dell'ordine), quattro abbazie cistercensi: Lucedio in provincia di Vercelli, Staffarda (a Revello in provincia di Cuneo), Casanova (Carmagnola in provincia di Torino) e Rivalta Scrivia (provincia di Alessandria); ma per prima, poco pi\u00f9 a sud, su territori dell'Appennino ligure un tempo appartenenti agli Aleramici nonch\u00e9 tuttora in diocesi di Acqui, ne sorse una quinta: Tiglieto (Campo Ligure in provincia di Genova). Sono infatti Tiglieto e Lucedio i primi insediamenti cistercensi della penisola e, cos\u00ec come l'insieme di tutte le abbazie citate, naturale irradiazione dalla vicina Borgogna e originario principio della successiva irradiazione ad est e a sud.\nSu questo territorio il 31 luglio 1690 si svolse la sanguinosa battaglia di Staffarda, tra i piemontesi di Vittorio Amedeo II di Savoia e i francesi del generale Catinat, con danni ingenti alle strutture architettoniche dell'abbazia (in particolare il chiostro e il refettorio).\nNel 1750, con una bolla del papa Benedetto XIV, l'abbazia, che era ormai da secoli eretta in commenda (quindi priva di una propria vita monastica: tra gli abati commendatari ci fu anche il cardinal Maurizio di Savoia), venne affidata all'Ordine dei Santi Maurizio e Lazzaro, creato dai duchi di Savoia.\nSin dal 1968, Heinz Schomann effettu\u00f2 ricerche sull'abbazia e recentemente ha quindi partecipato agli studi per il volume \"Guida all'abbazia di Staffarda e al Parco Fluviale del Po\", Torino 1999, con un contributo specifico su \"L'abbazia di Staffarda\", redatto in collaborazione con Giuseppe Carit\u00e0.\nLa biblioteca dell'abbazia conteneva un cospicuo patrimonio librario, fra cui l'importante manoscritto musicale noto come Codice di Staffarda, ma, in seguito alle diverse spogliazioni subite dall'abbazia, la biblioteca fu dispersa e buona parte dei codici entrarono in possesso di Casa Savoia.\nArte.\nL'insieme degli edifici dell'abbazia di Staffarda presenta un impianto edilizio alquanto complesso, fortemente rimaneggiato nel corso di nove secoli. Vi si osservano principalmente, oltre agli edifici delle strutture produttive agricole, la grande porta della torre d'ingresso alla cinta fortificata due-trecentesca dell'abbazia, la loggia del Grano, sulla piazzetta antistante l'attuale ingresso agli edifici gi\u00e0 religiosi, un edificio comunemente noto come ospizio dei pellegrini (ma forse pure struttura produttiva) a due navate voltate a crociera su colonne in pietra, il chiostro con Sala Capitolare, il refettorio, il dormitorio (nella versione trecentesca), la chiesa con campanile (trecentesco, innalzato quindi ormai fuori dalle prescrizioni cistercensi che ne impedivano l'erezione), la sagrestia affiancata dalla scala da cui i monaci scendevano alla chiesa, la notte, per recitare i salmi.\nLa chiesa ha una pianta a tre navate, con finto transetto e con absidi semicircolari rivolte ad oriente; \u00e8 affiancata a sud dal chiostro in parte conservato e ricostruito sul lato occidentale.\nParticolarmente rilevanti la sala capitolare e la sala di lavoro, con volte ad ogiva rette da colonne marmoree.\nLa visita dell'abbazia consente di osservare elementi interessanti dell'architettura romanica della prima met\u00e0 del XII secolo e gotica dei secoli XIII-XV, elementi delle trasformazioni di epoca moderna (compresi i contrafforti ad archi rampanti), edifici dell'attivit\u00e0 agricola dal XVII secolo. La chiesa, che nella sostanza si manterr\u00e0 in forme romaniche, offre poi tracce cospicue di arte del gotico internazionale e del rinascimento di cui Bruno Ciliento e Guido Gentile hanno delineato indirizzi salienti nelle complesse storie che hanno portato a curiosi reimpieghi e dispersioni, in particolare nei primi decenni del XIX secolo, all'epoca del re di Sardegna Carlo Alberto di Savoia.\nGli edifici abbaziali presentano decorazioni scultoree ed a rilievo marmoreo (chiavi di volta, capitelli, cornici) dei secoli XII-XIV in particolare nel chiostro, nella chiesa e nella sala capitolare.\nLa chiesa ha un esonartece trecentesco e superiormente una facciata rinascimentale con decorazioni prospettiche: all'interno si conservano significative testimonianze dell'arte tardo-gotica e rinascimentale, tra cui principalmente il pulpito tardogotico, una Crocifissione con san Giovanni e la Vergine scolpita in legno (circa 1530, originariamente sull'architrave del varco di accesso al coro), la grande macchina d'altare con i dipinti di Oddone Pascale eseguito intorno al 1531-1533 e sculture in legno policromate, l'altare cinquecentesco dell'abside sinistra, con ancona lignea del 1525, scolpita con eleganti candelabre rinascimentali dallo scultore Agostino Nigra di Cavallermaggiore"}
{"id": "646563", "revid": "105826", "url": "https://it.wikipedia.org/wiki?curid=646563", "title": "Giovanni Dondi dall'Orologio", "text": ""}
{"id": "646575", "revid": "2519", "url": "https://it.wikipedia.org/wiki?curid=646575", "title": "\u00cele Sainte-Marie", "text": "Nosy Boraha, pi\u00f9 comunemente nota come \u00cele Sainte-Marie, \u00e8 un'isola del Madagascar, al largo della costa nordorientale. Da un punto di vista amministrativo appartiene alla provincia di Toamasina. \u00c8 lunga 60\u00a0km e larga 10\u00a0km.\nStoria.\nIl nome di \u00cele Sainte-Marie \u00e8 associato alla storia della pirateria. Fra il XVII e il XVIII secolo, infatti, l'isola fu scelta come base da numerosi gruppi di pirati e bucanieri che depredavano le flotte mercantili di ritorno dalle Indie Orientali. Fra gli altri, vissero a Sainte-Marie William Kidd, Robert Culliford, Olivier Levasseur, Henry Every, Abraham Samuel e Thomas Tew. I pirati si integrarono con le popolazioni del luogo, dando origine a un gruppo etnico di sangue misto, che prese il nome di Zana-Malata.\nEconomia.\nTurismo.\nOggi, Sainte-Marie \u00e8 una delle localit\u00e0 pi\u00f9 importanti per il turismo in Madagascar. \u00c8 rinomata soprattutto per il \"whale watching\"; ogni anno, grandi gruppi di megattere provenienti dall'Antartico migrano fino allo stretto fra Saint-Marie e il Madagascar per riprodursi.\nFauna e flora.\nOltre alla fauna e alla flora dei fondali marini, a Saint-Marie si trovano numerose specie di lemuri e orchidee; fra queste, la rinomata \"Regina del Madagascar\" (\"Eulophiella roempleriana\"). Si trovava a Saint-Marie anche il \"Coua delalandei\", una specie di cuculo particolarmente elegante e non parassita, oggi estinto."}
{"id": "646577", "revid": "14691", "url": "https://it.wikipedia.org/wiki?curid=646577", "title": "Nosy Boraha", "text": ""}
{"id": "646578", "revid": "287204", "url": "https://it.wikipedia.org/wiki?curid=646578", "title": "Ile Sainte-Marie", "text": ""}
{"id": "646583", "revid": "729019", "url": "https://it.wikipedia.org/wiki?curid=646583", "title": "Cosmos 238", "text": "Cosmos 238 fu l'ultima di una serie di missioni di collaudo prive di equipaggio del programma Sojuz sovietico prima del lancio della Sojuz 3. La navicella Sojuz, ulteriormente modificata in seguito alle precedenti esperienze, esegu\u00ec diverse manovre orbitali, nonch\u00e9 il collaudo del corretto funzionamento di tutti i sistemi necessari per la delicata fase di rientro e di atterraggio. La tragica esperienza della Sojuz 1, terminata con la morte del cosmonauta Vladimir Komarov, aveva reso necessario queste missioni prive di equipaggio onde minimalizzare il rischio per le nuove missioni equipaggiate, verso le quali i responsabili dei programmi spaziali sovietici si stavano avventurando. La \"corsa verso la Luna\" si trovava nella sua fase pi\u00f9 calda ed i programmi di allunaggio sovietico (i cui dettagli si scopriranno comunque appena dopo il 1990) prevedevano di essere in grado il pi\u00f9 presto possibile a far s\u00ec che fosse un cosmonauta sovietico ad essere il primo essere umano a camminare sulla Luna."}
{"id": "646588", "revid": "14691", "url": "https://it.wikipedia.org/wiki?curid=646588", "title": "Elementi HTML", "text": ""}
{"id": "646601", "revid": "486946", "url": "https://it.wikipedia.org/wiki?curid=646601", "title": "Neimoidiano", "text": ""}
{"id": "646604", "revid": "365417", "url": "https://it.wikipedia.org/wiki?curid=646604", "title": "Kangal \u00e7oban k\u00f6pe\u011fi", "text": "Il Kangal \u00e7oban k\u00f6pe\u011fi (anteriormente cane da pastore dell'Anatolia) \u00e8 una razza di cane originaria appunto dell'Anatolia (Turchia centrale). Come indica il suo nome, \u00e8 allevato principalmente come guardiano di greggi, sebbene oggigiorno sia diffuso in molti paesi anche come cane da compagnia.\nIn realt\u00e0, la razza \"Pastore dell'anatolia\" \u00e8 da ritenersi una invenzione dell'allevamento occidentale. In Turchia si distinguono almeno tre variet\u00e0 di pastori-custodi ben distinte tra loro: il Kangal, conosciuto anche come \"Karabash\" (\"testa nera\"); l'Akbash (\"testa bianca\"), esponente del gruppo dei Grandi Cani Bianchi (assieme al Cane da Montagna dei Pirenei, al Mastino Abruzzese, al Pastore di Tatra, ecc.), ed il meno noto Aksaray. Il \"Pastore dell'Anatolia\" \u00e8 ritenuto un incrocio di questi diversi tipi, ed effettivamente la sua morfologia \u00e8 intermedia fra le distinte variet\u00e0.\nStoria.\nDi origini molto antiche, la sua storia \u00e8 sicuramente comune a quella degli altri cani pastori custodi asiatici. \u00c8 sorprendente la sua somiglianza con i cani da guerra assiri raffigurati sui bassorilievi del palazzo Assurbanipal a Ninive, nell'odierno Iraq. Nel corso dei secoli la razza si \u00e8 poi adattata alle esigenze della pastorizia. La sua funzione storica \u00e8 infatti quella di difensore delle greggi e dei villaggi sull'altopiano anatolico. L'ambiente ostile in cui il Pastore dell'Anatolia si \u00e8 sviluppato ha fatto s\u00ec che venisse selezionata una razza capace di resistere a condizioni climatiche estreme.\nDescrizione.\nSono accettati tutti i colori. Il pelo \u00e8 corto e folto con sottopelo fitto, o semilungo. Leggermente pi\u00f9 lungo e folto sul collo e sulle spalle. Gli occhi sono piuttosto piccoli in proporzione al cranio, ben distanziati e profondi. Colore da dorato a bruno, in relazione al colore del mantello. Palpebre nere tranne che nei rossi bruno. Le orecchie sono di dimensioni medie e forma triangolare, arrotondate sulla punta, portate piatte sul cranio e pendenti; tendono a sollevarsi quando il cane \u00e8 all'erta, in Turchia sono amputate corte e a volte arrotondate. La testa \u00e8 grande, larga tra le orecchie, con salto naso-frontale non molto accentuato. I maschi adulti devono avere la testa pi\u00f9 larga delle femmine. Muso leggermente pi\u00f9 corto della met\u00e0 della lunghezza totale della testa. Labbro superiore leggermente cascante(ma solo a coprire il labbro inferiore). Profilo squadrato. Collo forte e leggermente arcuato, non molto lungo, spalle muscolose di media angolatura col braccio. Buona ossatura, ma non grossolana e muscolatura lunga e forte.\nLinea dorsale forte e rettilinea, con groppa muscolosa ed obliqua, coda attaccata alta e pi\u00f9 o meno arrotolata sul dorso quando il cane \u00e8 in movimento. Lunga almeno fino al garretto e leggermente curva in punta quando il cane \u00e8 a riposo. Arti posteriori bene in appiombo, lunghi e muscolosi, piedi ovali robusti con dita serrate ed arcuate, cuscinetti adatti alla marcia su tutti i terreni. Presenza o meno di speroni, anche doppi.\nCarattere.\nAbituato a lavorare in assenza del pastore anche per molti giorni, ha sviluppato un carattere forte e indipendente. E nella guardia pu\u00f2 arrivare a prendere decisioni autonome, ma sempre proporzionate alla reale gravit\u00e0 della minaccia. Non si pu\u00f2 dire facilmente addestrabile, ma \u00e8 sempre rispettoso dell'autorit\u00e0 del leader umano. Paziente e sensibile, \u00e8 possessivo nei confronti della casa e della propriet\u00e0. Rispetto agli estranei dimostra invece una naturale diffidenza, ma solo fino a che non \u00e8 certo che siano bene accetti dal padrone.\nQuesto cane ha fatto parte della Lista delle razze canine pericolose ormai non pi\u00f9 in vigore.\nCure.\n\u00c8 abituato a resistere a ogni condizione climatica, \u00e8 un cane decisamente rustico e dalle poche esigenze. Non ha nessun problema riguardo all'alimentazione che dovr\u00e0 essere tuttavia adeguata alla mole. Non richiede poi particolari cure per il suo mantello. Saranno sufficienti delle spazzolate regolari e un controllo periodico del pelo alla ricerca di eventuali parassiti, soprattutto all'inizio della bella stagione.\nConsigli.\nHa un'indole temprata da secoli di duro lavoro come guardiano delle greggi, per questo \u00e8 opportuno curare una sua precoce socializzazione. In questo modo si potr\u00e0 ridurre al minimo il rischio che da adulto possa lasciarsi andare a episodi di aggressivit\u00e0 verso altri cani. La sua educazione deve essere basata su coerenza e pazienza: va evitata ogni forma di coercizione, anche se bisogna far sentire sempre il proprio polso."}
{"id": "646607", "revid": "287204", "url": "https://it.wikipedia.org/wiki?curid=646607", "title": "Giovanni Novaresio", "text": "Biografia.\nTrasferito, fanciullo, con i genitori a Genova, dopo gli studi ginnasiali frequenta l'Accademia Ligustica esponendo poi, nel 1937, alla Societ\u00e0 Promotrice di Belle Arti di questa citt\u00e0.\nDal fronte francese torna a Genova per la morte della madre e dopo l'8 settembre \u00e8 nella Resistenza con Giacomo Buranello. Nel 1945 espone alla Euro Romano con Aligi Sassu, Domenico Cantatore, Renato Guttuso, Mario Mafai, Renato Birolli ed Emilio Vedova.\nNel 1944 aveva ospitato Fabbri nel suo studio di via Montaldo e nel 1945 aveva avviato con alcuni amici, fra cui Ivo Chiesa, U.Silva, G.Maria Guglielmino, S.Cherchi e F.Della Corte l'associazione culturale \"L'Isola\".\nCon Giannetto Fieschi, Borella, Emilio Scanavino e Plinio Mesciulam \u00e8 il promotore dell'attivit\u00e0 d'avanguardia genovese del dopoguerra. In questo senso tutta la sua opera \u00e8 da rileggere, infatti molte sue proposizioni hanno fatto lezione per gli accenti innovativi.\nHa viaggiato molto e ha soggiornato per parecchio tempo in Africa, dove ha lavorato eseguendo lavori pubblici di grande prestigio. Ha dipinto, in Italia e all'estero, per molte committenze, ed a Genova; .\nFra le tante opere, si distinguono l'affresco absidale per la chiesa di Santa Teresa del Bambino Ges\u00f9 ad Albaro, di grande impegno anche per la superficie del dipinto che \u00e8 di 150 mq, e la pala d'altare per la chiesa di San Colombano ad Ottone.\nMostre recenti si sono tenute a Genova, a Spoleto (Festival dei Due Mondi), a Montesegale (Museo d'arte contemporanea, 1988) e Voghera (Comune, 1988). Tra le personali si ricordano inoltre: Galleria Il Punto, (Genova, 1974); Galleria San Gerolamo (Millesimo, 1974), Galleria Palmieri (Milano, 1978), Godiasco e Salice Terme (1983), Galleria San Benigno (Genova, 1993). Nel 1995 ha partecipato ad un'interessante collettiva a Voghera nella sede della ex Banca d'Italia. Nel 1997 \u00e8 stata allestita una mostra postuma a Fortunago, in provincia di Pavia. \nNel febbraio 2014 l'Accademia Ligustica gli ha dedicato una grande retrospettiva. Nel 2015 una selezione di dipinti astratti \u00e8 stata esposta alla Border Line Art Gallery a Voghera nell'ambito della mostra collettiva \"Oltrep\u00f2 Pavese - Crocevia dell'Astrattismo.\" comprendente opere di Atanasio Soldati ed Augusto Garau.\nNella pinacoteca del Comune di Godiasco sono esposte 52 opere facenti parte del lascito testamentario voluto dall'artista. \u00c8 presente in permanenza presso la Border Line Art Gallery di Voghera."}
{"id": "646622", "revid": "33689", "url": "https://it.wikipedia.org/wiki?curid=646622", "title": "Lo Svegliarino", "text": "Lo Svegliarino - Giornale della Democrazia, fondato nel 1876, fu un giornale di Carrara pubblicato a cavallo fra il XIX e il XX secolo.\nStoria.\nNato nel 1876 con il nome di \"Lo Sveglierino\", nel 1877 divenne l'organo ufficiale della democrazia carrarese e venne rinominato \"Lo Svegliarino - Giornale della Democrazia\". Era fortemente polemico nei confronti dell'aristocrazia e dei Savoia, e viceversa simpatizzava per posizioni antimonarchiche e democratiche di vario genere, sia repubblicane sia anarchiche e socialiste (pur osteggiando l'abolizione della propriet\u00e0 privata e di una rivoluzione internazionale).\nTra i collaboratori del giornale vi furono Ceccardo Roccatagliata Ceccardi e un giovane Giuseppe Ungaretti. Nel Novecento il giornale si avvicin\u00f2 progressivamente alle posizioni del Partito Repubblicano di Eugenio Chiesa; fra i suoi direttori vi fu Pietro Nenni, all'epoca propagandista per Eugenio Chiesa in Lunigiana e ostile ai socialisti apuani. Il giornale condann\u00f2 la Guerra italo-turca; fu interventista nella Prima guerra mondiale; sostenne il decentramento amministrativo.\nLa concorrenza di altri periodici pubblicati a Carrara, come il settimanale socialista \"La Battaglia\" e il moderato \"L'Eco del Carrione\", determin\u00f2 la crisi dello Svegliarino. Soprattutto, dal 1909 il Partito Repubblicano carrarese si dot\u00f2 di un proprio settimanale, \"La Sveglia Repubblicana\" (quest'ultimo simpatizz\u00f2 per le lotte operaie del Biennio rosso e contemporaneamente per l'Impresa di Fiume e durante il ventennio fascista ebbe toni estremamente polemici verso il regime, che ne blocc\u00f2 le pubblicazioni nel 1925). Stretto dalla concorrenza e dalle difficolt\u00e0 economiche, \"Lo Svegliarino\" chiuse nel 1917.\nLo Svegliarino 2004-2008.\nUna nuova edizione de \"Lo Svegliarino - Giornale della Democrazia\" fu fondata a Carrara, come periodico bimestrale, alla fine del 2004, dall'associazione culturale Carrara Libera, presieduta da Andrea Lazzari. Questa associazione alle elezioni comunali 2007 sostenne Simone Caffaz, leader dell'opposizione carrarese e candidato sindaco per il centro-destra, il quale \u00e8 stato direttore del periodico fino al termine del mese di agosto 2006. Dalle dimissioni di Caffaz fino a settembre 2007 la guida della testata pass\u00f2 a Matteo Bernab\u00e8 ed Enrico Balderi. Successivamente lo Svegliarino usc\u00ec fino a marzo 2008 solo nella sua edizione online. Nell'ottobre del 2008 l'autorizzazione del Tribunale di Massa alla pubblicazione \u00e8 scaduta, decretando la chiusura definitiva della testata."}
{"id": "646625", "revid": "125002890", "url": "https://it.wikipedia.org/wiki?curid=646625", "title": "Transeuropa Edizioni", "text": "Transeuropa Edizioni \u00e8 una casa editrice italiana, nata ad Ancona nel 1987 e rifondata nel 2003 da Giulio Milani. Nel 2005 la sede si \u00e8 spostata a Massa, in Toscana. Dal 1988 al 2014 si \u00e8 qualificata come un medio editore secondo i criteri ISTAT, pubblicando oltre 10 libri in tutti gli anni eccetto 6.\nStoria.\nLe origini: \"Il lavoro editoriale\" (1987-2000).\nLe radici di Transeuropa risalgono all'esperienza de Il lavoro editoriale, casa editrice fondata nel 1979 per iniziativa di Massimo Canalini, Ennio Montanari e Giorgio Mangani; sin dall'inizio aveva unito all'attenzione per opere di interesse regionale una particolare considerazione per i nuovi autori italiani: Transeuropa nasce nel 1986 come collana della casa editrice e successivamente si sviluppa come sigla da affiancare a Il lavoro editoriale che si occupi di giovane narrativa italiana. A queste opere affianca saggi di biologia, epistemologia, storia sociale, cinema e critica letteraria: per questi ultimi inaugura la collana \"Interventi di cultura letteraria\" diretta da Alberto Cadioli.\nDiventata indipendente nel 1987, si specializza nella narrativa e nella saggistica, in particolar modo interessandosi a quelle giovane e innovative e assumendo cos\u00ec un ruolo importante nel rinnovamento culturale e letterario degli anni Ottanta e Novanta. Come Il lavoro editoriale, entra a far parte del gruppo editoriale \"Logica\" insieme ad altre case editrici, che rimangono indipendenti ma si servono dello stesso distributore (Promozione Distribuzione Editoriale). La casa editrice si afferma come punto di riferimento della cultura giovanile che si era sviluppata negli anni Settanta, sviluppando il filone della letteratura generazionale: modello che evidenzia servendosi di una grafica ispirata alla pop art e slogan incisivi sulle copertine.\nTra gli autori ispiratori di Massimo Canalini ci sono Raymond Carver, Pier Vittorio Tondelli e Ren\u00e9 Girard.\nTranseuropa annovera, tra gli autori pubblicati in questa fase iniziale, Pino Cacucci, Andrea Demarchi, Gabriele Romagnoli, Angelo Ferracuti, Andrea Canobbio, Romolo Bugaro, Davide Grittani, Giuseppe Culicchia, Silvia Ballestra e successivamente Enrico Brizzi (per i tipi di Transeuropa fu pubblicata la prima edizione del libro cult \"Jack Frusciante \u00e8 uscito dal gruppo\"), Marco Mancassola, Davide Bregola, Cristiano Cavina, Giuseppe Casa. \nSulla linea di questa scelta editoriale Transeuropa propone, fra il 1986 e il 1990, tre antologie di racconti per il progetto \"Under 25\" a cura di Pier Vittorio Tondelli: \"Giovani blues\" (pubblicata per la prima volta ancora sotto Il lavoro editoriale), \"Belli &amp; perversi\" e \"Papergang\". Successivamente alla scomparsa di Tondelli vengono pubblicate altre due antologie di scrittori under 25: \"Coda\", a cura di Silvia Ballestra e Giulio Mozzi, e \"Fifth. Coda II\", curata da Andrea Demarchi. Tondelli propose diverse iniziative rivolte ai giovani; tra queste nacque l'abitudine di formare dei laboratori in cui gli scrittori esordienti confrontavano i loro scritti.\nTranseuropa pubblica poi le prose \"Infernuccio itagliano\" (1988) e \"Gli anni giovani\" (1995) del poeta Gianni D'Elia, gi\u00e0 autore per Il lavoro editoriale.\nNel 1991 Transeuropa giunge a un accordo con Mondadori per pubblicare negli \"Oscar Originals\", collana che accoglie nuovi autori, \"La guerra degli Ant\u00f2\" di Silvia Ballestra; anche \"Compleanno dell'iguana\" viene pubblicato contemporaneamente da Transeuropa e Mondadori. Analogamente viene fatto per \"Shining Valentina\" di Angela Scarparo. Al 1994 la casa editrice ha pubblicato settantaquattro titoli.\nNel 1999 riunisce il catalogo insieme a Theoria, Castelvecchi e Costa &amp; Nolan sotto la Editori Associati di Milano, operazione che tuttavia si riveler\u00e0 fallimentare e, dall'anno successivo, metter\u00e0 la casa editrice in difficolt\u00e0.\nLa nuova gestione (2003-presente).\nNel 2003 la casa editrice viene rilevata da Giulio Milani, che acquisisce le quote di Massimo Canalini e diventa amministratore del gruppo sotto la neonata societ\u00e0 di edizioni Pier Vittorio e Associati srl.\nSotto la guida sua e di Marco Rovelli Transeuropa accresce di anno in anno il proprio catalogo, passando dalle tre pubblicazioni del 2004 ai venti titoli pubblicati nel 2008.\nDall'omaggio al lavoro di Tondelli nasce nel 2004 \"Tondelliana\", collana in cui l'autore reggiano viene messo a confronto dal curatore Milani col pensiero di Ren\u00e9 Girard.\nLa casa editrice si \u00e8 dedicata anche alla saggistica grazie alla collaborazione con pensatori di notoriet\u00e0 internazionale quali Gianni Vattimo, Slavoj \u017di\u017eek e Ren\u00e9 Girard (al quale verr\u00e0 dedicata, nell'anno successivo, la collana \"Girardiana\"). Fra i principali autori in catalogo si possono citare Richard Rorty, Hans Georg Gadamer, Mario Rigoni Stern, Edward Sa\u00efd.\nNel 2005 Giulio Milani diventa direttore responsabile e trasferisce la sede di Transeuropa a Massa.\nNel 2006 l'obiettivo di Transeuropa di caratterizzarsi come unione tra ricerca universitaria e societ\u00e0 civile si concretizza nell'organizzazione del convegno internazionale \"Identit\u00e0 e desiderio\", tenutosi a Falconara Marittima, e nella ideazione della collana \"La realt\u00e0 umana\", dedicata alle riflessioni sulla contemporaneit\u00e0 da parte di studiosi del pensiero girardiano.\nMarco Rovelli e Marco Revelli hanno curato, per breve tempo, la collana \"Margini a fuoco\".\nDal 2008 riprende vita l'attivit\u00e0 di scouting sul versante della narrativa italiana, con la scoperta di nuovi autori come Fabio Genovesi, Giuseppe Catozzella, Andrea Tarabbia, Demetrio Paolin, Elio Lanteri, Fabio Guarnaccia, Simona Castiglione, Laura Bettanin, Marco Mantello, Romano Luperini.\nDal 2009 inizia un'attivit\u00e0 di ricerca anche nell'ambito della poesia, con la pubblicazione di autori italiani come Gian Maria Annovi, Fabio Strinati, Franco Arminio, Mario Benedetti, Maria Grazia Calandrone, Anna Maria Carpi, Domenico Cipriano, Gabriel Del Sarto, Giovanna Frene, Marco Giovenale, Rosaria Lo Russo, Raffaele Niro, Gilda Policastro, Laura Pugno e Italo Testa; a questi si affiancano autori stranieri come William Faulkner ed Herta M\u00fcller.\nDal 2011 prende avvio la pubblicazione di testi teatrali di autori come Fabio Geda, Marcello Fois, Carlo Lucarelli, Tiziano Scarpa, Valerio Evangelisti, Aldo Nove, Vincenzo Cerami, Raul Montanari, Errico Buonanno e Chiara Gamberale. \nNello stesso anno viene varata la prima collana di narrativa straniera con autori come Sarah Bynum, Bernard Quiriny, Jakuta Alikavazovic, Jacek Ducaj.\nPremi e riconoscimenti.\nNel 2004 la casa editrice riceve il Premio Speciale Citt\u00e0 di Fiesole per la ricerca letteraria."}
{"id": "646626", "revid": "486946", "url": "https://it.wikipedia.org/wiki?curid=646626", "title": "Compact Cassette", "text": "\ufffc\u00e8 stato uno dei primi tipi di musicassette. Ha quasi la stessa grandezza di una classica videocassetta. \u00c8 stata prodotta dagli anni 70' agli anni 2000."}
{"id": "646627", "revid": "599013", "url": "https://it.wikipedia.org/wiki?curid=646627", "title": "Strada statale 52 Carnica", "text": "La strada statale 52 Carnica (SS 52) \u00e8 una strada statale italiana, il cui percorso si sviluppa in provincia di Udine, in provincia di Belluno e nella provincia autonoma di Bolzano.\nInizia a Carnia, frazione di Venzone (UD) e termina a San Candido (BZ), costituendo la principale arteria per l'accesso al Comelico, poich\u00e9 \u00e8 collegata alla strada statale 51 di Alemagna tramite la diramazione SS 51 bis.\nStoria.\nNel 1839 \u00e8 stato realizzato il tracciato che, percorrendo la valle del Piave, collega Cima Gogna (Centro Cadore) con Santo Stefano di Cadore (Comelico), oggi sostituita dalla galleria Comelico. Prima del 1839 la principale via di comunicazione tra il Centro Cadore e il Comelico era il passo di Sant'Antonio.\nLa strada statale 52 Carnica rientra tra le prime 139 statali, perci\u00f2 \u00e8 stata istituita con la legge n. 1094 del 17 maggio 1928.\nCompetenza del tracciato.\nIn seguito al decreto legislativo 2 settembre 1997, n\u00b0 320, dal 1\u00ba luglio 1998, la gestione del tratto dal confine con il Veneto a San Candido \u00e8 passata dall'ANAS alla provincia autonoma di Bolzano. In quanto, ai sensi del decreto, \u00e8 stata ceduta la competenza sulla gestione ma non la propriet\u00e0 dell'arteria (che rimane quindi dello Stato), la classificazione di strada statale e la numerazione non sono state cambiate.\nDal 1\u00ba gennaio 2008 la competenza sull'arteria tra Carnia e il passo della Mauria (64,137\u00a0km) \u00e8 passata alla regione Friuli-Venezia Giulia che la gestisce tramite la Friuli Venezia Giulia Strade S.p.A.. In tale tratto essa mantiene il nome di strada statale in quanto \u00e8 definita di interesse nazionale a gestione regionale. Il tratto veneto rimane ancora di propriet\u00e0 dell'ANAS.\nPercorso.\nDa Carnia a Forni di Sotto.\nLa strada inizia a Carnia, frazione di Venzone, staccandosi dalla strada statale 13 Pontebbana, con la progressiva chilometrica 0+000. Supera con un ponte il fiume Fella ed entra in Carnia, nel comune di Amaro. Dopo Amaro la strada punta verso nord ed entra nella val Tagliamento, a Tolmezzo, dove si evita il centro con una variante. La strada percorre parallelamente il Tagliamento, punta verso ovest e raggiunge Villa Santina, dove si stacca la strada statale 355 di Val Degano.\nDopo Villa Santina la strada raggiunge il comune di Enemonzo e poi il comune di Ampezzo, evitando il comune di Socchieve grazie ad una nuvoa variante, a cui si pu\u00f2 giungere attraverso la vecchia strada, ora divenuta una variante terminata nel 2005. Da Ampezzo si presenta con un percorso curvilineo e inizia la salita per la Sella Corso. Scesa dalla Sella Corso entra in comune di Forni di Sotto.\nPasso della Morte.\nPrima di raggiungere Forni di Sotto la strada attraversava un tratto tortuoso, soggetto a frane, noto come passo della Morte. In tale tratto \u00e8 presente una galleria, scavata in roccia viva, con la pavimentazione in pav\u00e9. Questa galleria \u00e8 conosciuta come galleria del Passo della Morte.\nTale tratto oggi \u00e8 sostituito dalla variante costituita dalla galleria San Lorenzo, inaugurata il 16 dicembre 2008. La galleria \u00e8 lunga oltre 2\u00a0km, con singola fornice a doppio senso di circolazione, ed \u00e8 stata realizzata un'altra galleria, con funzione drenante e con lo scopo di stabilizzare la pendice entro la quale \u00e8 posta la San Lorenzo, lunga 530 metri e posta circa 30 metri sotto la sede stradale.\nDa Forni di Sotto a Santo Stefano di Cadore.\nDa Forni di Sotto la strada raggiunge Forni di Sopra, puntando prima verso ovest poi verso nord.\nDa Forni di Sopra abbandona il fiume Tagliamento e inizia la salita per il passo della Mauria, che si raggiunge con quattro tornanti. Entra in Veneto, provincia di Belluno, prima di raggiungere il passo e poi scende fino alla valle del Piave. Il primo comune che tocca \u00e8 Lorenzago di Cadore, successivamente la frazione di Pelos di Vigo di Cadore.\nSuperata Pelos incrocia la strada statale 51 bis di Alemagna e perde il diritto di precedenza che viene acquisito dalla SS 51 bis, mentre la strada statale Carnica prosegue verso nord, correndo parallela al Piave. In localit\u00e0 Treponti incrocia la strada statale 619 di Vigo di Cadore e a Cima Gogna entra in comune di Auronzo di Cadore. Prima del 31 luglio 1986, inaugurazione della galleria Comelico, la strada svoltava a sinistra e percorreva un tracciato stretto, soggetto a frane costruito nella valle del Piave, tracciato oggi abbandonato.\nOggi, dopo Cima Gogna, la SS 52 si interrompe, lasciando posto alla strada statale 48 delle Dolomiti. La SS 52 riprende quando la SS 48 \u00e8 in prossimit\u00e0 del centro abitato di Auronzo di Cadore, sullo svincolo di accesso per la galleria Comelico. Attraversata la galleria Comelico (4000 metri), la strada statale percorre un tracciato costruito nella valle del Piave, dove incrocia anche la vecchia variante ed entra in Comelico. Percorso questo tracciato la strada entra nel centro abitato di Santo Stefano di Cadore, dove si incrocia nuovamente con la strada statale 355 di Val Degano.\nDa Santo Stefano di Cadore a San Candido.\nDa Santo Stefano di Cadore percorre parallela il torrente Padola e punta verso nord. La strada statale raggiunge il comune di San Nicol\u00f2 di Comelico e attraversa le frazioni di Campitello e Lacuna.\nDopo Lacuna attraversa il ponte Mina, costruito sul torrente Padola ed entra in comune di Comelico Superiore, nella borgata di Sega Digon. Attraversata Sega Digon, supera un tornante ed entra a Candide, sede comunale del comune di Comelico Superiore. Superata Candide entra a Dosoledo, dove incrocia la strada statale 532 del Passo di Sant'Antonio per Padola.\nDa Dosoledo, la strada sale verso il passo di Monte Croce di Comelico. Scesa dal passo la strada entra in val Pusteria, in Alto Adige. La strada entra in comune di Sesto, toccando prima Moso e poi il capoluogo. Superata Sesto inizia il tratto conclusivo della strada che termina a San Candido, innestandosi nella strada statale 49 della Pusteria.\nLavori e progetti.\nPer quanto riguarda il tratto veneto, nel 2011 l'ANAS ha inserito nel suo progetto triennale la costruzione di una variante costituita da una galleria per evitare l'attraversamento di due ponti costruiti sul fiume Piave (si trovano nel tratto tra la galleria Comelico e Santo Stefano di Cadore), che erano stati oggetto di un recente consolidamento, in quanto costruiti in periodo di guerra.\nDiramazioni.\nStrada statale 52 bis Carnica.\nLa \"strada statale 52 bis Carnica\" (SS 52 bis) \u00e8 una strada statale italiana di confine di stato. Si dirama dalla strada statale 52 Carnica a Tolmezzo, punta verso nord correndo parallela al torrente But e tocca le frazioni di Imponzo e Cadunea.\nA Cedarchis entra in comune di Arta Terme e tocca anche il suo capoluogo. Superatolo entra brevemente in comune di Sutrio e poi in comune di Paluzza, dove incrocia la strada statale 465 della Forcella Lavardet e di Valle San Canciano.\nIntanto la strada tocca diverse frazioni del comune di Paluzza e poco dopo la frazione di Timau inizia la salita per il passo di Monte Croce Carnico, dove entra in Austria innestandosi nella Bundesstra\u00dfe 110 (Plockenpass-Bundesstra\u00dfe). \u00c8 una delle arterie friulane ancora di propriet\u00e0 dell'ANAS."}
{"id": "646628", "revid": "2184720", "url": "https://it.wikipedia.org/wiki?curid=646628", "title": "MUSMA", "text": " \nIl MUSMA (Museo della scultura contemporanea Matera) \u00e8 un museo italiano situato a Matera e dedicato alla scultura. \u00c8 stato inaugurato nel 2006 ed ha sede nel Palazzo Pomarici, sulla parte pi\u00f9 alta del rione dei Sassi.\nDescrizione.\nOspita circa 270 opere di 200 artisti diversi, tra i quali Kengiro Azuma, Duilio Cambellotti, Pietro Consagra, Pericle Fazzini, Luigi Guerricchio, Emilio Isgr\u00f2, Giacomo Manz\u00f9, Jos\u00e9 Ortega e Arnaldo Pomodoro ."}
{"id": "646629", "revid": "1305772", "url": "https://it.wikipedia.org/wiki?curid=646629", "title": "SS52", "text": ""}
{"id": "646630", "revid": "1745361", "url": "https://it.wikipedia.org/wiki?curid=646630", "title": "Sir Gareth", "text": "Sir Gareth \u00e8 uno dei Cavalieri della Tavola Rotonda del ciclo arturiano. \u00c8 figlio di Lot e Morgause, sorellastra di Re Art\u00f9.\nNella leggenda Gareth giunge al castello di Camelot sotto mentite spoglie travestendosi da inserviente delle cucine. Qui incontra Kay, che lo disprezza a ogni occasione e lo soprannomina \"Beaumains\" (\"Belle manine\" o in italiano chiamato \"Bellamano\"), poich\u00e9 Gareth si rifiuta di rivelargli il suo vero nome. Qui i cavalieri Galvano e Lancillotto lo accoglieranno senza conoscerlo, e quest'ultimo lo far\u00e0 cavaliere.\nGareth si offre di andare in aiuto di Lynette (Leonetta o Lyonette), una damigella giunta a Camelot per chiedere soccorso a Lancillotto per conto di sua sorella, tenuta in ostaggio dal Cavaliere Rosso delle Terre Rosse. Viene accompagnato nella sua missione dal nano Melot che conosce la sua vera identit\u00e0.\nPoich\u00e9 anche Lynette crede che Gareth sia un aiutante delle cucine, lo deride continuamente. Lungo il tragitto Gareth sconfigge il forte Sir Perarde, il Cavaliere Nero, prendendogli armatura e cavallo. Poi si incontra con Sir Pertolope, il Cavaliere Verde, che lo scambia erroneamente per suo fratello, il Cavaliere Nero. Lynette rivela per\u00f2 al Cavaliere Verde che quel cavaliere \u00e8 in realt\u00e0 nient'altro che Beaumains, un aiutante delle cucine, e gli chiede di sbarazzarsi di lui in suo nome. Tuttavia Gareth sconfigge anche il Cavaliere Verde e gli risparmia la vita in cambio dei suoi servigi. In seguito Gareth sconfigge allo stesso modo Sir Perymones (a volte indicato come il Cavaliere Rosso, da non confondere con il Cavaliere Rosso delle Terre Rosse) e Sir Persaunte (Persant di Inde), il Cavaliere Indaco, che giureranno entrambi di servirlo. Lynette finalmente si accorge del valore di Gareth per la sua calma accettazione dei suoi scherni, qualit\u00e0 indiscutibilmente propria solo di un cavaliere, e capisce di trovarsi di fronte a un vero paladino e non a un inserviente di cucina.\nGareth giunge infine nel castello di Lyonesse, dove ella \u00e8 minacciata da Sir Ironside, Cavaliere Rosso delle Terre Rosse. Il giovane Gareth lotta con lui per un giorno intero e alla fine ha la meglio, nonostante il suo avversario possieda la forza di sette uomini. Inizialmente Gareth ha intenzione di uccidere Sir Ironside, poich\u00e9 costui ha ucciso tutti i precedenti cavalieri venuti in soccorso di Lyonesse. Tuttavia il Cavaliere Rosso rivela a Gareth di avere ucciso quei cavalieri perch\u00e9 quella era l'unica maniera di attirare l'attenzione di Lancillotto dopo aver giurato alla sua amata di ucciderlo. A seguito di queste rivelazioni Gareth lo risparmia, facendogli giurare di servirlo e di andare alla corte di Art\u00f9 per chiedere perdono a Lancillotto.\nSuccessivamente, e a dispetto di alcune traversie, Gareth sposa Lyonesse e uccide Re Datis di Toscana.\nQuando Agravaine insieme a Mordred decide di rivelare ad Art\u00f9 le varie tresche amorose tra Lancillotto e Ginevra, Gareth si pronuncia contrario a ci\u00f2 schierandosi con i fratelli Galvano e Gaheris sconsigliando agli altri due di farlo. Quando Agravaine rimane ucciso da Lancillotto e Mordred ferito rivela la verit\u00e0 ad Art\u00f9, egli incarica Galvano, Gaheris e appunto Gareth di sorvegliare Ginevra condannata sul rogo. Galvano si rifiuta, perch\u00e9 anche se piange Agravaine nutre ancora amore per Lancillotto, Gareth e Gaheris anche se a malincuore accettano e per protestano si recano al rogo disarmati. Lancillotto qui si butter\u00e0 nella mischia non prestando attenzione a chi colpisce e uccide i due fratelli.\nLa leggenda \u00e8 stata reinterpretata da molti scrittori e poeti, la versione pi\u00f9 nota \u00e8 quella di Alfred Tennyson negli \"Idilli del re\", dove Gareth non si unisce in matrimonio con Lyonesse ma con Lynette. Theodore Goodridge Roberts scrisse il racconto breve \"For To Achieve Your Adventure\", nel quale Lynette sa di mandare Gareth in un tranello, e le sue derisioni sono un modo di scoraggiare il cavaliere per proteggerlo; nella novella di Vera Chapman \"The King's Damosel\" \"La damigella del re\", troviamo una completa versione della vita di Lynette."}
{"id": "646631", "revid": "73537", "url": "https://it.wikipedia.org/wiki?curid=646631", "title": "Kampuchea", "text": ""}
{"id": "646632", "revid": "2128848", "url": "https://it.wikipedia.org/wiki?curid=646632", "title": "Cane da pastore dell'Asia centrale", "text": "Il cane da pastore dell'Asia centrale \u00e8 una razza canina molossoide di origine russa riconosciuta dalla FCI. L'abilit\u00e0 speciale del cane \u00e8 tornare sempre dal suo padrone. La maggior parte degli esemplari di questa razza si trova in Russia. La razza \u00e8 stata creata nella ex-URSS partendo da cani di razza Alabai, Tobet e Torkuz, rispettivamente provenienti dal Turkmenistan, Kazakistan e Uzbekistan; le tre razze sono molto simili tra loro per le caratteristiche fisiche e funzionali dei soggetti.\nI soggetti di questa razza si caratterizzano per una spiccata territorialit\u00e0, un'alta capacit\u00e0 di protezione dei beni affidati loro, una grande protezione per i bambini e un notevole rispetto per le persone anziane.\nIn russo \u00e8 chiamato \u0441\u0440\u0435\u0434\u043d\u0435\u0430\u0437\u0438\u0430\u0442\u0441\u043a\u0430\u044f \u043e\u0432\u0447\u0430\u0440\u043a\u0430 Sredneaziatskaja ov\u010darka (IPA: ) che significa \"cane pastore dell'Asia centrale\".\nStoria.\nOrigini.\nLa razza origin\u00f2 in tempi molto antichi dall'archetipo razziale dei \"molossoidi\", un grande cane da montagna selezionato in epoca protostorica nel Medioriente (fond. nella Mezzaluna Fertile), dove la nascente pastorizia aveva evidenziato la necessit\u00e0 di selezionare un grosso cane difensore del gregge, evolutosi durante l'Et\u00e0 del ferro come cane da guerra/palazzo nelle prime grandi civilt\u00e0 (assiri, babilonesi, ittiti, egizi). Dalla Mesopotamia, il molossoide si diffuse nell'antico impero persiano e da l\u00ec al Caucaso, all'India ed a tutti i paesi tra le pendici indo-pakistane dell'Himalaya (Tibet, Nepal, Bhutan, ecc.) e le steppe mongoliche, originando diversi ceppi locali: tutti cani accomunati da una certa tipologia caratteriale (forte, dominante, territoriale e protettiva verso la famiglia umana) ma con varianti morfologiche dovute alle diversit\u00e0 climatiche e del territorio.\nNelle regioni degli attuali Turkmenistan, Kazakistan, Uzbekistan e nella Valle del Pamir, l'antico molossoide origin\u00f2 numerose varianti locali tutte molto simili, oltre che caratterialmente, anche morfologicamente: Alabai, Tobet e Torkuz. Cani utilizzati in battaglia quanto nella difesa degli accampamenti ma soprattutto nella difesa delle greggi contro gli attacchi di lupi, orsi, tigri e leopardi.\nAl tempo del ex-URSS, la polizia sovietica ha avviato una selezione, partendo dalle forme aborigene di Turkmenistan e Tagikistan, di un imponente cane da guardia da utilizzarsi per la perlustrazione dei confini e nelle operazioni di pattugliamento.\nDescrizione.\nCane di taglia grande, di struttura forte e rustica, con ossatura robusta.\nIl cranio \u00e8 assai largo, stop poco evidente. Gli occhi sono piccoli, scuri e rotondi, distanziati tra loro. Le orecchie sono triangolari e pendenti, solitamente amputate.\nLa coda \u00e8 lunga e a forma di falce. Viene tradizionalmente amputata corta. Il pelo \u00e8 folto, duro, liscio, con sottopelo lanoso e fitto. Tutti i colori sono ammessi.\nCarattere.\nPer via della severa selezione naturale, avvenuta nel corso di millenni in condizioni e luoghi ostili, ha sviluppato un carattere forte e indipendente. Sostanzialmente equilibrato, \u00e8 un ottimo guardiano e difensore che non richiede addestramento. Impavido e fulmineo nella reazione alla minaccia di pericolo. In famiglia \u00e8 affidabile e affettuoso con tutti i membri del branco umano. Richiede comunque una grande attenzione che gli faccia sentire sempre forte e saldo il rapporto con il suo umano di riferimento. Di importanza fondamentale \u00e8 la socializzazione nel primo anno di vita con tutto ci\u00f2 che sia la vita quotidiana (rumori, gente, animali) e soprattutto altri cani. Non si deve commettere l'errore di non farlo stare a contatto con questi ultimi.\nStandard.\nLo standard del Pastore dell'Asia centrale della FCI \u00e8 stato redatto il 31/01/89 n. 335, sono ammesse le prove CACIB ma non le prove da lavoro.\nCure.\nSi tratta di un cane molto rustico: il suo mantello non necessita di essere spazzolato e per quanto riguarda l'alimentazione \u00e8 bene assicurare pasti abbondanti e riccamente proteici. Si deve comunque controllare la nutrizione durante la crescita del cucciolo perch\u00e9 si potrebbero verificare casi di mal crescita delle ossa con il sorgere di displasie varie sia al gomito che all'anca. Nessun problema se si vuole far dormire il cane all'aperto: da secoli \u00e8 abituato ai climi pi\u00f9 rigidi e non ha difficolt\u00e0 a tollerare temperature invernali anche vicine a -20 \u00b0C.\nConsigli.\n\u00c8 innanzitutto un cane da guardia assolutamente affidabile ma non \u00e8 adatto a persone inesperte, se non disponibili ad accettare consigli per la sua educazione."}
{"id": "646641", "revid": "21079", "url": "https://it.wikipedia.org/wiki?curid=646641", "title": "Matrice semidefinita negativa", "text": ""}
{"id": "646644", "revid": "31789", "url": "https://it.wikipedia.org/wiki?curid=646644", "title": "Stampa a caratteri mobili", "text": "La stampa a caratteri mobili \u00e8 una tecnica di stampa basata sull'uso di elementi mobili per riprodurre testi su un supporto di carta. In Europa questa tecnica fu introdotta dal tedesco Johannes Gutenberg negli anni 1453-55 mentre in Asia esisteva fin dal 1041 circa, grazie alla tecnica dell'inventore cinese Bi Sheng. \nIl procedimento di stampa.\nPer quanto riguarda l'Europa, la lega tipografica di Gutenberg era formata da piombo, antimonio e stagno, raffreddava velocemente e resisteva bene alla pressione esercitata dalla stampa. La macchina usata per la stampa era derivata dalla pressa a vite impiegata per la produzione del vino: essa permetteva di applicare efficacemente e con pressione uniforme l'inchiostro sulla pagina.\nLa tecnica tipografica di Gutenberg consisteva nell'allineare i singoli caratteri in modo da formare una pagina, che veniva cosparsa di inchiostro e pressata su un foglio di carta. L'innovazione stava nella possibilit\u00e0 di riutilizzare i caratteri. Con la tecnica precedente, cio\u00e8 la xilografia (da cui il torchio xilografico), le matrici di stampa venivano ricavate da un unico pezzo di legno, che poteva essere impiegato solo per stampare sempre la stessa pagina, finch\u00e9 non si rompeva la matrice, cosa che accadeva molto spesso. \nQuesta tecnica si rivel\u00f2 di gran lunga migliore rispetto ai procedimenti tradizionali e si diffuse in pochi decenni in tutta Europa: solo 50 anni dopo erano stati stampati gi\u00e0 titoli per una tiratura complessiva superiore ai 12 milioni di copie. Il primo testo fu la Bibbia a 42 linee, cio\u00e8 42 righe per pagina, con il testo stampato su due colonne. I libri stampati con la nuova tecnica tra il 1453-55 e il 1500 vengono chiamati incunaboli.\nStoria.\nL'invenzione dei caratteri mobili.\nCina e Corea.\nI caratteri mobili furono inventati in Cina durante la dinastia Song intorno all'anno 1041 da Bi Sheng. I caratteri di Bi Sheng (incisi nella porcellana, induriti nel fuoco e assemblati in resina) non si prestavano tuttavia per la stampa in larghe quantit\u00e0 a causa della loro fragilit\u00e0. Il funzionario Wang Zhen (attivo fra il 1290 e il 1333) miglior\u00f2 il sistema di Bi Sheng introducendo caratteri mobili incisi nel legno. Successivamente, la stampa a caratteri mobili fu sviluppata in Cina e in Corea verso il 1490 con la realizzazione di caratteri di bronzo da parte del tipografo Hua Sui (1439-1513).\nI primi libri noti per essere stati stampati con caratteri in lega metallica apparvero in Corea durante la dinastia Goryeo. Nel 1234 fu pubblicata una serie di libri rituali, \"Sangjeong Gogeum Yemun,\" compilata da Choe Yun-ui. Purtroppo questi libri non sono sopravvissuti. Ad oggi il libro pi\u00f9 antico esistente al mondo ad essere stato stampato in caratteri mobili metallici \u00e8 il \"Jikji\", un libro sul buddhismo coreano stampato in Corea nel 1377. \nLa stampa a caratteri mobili in metallo inventata in Corea differiva dalla stampa europea nei materiali utilizzati per il tipo, il punzone, la matrice, lo stampo e nel metodo di pressione. Si sono sollevati dibattiti e speculazioni accademiche sul fatto che la stampa a caratteri mobili orientale si possa essere diffusa in Europa tra la fine del XIV secolo e l'inizio del XV secolo.\nIn Europa.\nIn Occidente la stampa a caratteri mobili in metallo fu inventata dall'orafo tedesco Johannes Gutenberg a Magonza. Il primo libro stampato da Gutenberg con la nuova tecnica fu la \u00abBibbia a 42 linee\u00bb (1453-55); il testo utilizzato fu quello della \"Vulgata,\" la bibbia latina tradotta dal greco da san Gerolamo nel V secolo. In tre anni ne furono prodotte 180 copie, 48 delle quali sono arrivate fino a noi. Quaranta copie furono stampate su pergamena e 140 su carta di canapa importata dall'Italia. A differenza delle stampe a caratteri mobili in Oriente, il sistema di stampa a caratteri mobili di Gutenberg vide fin da subito una rapida diffusione in tutta Europa, tanto che nel 1480 erano presenti nel continente ben 110 macchine da stampa, 50 delle quali in Italia.\nCon il procedimento ideato da Gutenberg, testi di qualsiasi natura potevano essere pubblicati in modo pi\u00f9 veloce, economico e in maggiore quantit\u00e0. La stampa a caratteri mobili diede un contributo decisivo alla diffusione del libro. A sua volta, la diffusione del libro cre\u00f2 un nuovo settore di attivit\u00e0 economica, quello dell'editoria.\nSecondo molti teorici delle scienze della comunicazione si apr\u00ec cos\u00ec una nuova epoca dello sviluppo della comunicazione umana: questa rivoluzione \u00e8 stata analizzata particolarmente da Vil\u00e9m Flusser o da Marshall McLuhan nel saggio \"\".\nLa diffusione della stampa a caratteri mobili in Europa.\nUna dopo l'altra, in tutte le principali citt\u00e0 europee nacquero delle officine di stampa (Colonia: 1466, Roma: 1467, Venezia: 1469, Parigi e Napoli: 1470, Segovia: 1472, Cracovia: 1473, Valencia: 1474, Londra: 1477). Gi\u00e0 nel 1480 in Germania e in Italia vi erano stamperie in ben 40 citt\u00e0; i due Paesi sono considerati i principali centri editoriali in termini di quantit\u00e0 e di qualit\u00e0. Secondo una stima, alla fine del XV secolo vi erano almeno mille torchi da stampa disseminati in 200 citt\u00e0 europee. Secondo Elizabeth Eisenstein, nei primi 50 anni dopo l'invenzione gutenberghiana furono stampati otto milioni di libri nelle diverse lingue europee. Dai torchi uscivano volumi di differenti tipologie: testi antichi di diritto, libri di medicina, messali finemente decorati e libri liturgici, classici della letteratura latina, testi universitari, opuscoli d'occasione, fogli volanti e testi sui pi\u00f9 vari argomenti, sia in latino che in volgare.\nNel 1470 Jean Heynlin costru\u00ec una pressa a Parigi. Nel 1472 Johannes Parix stamp\u00f2 a Segovia il \"Sinodal de Aguilafuente\" per il vescovo Arias D\u00e1vila. Nel 1473 a Cracovia Kasper Straube pubblic\u00f2 l\"'Almanach cracoviense ad annum 1474\". Nel 1476 una pressa fu montata in Inghilterra da William Caxton. Alla fine del XV secolo l'uso della stampa era gi\u00e0 diffuso in tutta l'Europa occidentale. Le biblioteche si arricchirono di copie. I libri circolarono e favorirono il confronto delle opinioni. Ai libri stampati affidarono le loro idee grandi scienziati come Copernico (1473-1543).\nNella seconda met\u00e0 del XVII secolo si diffuse la distinzione tra la lettera 'V' e la lettera 'U' per favorire la lettura dei testi.\nIn Italia.\nDiffusione.\nCon non meno di edizioni nel XV secolo e nel XVI, tenendo conto solo delle edizioni giunte fino a noi, l'Italia ebbe un ruolo principale nella prima et\u00e0 della stampa. Il primo libro stampato fuori della Germania fu realizzato nel monastero di Santa Scolastica a Subiaco (tra Lazio e Abruzzo). Fu opera di Conrad Sweynheym e Arnold Pannartz (il primo della diocesi di Magonza e il secondo di quella di Colonia). Giunti nella penisola nel 1464, tra il 1465 e il 1467 pubblicarono: un Donato minore ovvero \"Donatus pro puerulis\" (una grammatica latina per fanciulli, ora disperso), il \"De oratore\" di Cicerone, il \"De Civitate Dei\" di Sant'Agostino e tre opere di Lattanzio: tutti con una tiratura di 275 copie.\nIl carattere delle edizioni stampate \u00e8 denominato \"sublacense\": le minuscole sono semigotiche, mentre le maiuscole sono ispirate alla scrittura epigrafica latina. Questa novit\u00e0 fu esclusivamente italiana: i due tipografi non la importarono dalla Germania, ma la introdussero dopo aver visto, sui muri del monastero, antiche epigrafi romane e dopo aver letto, nella libreria del monastero, manoscritti di epoche molto anteriori alla loro. Nello stesso periodo veniva impiantata la prima stamperia a Roma, ma non si \u00e8 conservato nessun incunabolo romano anteriore al 1467. Di certo i primi stampatori furono tedeschi. Nel 1470 apparvero, sempre nell'Urbe, le prime opere di quello che \u00e8 considerato il primo tipografo italiano: Giovanni Filippo De Lignamine. Nel 1471 Papa Paolo II fece riprodurre a stampa la bolla con cui preannunciava il VII Giubileo del 1475. Fu il primo documento pontificio a stampa.\nNel 1470 Johannes Numeister, allievo di Gutenberg, stamp\u00f2 a Foligno il \"De bello Italico adversus Gothos\" dell'umanista Leonardo Bruni. Sempre nel 1470 a Venezia fu stampato da Vindelino il primo libro in volgare italiano con data certa: il \"Canzoniere\" e i \"Trionfi\" di Francesco Petrarca. L'11 aprile 1472 a Foligno fu finita di stampare da Numeister e da Evangelista Angelini la \"Divina Commedia\". Sempre nel 1472 Jacopo da Fivizzano stamp\u00f2 nella sua citt\u00e0 d'origine le Opere di Virgilio. Il primo libro al mondo stampato in greco con data certa apparve a Milano nel 1476: fu una grammatica della lingua (\u1f18\u03c1\u03c9\u03c4\u03ae\u03bc\u03b1\u03c4\u03b1, \"Erot\u00e9mata\" di Costantino Lascaris). L'Italia detiene il primato anche della prima opera stampata con caratteri arabi: nel 1514 usc\u00ec a Fano il \"Kit\u0101b \u1e63al\u0101t al\u2010saw\u0101'\u012b\" o \"Horologium breve\", ad opera del tipografo Gregorio de' Gregori.\nUna pressa come quella di Gutenberg venne impiantata a Venezia nel 1469. Nel 1500 vi erano a Venezia ben 417 stampatori. La Serenissima in questo senso fu una citt\u00e0 molto fertile, anche grazie a personaggi come Aldo Manuzio (le cui edizioni, denominate \"aldine\", sono ancora oggi molto pregiate), Francesco Marcolini da Forl\u00ec ed altri. A Roma, durante gli anni 1467-1500 furono stampati titoli. Nel complesso, delle 110 tipografie europee in attivit\u00e0 nel 1480, una cinquantina erano attive in Italia, una trentina in Germania, 9 in Francia, 8 in Spagna e le restanti negli altri Paesi del continente.\nIl primato veneziano.\nL'inizio dell'editoria veneziana \u00e8 fatto risalire solitamente al 18 settembre 1469 quando il governo della Serenissima concesse al tedesco Giovanni da Spira un privilegio di stampa della durata di cinque anni. In breve tempo, in considerazione dell'elevata domanda, l'autorizzazione fu estesa anche a tipografi non tedeschi. Il primo non tedesco ad avviare una stamperia a Venezia fu il francese Nicolas Jenson nel 1470. Ciascun tipografo adott\u00f2 un particolare contrassegno detto \"marca\", per identificare ciascuna copia stampata.\nA Venezia giunsero stampatori anche da varie regioni italiane. Nel 1490 si stabil\u00ec nella citt\u00e0 lagunare Aldo Manuzio, il quale ide\u00f2 i canoni del libro moderno; nello stesso periodo approd\u00f2 in laguna Ottaviano Petrucci, l'inventore della stampa musicale a caratteri mobili. Sin dagli inizi del XVI secolo Venezia divenne la citt\u00e0 europea pi\u00f9 importante per il settore dell'editoria. Il suo primato in Italia e nel mondo era assoluto: nel decennio 1541-1550 furono stampati nella citt\u00e0 lagunare quasi il 62% dei titoli italiani e il 50% di tutti i libri stampati in Europa.\nCi\u00f2 fu possibile grazie ad alcuni fattori come il vasto contesto di libert\u00e0 civili, l'estesissima rete commerciale della Serenissima, l'impiego della carta prodotta dalle cartiere poste lungo il Piave, il Brenta e presso il lago di Garda, il relativamente alto tasso di alfabetizzazione della popolazione maschile e la grande disponibilit\u00e0 di capitali a disposizione dei nobili veneziani. Venezia, grazie a ci\u00f2, ottenne diversi primati, come la stampa del primo libro in armeno (\"\u0548\u0582\u0580\u0562\u0561\u0569\u0561\u0563\u056b\u0580\u0584\", \"Libro del venerd\u00ec\", 1512), in cirillico bosniaco (\"Ofi\u010dje svete dieve Marie\" traslitterato in lettere latine, \"Ufficio della Vergine Maria\"), oltre che la realizzazione delle prime edizioni a stampa della Bibbia rabbinica (Daniel Bomberg, 1516-17), del Talmud (Bomberg, 1520-23) e del Corano (Paganino Paganini, 1538). \nIl primato veneziano, offuscato solo a met\u00e0 del Cinquecento a causa della Controriforma, che costrinse molti editori a trasferirsi nell'Europa del nord, riprese vigore nella seconda met\u00e0 del secolo e rimase tale sostanzialmente fino al tardo Settecento.\nLa diffusione della stampa a caratteri mobili in Oriente.\nPer quanto riguarda le colonie portoghesi in Asia, i conquistatori compresero subito l'utilit\u00e0 del libro a stampa, soprattutto per quanto riguarda l'opera di evangelizzazione. I primi caratteri esotici vennero fusi in Occidente a Lisbona nel 1539-40, destinati ai ragazzi \"Etiopi, Persiani, Indiani, al di qua e al di l\u00e0 del Gange\". Inoltre, pratica usuale consisteva nel far accompagnare i primi esploratori da carichi di libri. Nell'India portoghese per\u00f2 contatti con i letterati di origine ind\u00f9 si ebbero solo all'inizio del XVII secolo. Inoltre, le opere stampate dal 1557 furono solo catechismi e libri di preghiera, utili appunto per l'evangelizzazione della popolazione nativa. \nQuando i portoghesi giunsero in Cina (nel 1513) e nel Giappone (verso il 1542) la situazione era diversa perch\u00e9 qui trovarono l'arte autoctona della xilografia (incisione in legno). Va ascritto ai Gesuiti e non ai conquistatori portoghesi il merito di aver esportato in Estremo oriente la nuova arte tipografica da poco sviluppatasi in Europa. In Giappone, durante il \"Secolo cristiano\" (cio\u00e8 il periodo che intercorre dal 1549 al 1644), furono stampate una ventina di opere di vari argomenti le quali, nella storia della letteratura, hanno la stessa importanza delle prime trascrizioni delle opere buddiste dal sanscrito al cinese. Ampiamente studiate ed analizzate dagli eruditi in cerca di sfumature dialettali, di modifiche della terminologia e della grammatica giapponese sotto l'influsso del pensiero europeo. Furono molti gli adattamenti in cinese, vietnamita, coreano, indiano delle opere occidentali. Nello specifico dai , insieme alle opere xilografiche nelle lingue europee (si ha notizia di una decina di esse), venne sviluppata una biblioteca cinese a stampa xilografica.\nIl primo ad adattare opere cristiane alla lingua cinese fu Michele Ruggieri (considerato il primo sinologo europeo). Ancora pi\u00f9 noto \u00e8 padre Matteo Ricci. Costui, dopo aver dedicato alcuni anni allo studio del cinese, parlato e scritto dai letterati dell'impero, cominci\u00f2 il lavoro di traduzione su opere letterarie e scientifiche. Fu solo grazie al suo successore, Nicolas Trigault e al suo confratello Johann Schreck, un ex medico, con la collaborazione del cardinale Federico Borromeo (fondatore della Biblioteca Ambrosiana di Milano) che un ingente numero di volumi giunsero a Pechino. Col tempo il fondo librario si arricch\u00ec di numerose altre opere, frutto di donazioni. Attualmente il fondo \u00e8 costituito da oltre quattromila opere, tra cui alcuni incunaboli, conservati nella Biblioteca di Pet'ang a Pechino. Questa biblioteca doveva essere uno strumento di trasmissione in lingua cinese della pi\u00f9 alta cultura occidentale di ogni branca del sapere. Primo tra tutti a riuscire in ci\u00f2 fu il tedesco Adam Schall von Bell che, insieme ad un letterato cinese, riusc\u00ec a pubblicare un'enciclopedia matematica e scientifica in cento volumi. \nA seguito dello scioglimento della Compagnia di Ges\u00f9 nel 1773, non si ebbero pi\u00f9 nuove pubblicazioni. Dopo la Rivoluzione francese (1789) e le guerre napoleoniche (1802-1815) i contatti tra Occidente e Oriente si interruppero. \nSolo nel XIX secolo il Giappone e, nel XX la Cina ripresero il cammino interrotto.\nNel resto del mondo (India, America).\nLa stampa a caratteri mobili fu portata in India dai missionari portoghesi. Furono i gesuiti ad impiantare il primo torchio da stampa nel subcontinente, a Goa (1556). \nNelle Americhe, scoperte da Cristoforo Colombo nel 1492, l'introduzione della stampa fu ancora pi\u00f9 rapida: una pressa tipografica fu impiantata a Citt\u00e0 del Messico nel 1544 (o forse nel 1539) dall'italiano Giovanni Paoli (pi\u00f9 noto col nome ispanizzato di Juan Pablos). Il primo ad utilizzare un torchio da stampa in Nord America fu Stephen Daye nel 1637 in Massachusetts. Nel 1640 stamp\u00f2 a Cambridge il \"Bay Psalm Book\", il primo libro stampato nell'America britannica.\nPer lungo tempo la produzione di libri a stampa interess\u00f2 solamente gli europei residenti nelle colonie asiatiche o americane. \nIl rifiuto islamico.\nI religiosi islamici dell'Impero ottomano, che allora governava la maggior parte del mondo musulmano, rifiutarono risolutamente questa invenzione. A Costantinopoli il primo libro, l\"Arba'ah Turim\" di Yaakov ben Asher, fu stampato in caratteri ebraici da Da\u1e7fid Na\u1e25mia\u015b nel 1493, mentre soltanto nel 1727 il sultano Ahmed III concedette al tipografo \u0130brahim M\u00fcteferrika l'autorizzazione di stampare in caratteri arabi, limitata a opere di argomento non religioso.\nAl Cairo il primo tentativo di stabilire una tipografia fu fatto dal 1557 al 1562 da Eliezer Soncino, trasferitosi da Costantinopoli: le uniche prove della sua attivit\u00e0 sono i frammenti di due libri, \"Pitron Halomot\" (\"L'interpretazione dei sogni\") e \"Refu'ot ha-Talmud\" (\"I rimedi medicinali del Talmud\"), ritrovati nella Geniza del Cairo. Dopo due secoli, nel 1740 una sola opera, \"Chok l'Yisrael\", fu stampata al Cairo da Avraham Yatom. Nel 1798 durante la Campagna d'Egitto di Napoleone fu impiantata la prima tipografia che stamp\u00f2 anche in caratteri arabi; i religiosi docenti all'universit\u00e0 al-Azhar, per\u00f2, distrussero la macchina da stampa e ne gettarono i pezzi nel porto di Abukir ad Alessandria."}
{"id": "646647", "revid": "767487", "url": "https://it.wikipedia.org/wiki?curid=646647", "title": "Cartoline (romanzo)", "text": "Cartoline (Postcards nell'originale inglese) \u00e8 un romanzo pubblicato da Annie Proulx nel 1992 che ci offre lo spaccato di quarant'anni di vita (dal secondo dopoguerra agli anni ottanta) in un'America rurale di una famiglia, i Blood, agricoltori nel Vermont.\nTrama.\nUn omicidio involontario fa scattare la molla in Loyal (uno dei figli) per un radicale cambiamento di vita: egli abbandona la casa paterna e si d\u00e0 all'errabondaggio da una costa all'altra degli \"States\", vivendo alla giornata. Loyal vivr\u00e0 innumerevoli avventure, tra il fantastico e il tragico, e non far\u00e0 mai pi\u00f9 ritorno a casa.\nDurante il periodo del suo vagare, durato quarant'anni, Loyal spedisce, ogni anno, una cartolina alla sua famiglia. Nel frattempo, anche nel Vermont, come dappertutto, l'America \u00e8 invasa dai cambiamenti: il movimento hippy, le catene di fast food, il rock.\nE, sulla stessa scia, anche la famiglia Blood \u00e8 cambiata.\nLa storia degli Stati Uniti d'America e le vicende personali dei personaggi, microstoria e macrostoria procedono parallelamente, come se ognuna facesse da sfondo all'altra."}
{"id": "646654", "revid": "124073208", "url": "https://it.wikipedia.org/wiki?curid=646654", "title": "Numero di Pisot-Vijayaraghavan", "text": "In matematica, con numero di Pisot-Vijayaraghavan (detto anche \"numero di Pisot\" oppure \"numero PV\") si indica un intero algebrico \u03b1 che \u00e8 reale e maggiore di formula_1, ma tale che i suoi elementi coniugati sono tutti minori di formula_1 in valore assoluto.\nSe ad esempio formula_3 \u00e8 un irrazionale quadratico, esso ha un unico coniugato formula_4, ottenuto cambiando il segno della radice quadrata in formula_3 da\ncon formula_7 and formula_8 entrambi interi oppure entrambi la met\u00e0 di un numero dispari, si ottiene il coniugato\nIn questo caso si hanno le due condizioni\nche sono soddisfatte dal numero aureo formula_12. Abbiamo infatti\nNel caso i coniugati siano non maggiori di formula_1, e uno di essi abbia valore assoluto esattamente formula_1, il numero \u00e8 detto numero di Salem.\nLe caratteristiche generali per i numeri di Pisot sono state studiate inizialmente da G. H. Hardy in relazione a un problema di approssimazione diofantea. Il suo lavoro \u00e8 stato proseguito da Tirukkannapuram Vijayaraghavan (30 novembre 1902 - 20 aprile 1955), un matematico indiano della regione del Madras che si trasfer\u00ec a met\u00e0 degli anni venti per lavorare con Hardy. Le stesse condizioni appaiono anche in alcuni problemi sulle serie di Fourier, e vennero studiate da Charles Pisot. Il nome usato comunemente per riferirsi a questi numeri deriva da entrambi gli autori.\nI numeri di Pisot-Vijayaraghavan possono essere usati per generare quasi-interi: la potenza formula_17-sima di un numero di Pisot \"si avvicina a un intero\" al tendere di formula_17 ad infinito. Ad esempio, si considerino le potenze di formula_12: abbiamo formula_20, e l'effetto pu\u00f2 essere ancora pi\u00f9 pronunciato per i numeri di Pisot-Vijayaraghavan generati da equazioni di grado superiore.\nQuesta propriet\u00e0 deriva dal fatto che per ogni formula_17 la somma delle potenze n-sime di un intero algebrico formula_22 e dei suoi coniugati \u00e8 un numero intero. Se formula_22 \u00e8 un numero di Pisot, le potenze formula_17-sime degli altri coniugati tendono a formula_25 per formula_17 che tende a infinito.\nIl pi\u00f9 piccolo numero di Pisot-Vijayaraghavan \u00e8 la radice reale dell'equazione formula_27: questo numero (approssimativamente 1,324718) \u00e8 noto anche come \"numero plastico\". \"Numero d'argento\" invece \u00e8 la soluzione positiva dell'equazione di secondo grado\nuguale al numero irrazionale algebrico formula_29.\nVi sono infiniti numeri di Pisot-Vijayaraghavan: il punto di accumulazione di valore minimo \u00e8 il rapporto aureo formula_30.\nTabella dei numeri di Pisot.\nEcco i 38 numeri di Pisot minori di 1,618, in ordine crescente."}
{"id": "646665", "revid": "944090", "url": "https://it.wikipedia.org/wiki?curid=646665", "title": "Alessandro Terracini", "text": "Biografia.\nFratello del linguista Benvenuto Aronne Terracini, comp\u00ec tutti gli studi nella sua citt\u00e0 natale, laureandosi brillantemente in Matematica nel 1911.\nDopo la Prima guerra mondiale divent\u00f2 docente di Geometria analitica nel 1924 all'Universit\u00e0 degli Studi di Catania, venendo poi chiamato l'anno successivo alla cattedra dell'Universit\u00e0 degli Studi di Torino, dove rimase fino al 1938, quando dovette emigrare in Argentina a causa delle persecuzioni antisemite. Nella Facolt\u00e0 di Ingegneria di San Miguel de Tucum\u00e1n fond\u00f2 la \"Revista de Matem\u00e1tica y F\u00edsica Te\u00f3rica\" cui collabor\u00f2, tra gli altri, Albert Einstein. Tornato in Italia nel 1948, venne nominato professore emerito nel 1962.\nSocio dell'Accademia Nazionale dei Lincei, dell'Accademia delle Scienze di Torino, ricevette numerosi riconoscimenti scientifici in Italia ed all'estero. \nPer le sue qualit\u00e0 di studioso e di uomo fu eletto per sei anni vice-presidente dell'UMI e per altri sei anni (1958-1963) ne fu il Presidente.\nNotevoli sono stati i contributi di Terracini nel campo della geometria analitica, dell'algebra, della geometria proiettiva differenziale ed i suoi studi sull'incidenza degli spazi tangenti delle variet\u00e0 iperspaziali.\nSua figlia Lore \u00e8 stata un'importante linguista e studiosa di letteratura spagnola."}
{"id": "646668", "revid": "110488123", "url": "https://it.wikipedia.org/wiki?curid=646668", "title": "Bobina di Rogowski", "text": "La bobina di Rogowski (detta anche Rogowski coil) \u00e8 un dispositivo elettrico per la misurazione di correnti alternate e correnti di tipo impulsivo.\nIl dispositivo consiste di un cavo conduttore ordinatamente avvolto in foggia elicoidale su un supporto flessibile, per formare una bobina (solenoide) di lunghezza adeguata. Una estremit\u00e0 del solenoide viene riportata all'origine della bobina passando il cavo di ritorno all'interno del solenoide stesso (\"vedi figura a lato\"). Tale accorgimento costruttivo consente di mantenere libera una estremit\u00e0 della bobina, ed essa risulta in tal modo facilmente avvolgibile intorno ad un flusso di corrente di cui si vuole effettuare la misura (in un conduttore o una corrente di ioni), evitando di interferire con lo stesso. \nInoltre, in tal modo si evita che la bobina possa \"circuitare\" indebitamente la corrente sotto misura. Il principio di funzionamento della sonda si basa sulla Legge di Faraday: all'interno della bobina sar\u00e0, infatti, indotta una tensione proporzionale al tasso di variazione temporale (o derivata temporale) della corrente misurata.\nUn dispositivo simile alla bobina di Rogowski \u00e8 stato descritto da A.P. Chattock dell'universit\u00e0 di Bristol, che ne ha fatto uso per misurare campi magnetici piuttosto che correnti. \nLa descrizione esaustiva \u00e8 stata data da W. Rogowski e W. Steinhaus nel \"Die Messung der magnetischen Spannung\", Archiv f\u00fcr Elektrotechnik, 1912, 1, Pt.4, pp.\u00a0141\u2013150.\nPrincipio di funzionamento.\nLa forma (curva) assunta dalla bobina intorno al conduttore non influenza la misura. Infatti supponiamo che la bobina sia composta di N spire, equidistanziate sulla lunghezza L della curva stessa: ciascuna spira dister\u00e0 L/N dalla successiva, e il flusso concatenato con la generica spira elementare sar\u00e0 formula_1 dato dalla formula vettoriale:\nove:\nInoltre dl/dl rappresenta il vettore di lunghezza unitaria (versore) normale alla superficie S. \nLa formula precedente pu\u00f2 essere riscritta come segue:\ne questa pu\u00f2 essere integrata sull'intera lunghezza della curva descritta dalla bobina nello spazio (tramite un integrale di circuitazione):\nL'integrale al primo membro rappresenta il flusso medio per spira formula_6 moltiplicato per la lunghezza L, dato che, per definizione:\nmentre al secondo membro possiamo applicare la legge di circuitazione dell'Ampere. Dunque risulta:\ndove \"i\" \u00e8 la corrente da misurare. Il flusso totale formula_9 concatenato con la bobina vale quindi:\nLa f.e.m. indotta sulla bobina \u00e8 la derivata temporale del flusso totale (legge di Faraday-Neumann-Lentz):\nda cui si ricava la corrente per integrazione:\nOccorre pertanto conoscere solamente la lunghezza del solenoide, il numero delle spire componenti (dovr\u00e0 essere abbastanza elevato per garantire l'applicabilit\u00e0 della legge di Ampere), e la sezione delle spire (le spire devono essere piccole e tutte uguali) per calcolare la costante strumentale; l'integrale della tensione ai morsetti, moltiplicata per la costante, consente poi di ottenere immediatamente la corrente. In regime sinusoidale puro, vale la formula finale:\nin cui:"}
{"id": "646674", "revid": "1522738", "url": "https://it.wikipedia.org/wiki?curid=646674", "title": "Mehdi Ben Barka", "text": "Dissidente del regime di Re Hasan II, mor\u00ec assassinato a Parigi nel 1965, dopo essere stato tenuto sotto sequestro per diversi giorni da degli agenti di polizia francesi. La sua morte, presumibilmente ordita dai servizi segreti marocchini con l'ausilio di quelli francesi e statunitensi, fu uno degli episodi pi\u00f9 emblematici dell'epoca e dei cosiddetti anni di piombo del Marocco.\nBiografia.\nI primi anni.\nMehdi Ben Barka nacque a Rabat in una famiglia appartenente alla classe medio-bassa: suo padre recitava il Corano in una moschea e commerciava in t\u00e8 e zucchero. Mehdi frequent\u00f2 la scuola coranica fino a nove anni. La sua famiglia poteva permettersi di far proseguire gli studi solo ad uno dei figli e tocc\u00f2 al fratello maggiore, che studi\u00f2 in un istituto francese dove Romain Baron, uno scrittore francese, fu il suo professore di francese. Mehdi lo accompagnava tutti i giorni e lo aspettava fuori della porta della scuola fino a che le lezioni non finivano. L'insegnante francese fin\u00ec per invitarlo a entrare come uditore e ben presto si rivel\u00f2 uno studente eccezionale.\nDurante l'adolescenza frequent\u00f2 circoli nazionalisti. Il movimento indipendentista marocchino, che vide in lui un futuro quadro, concorse alle spese dei suoi studi superiori. Una borsa di studio del governo francese in Marocco gli permise poi di realizzare gli studi universitari in Algeria e diventare cos\u00ec l'unico cittadino marocchino dell'epoca a laurearsi in scienze matematiche. La sommossa nazionalista che accompagn\u00f2 la seconda guerra mondiale gli imped\u00ec di mettere a frutto il dottorato e, a partire da quel periodo, si dedic\u00f2 interamente alla politica.\nDall'Istiqlal all'esilio.\nNel 1944 Mehdi Ben Barka fu uno dei firmatari del Manifesto per l'indipendenza, che era allo stesso tempo l'atto costituente del Partito per l'Indipendenza, pi\u00f9 conosciuto col suo nome arabo di Istiqlal. Questa presa di posizione cost\u00f2, a lui come ad altri leader nazionalisti, due anni di carcere. Al termine della pena si dedic\u00f2 all'organizzazione interna del partito, in particolare alla creazione di un archivio di documentazione e ad un diario \"al-\u02c1Alam\" (\u00abLa bandiera\u00bb). Il suo attivismo intenso gli guadagn\u00f2 il soprannome di \"Dinamo\", soprannome che conserver\u00e0 per il resto della sua vita.\nDato che il partito Istiqlal era illegale \u2014 sebbene pi\u00f9 o meno tollerato dalle autorit\u00e0 d'occupazione - non aveva sedi pubbliche: a Rabat c'era la casa di Ben Barka, che si trovava nella \"medina\" (o citt\u00e0 vecchia) e che fungeva da luogo di riunione, di lavoro e di incontro con la stampa.\nBen Barka si trasform\u00f2 presto in una figura di riferimento all'interno del movimento nazionalista marocchino, nonostante la differenza di et\u00e0 e di estrazione sociale rispetto agli altri leader nazionalisti storici, come Allal al-Fasi o Ahmed Balafrej. Al contrario di questi, Ben Barka vedeva nel nazionalismo solo una bandiera sotto la quale lottare per raggiungere quello che veramente era per lui importante: la modernizzazione del Marocco: la fine del sottosviluppo, dell'analfabetismo, delle strutture feudali e delle diseguaglianze sociali. Ben Barka voleva che l'Istiqlal fosse il partito della modernit\u00e0 e, allo stesso tempo, un partito popolare, cio\u00e8, collegato a tutti i settori sociali, con una attenzione particolare al proletariato urbano e agli abitanti dei quartieri poveri delle bidonvilles, che erano il punto di passaggio dalla campagna alla citt\u00e0 (l'Istiqlal era soprattutto una organizzazione urbana). In questo modo, Ben Barka si avvicin\u00f2, e avvicin\u00f2 progressivamente anche l'Istiqlal, a posizioni di tipo socialista, cosa che avrebbe provocato, a lungo andare, una frattura all'interno del partito.\nIn quel periodo quelle posizioni furono, indubbiamente e in gran misura, la chiave del successo del partito e della popolarit\u00e0 di Ben Barka.\nNel 1951 Ben Barka fu inviato in esilio nell'Atlante. Per tre anni si costrinse a ritirarsi sempre pi\u00f9 all'interno della regione montuosa, fino a ridurre il suo contatto con la vita urbana ad una visita annuale della sua famiglia. Ben Barka approfitt\u00f2 dell'isolamento per studiare economia dello sviluppo, sociologia, la lingua inglese e la lingua berbera. Nelle lettere che scriveva alla famiglia, raccontando la monotonia quotidiana, aggiungeva messaggi scritti con inchiostro invisibile, per i suoi compagni di lotta.\nDurante l'esilio di Ben Barka, le tensioni nelle citt\u00e0 si inasprirono. A Casablanca centinaia di manifestanti furono uccisi dalla polizia francese, nel dicembre 1952. Nel 1953, il sultano Mohammed ben Yusef inizi\u00f2 il cosiddetto \"sciopero dei sigilli\", rifiutandosi di firmare le leggi ed i decreti che gli venivano presentati dal generale francese \"Residente\". Questi decise di sostituirlo con un parente pi\u00f9 docile, l'anziano Mohammed Ben Arafa, e invi\u00f2 Mohammed e il principe ereditario Hasan in esilio in Madagascar, circostanza che serv\u00ec a trasformare automaticamente, per la maggioranza del popolo marocchino, il monarca in un eroe.\nUn settore del movimento nazionalista pass\u00f2 alla lotta armata, formando l'Esercito di Liberazione del Marocco, conosciuto come \"la Resistenza\", che, in futuro, avrebbe stabilito contatti con il nazionalismo armato d'Algeria, cosa che inquiet\u00f2 profondamente la Francia. I dirigenti nazionalisti incarcerati o deportati furono considerati allora come interlocutori validi, visto che non si potevano considerare colpevoli di azioni come il sanguinoso attentato del dicembre 1953 a Casablanca, nel quale decine di francesi che stavano facendo gli acquisti per le feste natalizie, morirono a causa dell'esplosione di una bomba. Ben Barka e altri leader nazionalisti furono liberati. All'inizio del 1955 fece parte della delegazione dell'Istiqlal che partecip\u00f2 alla Conferenza di Aix-les-Bains (Francia), in occasione della quale si arriv\u00f2 ad un accordo per la \u00abindipendenza nell'interdipendenza\u00bb del Marocco, con Mohammed V come re. In cambio, i nazionalisti marocchini tagliarono i legami con la resistenza algerina.\nIl Marocco indipendente si mise in marcia con un re in testa, forti alleanze con l'antica potenza coloniale e un \"Istiqlal\" egemonico e impegnato ad assicurare la permanenza dello \"status quo\", come pattuito: il partito nazionalista prese delle contromisure nei confronti di chiunque, dentro o fuori dalle proprie fila, mettesse in questione la monarchia, intendesse proseguire la lotta armata, appoggiasse gli indipendentisti algerini e criticasse l'egemonia dell\"'Istiqlal\". Questa ondata repressiva arriv\u00f2 a causare dei morti, come Abbas Mesaadi, leader della Resistenza, o il comunista Abdelkrim ben Abd Allah. La reputazione di Ben Barka, che pure, come dirigente del partito, non poteva essere totalmente estraneo a quanto stava accadendo, rimase comunque intatta e continu\u00f2 ad essere una delle figure pi\u00f9 carismatiche del nuovo Marocco.\nMohammed V lo nomin\u00f2 presidente del primo parlamento marocchino, anche se questa istituzione era per lo pi\u00f9 un organo di consultazione in appoggio al re e la divisione dei poteri tra l'antico sultano e la classe politica continuava ad essere piuttosto definita.\nIn quel periodo, a met\u00e0 degli anni 1950, Ben Barka si dedic\u00f2 anche a viaggiare e a prendere contatto con i movimenti ed i leader del Terzo Mondo in lotta contro il colonialismo o il neocolonialismo: fu ricevuto da Bourguiba, Nasser, Ho Chi Minh e Mao Tse Tung nei loro rispettivi paesi, nei quali Ben Barka cercava ricette contro il sottosviluppo ed il feudalesimo, da esportare possibilmente in Marocco. Questo fu l'inizio della sua carriera nella politica internazionale come leader del movimento terzomondista.\nPur non essendo ministro e non avendo ricoperto altre cariche esecutive, il suo prestigio era tale che riusc\u00ec a dare vita, in Marocco, a progetti pilota ispirati a quelli dei paesi socialisti, come iniziative di lavoro volontario per la creazione di infrastrutture. Tra queste si distinse la scuola-cantiere della \"Strada dell'unit\u00e0\", una strada che univa gli antichi territori spagnoli e francesi del Marocco, e la costruzione della quale rappresent\u00f2 un'occasione di formazione per migliaia di giovani marocchini.\nNel 1959 esplosero in seno all'Istiqlal le tensioni che si erano accumulate negli anni passati, riguardo questioni come i rapporti tra il re e la classe politica e la conseguente divisione dei poteri, o la relazione tra le vecchie strutture sociali e di potere (il Makhzen) ed i progetti di trasformazione sociale ed economica difesi, tra gli altri, da Ben Barka. Questi e altri militanti pretendevano una definizione chiara della struttura dello Stato marocchino, con la adozione di una costituzione, la limitazione dei poteri del monarca e la sostituzione di strutture makhzeniane di potere con istituzioni democratiche.\nSecondo la maggior parte dei dirigenti dell'Istiqlal, la corrente di Ben Barka si era schierata nettamente contro la monarchia. Per questo motivo Ben Barka, Mohammed Basri e Abderrahim Bouabid, che pure avevano l'appoggio della maggior parte dei sindacalisti e della giovent\u00f9 del partito, furono costretti ad abbandonarlo. Fu cos\u00ec che dettero vita alla Unione Nazionale delle Forze Popolari.\nL'UNFP aveva un orientamento marcatamente di sinistra e denunci\u00f2 fin dall'inizio la corruzione che, a suo giudizio, aveva invaso le principali istituzioni marocchine, la persistenza di strutture feudali e l'alleanza tra queste e affaristi stranieri. Reclam\u00f2 elezioni libere, una costituzione, l'alfabetizzazione, la riforma agraria e la fine dell'esclusione sociale delle donne. Dopo solo tre mesi i dirigenti del nuovo partito vennero arrestati ed incarcerati ed il quotidiano del partito venne dichiarato fuorilegge. Ben Barka and\u00f2 in esilio volontario a Parigi.\nL'esilio e l'attivit\u00e0 internazionale.\nDalla capitale francese, Ben Barka mantenne i propri contatti con l'opposizione marocchina (motivo per il quale la sua casa si trasform\u00f2 in una specie di sede europea del partito), ma si dedic\u00f2 pi\u00f9 che altro al lavoro di organizzazione per conto del \"movimento terzomondista\", con il quale aveva preso contatti alcuni anni prima. Venne eletto nel comitato esecutivo del Fondo di Solidariet\u00e0 Afroasiatica, nucleo del movimento dei non allineati.\nNel 1962 Ben Barka ritorn\u00f2 in Marocco per partecipare al Congresso dell'UNFP. Ricevette un'accoglienza trionfale. Il discorso che avrebbe dovuto tenere al congresso fu, senza dubbio, ritenuto troppo \"rivoluzionario\" dai suoi compagni di partito, che non glielo lasciarono leggere dalla tribuna.\nMohammed V era morto e da un anno era salito al trono Hasan II. L'equilibrio e la tensione tra i poteri che esisteva dai tempi dell'indipendenza, si erano risolti in una monarchia assoluta di fatto. Venne approvata una costituzione redatta da giuristi francesi, che pretendeva di dare un'apparenza democratica al regime: l\"'Istiqlal\" la appoggi\u00f2, ma fu rifiutata totalmente dall'UNFP. Alla vigilia del referendum costituzionale, Ben Barka, che era stato seguito costantemente dalla polizia fin dal suo ritorno, fu vittima di un tentato omicidio, quando l'automobile nella quale viaggiava a Casablanca venne investita da un'altra automobile e spinta in un fossato. Il leader dell'UNFP se la cav\u00f2 con una lieve lesione cervicale.\nNel 1963 si present\u00f2 alle prime elezioni legislative, per il distretto di Yaqub al-Mansur, un sobborgo di Rabat. Durante i suoi incontri elettorali (vietati alla radio ed alla televisione) si scontrava in modo diretto e radicale contro il potere personale del re. Il risultato delle elezioni consegn\u00f2 la vittoria ad un partito nuovo, fondato da personaggi legati al palazzo, seguito, con un forte distacco, dall'Istiqlal e dall'UNFP.\nL'opposizione denunci\u00f2 la frode. Due mesi dopo, mentre i deputati aspettavano ancora di insediarsi in parlamento, migliaia di militanti dell'UNFP, compreso il Comitato Esecutivo al completo, vennero arrestati e torturati, sospettati di aver complottato per togliere la vita ad Hasan II. Ben Barka riusc\u00ec a fuggire e ad uscire dal paese, verso un secondo esilio. Trov\u00f2 rifugio in Algeria, dove il presidente Ben Bella lo protesse e gli affid\u00f2 incarichi referenti, ancora una volta, al movimento terzomondista.\nNel 1964 si celebr\u00f2 a Rabat il processo contro l'UNFP per il presunto complotto contro il re. Furono sentenziate venti condanne a morte, tra le quali quella di Ben Barka, giudicato in contumacia come ribelle. Tutti i condannati a morte, eccetto lui, furono indultati poco dopo. Ben Barka era stato denigrato pubblicamente in Marocco a causa della sua opposizione alla Guerra della sabbia, che quell'anno vide confrontarsi il suo paese natale con l'Algeria, il paese che lo aveva accolto, circostanza che era stata presentata dalle autorit\u00e0 marocchine come connivenza con il nemico.\nOgni tanto, Ben Barka, si dedicava alla propria attivit\u00e0 come organizzatore del movimento terzomondista, conquistando popolarit\u00e0 e rilevanza a livello internazionale. Nel 1965 non aveva una residenza fissa: come presidente della commissione organizzatrice della Conferenza Tricontinentale, che doveva celebrarsi a L'Avana l'anno seguente, visse a cavallo tra Francia, Algeria, Egitto e Cuba, ed altri paesi. Nel mese di marzo il Marocco si sollev\u00f2, in seguito alla durissima repressione esercitata nei confronti di alcune manifestazioni popolari a Casablanca. Poco dopo, Hasan II annunci\u00f2 la sua intenzione di promuovere delle riforme e fece recapitare un messaggio al matematico Ben Barka, nel quale diceva: \u00ab\"Devo risolvere un'equazione in Marocco\"\u00bb. Ben Barka, che era ancora condannato a morte, consider\u00f2 l'idea di ritornare al suo paese, alla condizione che sarebbero state promosse riforme sociali radicali e che il suo ritorno potesse avvenire dopo la celebrazione della Tricontinentale. Nel mese di giugno, Hasan II abbandon\u00f2 l'idea di fare riforme e si incammin\u00f2 nella direzione opposta: decretare lo stato d'emergenza, sciogliere il parlamento e mettere s\u00e9 stesso a capo di un governo designato, il cui ministro della Giustizia era il giudice che aveva condannato a morte Ben Barka, e il suo ministro degli Interni il generale Mohamed Oufkir, capo della polizia alla vigilia del plebiscito costituzionale del 1962, quando si era verificato il tentato omicidio di Ben Barka.\nLa scomparsa di Ben Barka.\nBen Barka fu sequestrato il 29 ottobre 1965 a Parigi, da agenti della polizia francese, mentre si stava recando ad un appuntamento col cineasta Georges Franju per la preparazione di un film sulla decolonizzazione. Da allora non si sono pi\u00f9 avute sue notizie.\nL'inchiesta giudiziaria che segu\u00ec, stabil\u00ec che Ben Barka era stato portato in una casa di un villaggio vicino, dove era stato torturato fino alla morte da agenti marocchini e mercenari francesi, si presume secondo le direttive dell'allora Ministro degli Interni del regno alau\u00ec, Mohammed Oufkir, che pare avesse anche partecipato di persona e in precedenza aveva chiesto e ottenuto l'aiuto di agenti del Mossad. Il processo, celebrato nel 1967, condann\u00f2 a pene carcerarie alcuni degli accusati, compreso Oufkir, che fu condannato all'ergastolo. Sicuramente non sono stati chiariti tutti gli aspetti di quanto accaduto, specialmente l'implicazione dei governi francese e marocchino e dei loro servizi segreti, le reali motivazioni del sequestro, le possibili complicit\u00e0 di altre organizzazioni come la CIA e della guardia del corpo di Ben Barka. Per questo motivo, il processo \u00e8 ancora aperto, anche se quasi tutti i testimoni sono ormai morti, la maggior parte dei quali non per cause naturali.\nCon il cambio di secolo, coinciso con una relativa apertura politica del Marocco, due nuovi testimoni hanno gettato una nuova luce sul caso Ben Barka. Uno \u00e8 il vecchio agente della sicurezza marocchina Ahmed Bujari, il quale ha assicurato che il corpo di Ben Barka fu spostato al centro di detenzione clandestino di Dar al-Muqri, presso Rabat, dove venne sciolto in una vasca di acido che proprio Bujari stesso aveva dovuto preparare per l'occasione. L'altro testimone \u00e8 il vecchio commissario Lucien-Aim\u00e9 Blanc, compagno dei due poliziotti francesi condannati per il caso Ben Barka, che ha reso pubbliche le trascrizioni delle intercettazioni telefoniche realizzate dai servizi segreti francesi, nelle quali si programmava la sparizione di Ben Barka. Questo dimostrerebbe che il governo dell'epoca per lo meno era a conoscenza dei piani del sequestro.\nFrancia e Marocco hanno sempre negato qualsiasi implicazione ufficiale nel caso. Il Marocco, alla morte di Oufkir, avvenuta nel 1973, ha ammesso la partecipazione del generale nel sequestro, attribuendola, per\u00f2, ad un atto individuale, causato dalla sua inimicizia personale con Ben Barka e non ad un piano istituzionale."}
{"id": "646675", "revid": "486946", "url": "https://it.wikipedia.org/wiki?curid=646675", "title": "National Geographic Channel HD", "text": ""}
{"id": "646681", "revid": "58195", "url": "https://it.wikipedia.org/wiki?curid=646681", "title": "Spire di Rogowski", "text": ""}
{"id": "646687", "revid": "1442080", "url": "https://it.wikipedia.org/wiki?curid=646687", "title": "Kato (personaggio)", "text": "Kato \u00e8 un personaggio immaginario originalmente protagonista del serial radiofonico statunitense \"The Green Hornet\"; ha avuto trasposizioni cinematografiche, televisive, letterarie e a fumetti. \u00c8 la spalla del Calabrone Verde ed \u00e8 stato interpretato da molti attori come ad esempio Keye Luke e, nella serie televisiva, Bruce Lee.\nPersonaggio.\nKato era l'autista e guardia del corpo del Calabrone Verde e il compagno che gli don\u00f2 una maschera per aiutarlo nelle sue avventure. In base alla storia, anni prima della serie, Britt Reid aveva salvato la moglie di Kato mentre era in viaggio nelle Filippine. A seconda delle versioni della storia, questo condusse Kato a diventare l'assistente di Reid o un suo amico.\nKato venne presentato in origine di discendenza filippina o giapponese. Dopo l'attacco di Pearl Harbor del 1941 il programma lo dipinse solo come discendente filippino e smise di rifarsi alle sue origini giapponesi. Questo ha condotto all'equivoco molti dei suoi fan, che ritenevano che Kato avesse cambiato la propria nazionalit\u00e0.\nKato viene raffigurato sia nella versione radiofonica che in quella televisiva come un ottimo pilota e meccanico di auto, oltre ad essere un combattente. Nella versione televisiva in particolare viene considerato un esperto di kung fu, grazie anche all'interpretazione da parte di Bruce Lee, ed \u00e8 grazie a questo personaggio che durante gli anni sessanta il kung fu divenne popolare negli Stati Uniti.\nAd Hong Kong la serie televisiva venne chiamata \"The Kato Show\" (per via della maggiore importanza data alla presenza di Bruce Lee) e, ottenendo un grande successo, venne trasmessa in continuazione per molti anni.\nIn un adattamento a fumetti degli anni novanta pubblicato dalla \"Now Comics\" si cerc\u00f2 di stabilire una continuit\u00e0 tra la versione radiofonica e quella televisiva: il Kato interpretato da Bruce Lee sarebbe stato in realt\u00e0 il figlio del Kato della versione radiofonica. Il fumetto introduce anche un nuovo \"Kato\", ovvero una sorella del Kato televisivo (ma molto pi\u00f9 giovane di lui)."}
{"id": "646693", "revid": "599013", "url": "https://it.wikipedia.org/wiki?curid=646693", "title": "Massimo Gobbi", "text": "Attualmente \u00e8 commentatore tecnico per la piattaforma streaming DAZN.\nCaratteristiche tecniche.\nLaterale sinistro, in grado di coprire ogni posizione lungo la fascia. Si distingue per corsa, precisione nei cross e abilit\u00e0 nel leggere il gioco avversario.\nCarriera.\nClub.\nInizi.\nMuove i suoi primi passi nelle giovanili del Milan. Dopo una parentesi alla , approda al in Serie B. Esordisce nella serie cadetta l'11 giugno 2000 all'ultima di campionato contro la Salernitana (partita vinta 7-1), disputando la gara per intero.\nComplice il poco spazio in rosa, viene ceduto in prestito in terza serie, rispettivamente a e Albinoleffe, con cui ottiene una storica promozione in Serie B. Titolare la stagione seguente con il Treviso, il 10 luglio 2004 viene tesserato in prestito con diritto di riscatto al Cagliari. Esordisce in Serie A il 12 settembre in Cagliari-Bologna (1-0), lasciando il terreno di gioco a 9' dal termine venendo sostituito da Loris Del Nevo.\nFiorentina.\nIl 22 giugno 2006 il Treviso si aggiudica il calciatore alle buste per 2 milioni di euro, per poi cederlo due giorni dopo alla Fiorentina, con cui firma un contratto valido per quattro anni. L'esborso economico effettuato dalla societ\u00e0 gigliata \u00e8 stato di 3.8 milioni di euro. La Fiorentina nell'affare gira ai veneti come contropartita l'uruguaiano Gianni Guigou.\nIl 29 novembre 2007 esordisce nelle competizioni europee contro l' - incontro valido per la fase a gironi di Coppa UEFA - sostituendo Zdravko Kuzmanovi\u0107 al 37' della ripresa. Mette a segno la sua prima rete con i viola il 2 marzo 2008 contro la Juventus, incontro terminato 3-2 per i gigliati. Il 12 agosto 2008 esordisce in Champions League nel preliminare disputato contro lo .\nComplice il calo di Manuel Pasqual, l'allenatore Cesare Prandelli lo adatta a coprire il ruolo di esterno basso.\nParma e Chievo.\nIl 18 agosto 2010 viene tesserato a parametro zero dal . Esordisce con i crociati da titolare il 29 agosto contro il Brescia (vittoria per 2-0). Viene sostituito al 36' della ripresa da Marco Pisano. Complice la crisi finanziaria della societ\u00e0, il 30 giugno 2015 lascia i ducali - di cui ha anche indossato la fascia da capitano - per accasarsi al Chievo, firmando un biennale con i \"clivensi\".\nSotto la guida di Rolando Maran - alla luce delle ottime prestazioni fornite - si impone come perno della formazione veneta, venendo preferito a calciatori pi\u00f9 giovani come Cacciatore e Federico Mattiello.\nIl ritorno a Parma.\nIl 19 luglio 2018 torna al Parma dopo 3 anni passati a Verona con il . Qui il 9 luglio 2019 annuncia il suo ritiro da calciatore. Diventa poi opinionista di DAZN, piattaforma che trasmette alcune partite della Serie A.\nNazionale.\nEsordisce in nazionale il 16 agosto 2006 in Italia-Croazia, subentrando - sotto la guida di Roberto Donadoni - al 75' al posto di Ambrosini, in un incontro amichevole disputato a Livorno perso 2-0 dagli \"azzurri\"."}
{"id": "646694", "revid": "122836215", "url": "https://it.wikipedia.org/wiki?curid=646694", "title": "Nachun", "text": " \u00e8 un manga fantascientifico di Daisaku Tsuru, pubblicato a partire da agosto 2006 sulla rivista \"Afternoon\" di K\u014ddansha. Il manga non \u00e8 mai stato distribuito in Italia.\nNachun \u00e8 il verbo significante \"piangere\" nella lingua di Okinawa. L'autore Daisaku Tsuru, che ha soggiornato in Okinawa per fare sua ricerche ecologiche in corso di master, ne ripropone nell'opera i paesaggi.\nPersonaggi.\nUn fisico matematico. considerato un genio da Einstein. Ha cambiato la direzione alle ricerche ecologiche dei delfini, dopo aver perduto met\u00e0 del cervello a causa di un incidente.\nUno studente che studiava negli Stati Uniti. Vedendo le immagini del Dr. Dullam, ha trovato una idea della invenzione di una intelligenza artificiale. Con una ambizione della conquista del mondo, ha cominciato delle ricerche ecologiche dei delfini all'isola di Makei (un'isola immaginaria) a Okinawa."}
{"id": "646700", "revid": "64678", "url": "https://it.wikipedia.org/wiki?curid=646700", "title": "Valtaleggio", "text": ""}
{"id": "646707", "revid": "182193", "url": "https://it.wikipedia.org/wiki?curid=646707", "title": "Nino Strano", "text": "Biografia.\nAttivit\u00e0 politica a Catania.\nNegli anni settanta fu dirigente a Catania della Giovane Italia prima, del FUAN e del Fronte della Giovent\u00f9 poi. Nel 1976 venne eletto consigliere comunale del comune di Catania nelle liste del Movimento Sociale Italiano, venendo sempre riconfermato sino al 1993. Primo dei non eletti alle regionali del 1991, subito dopo lascia il Msi e nel 1992 venne nominato assessore alla Cultura ed al Decentramento al Comune di Catania. Si candida alla presidenza della provincia di Catania alle prime elezioni dirette nel 1993, senza il sostegno di alcuna lista, e ottiene il 13 per cento dei voti.\nDeputato e assessore regionale.\nNel 1994 divenne deputato all'Assemblea regionale siciliana, subentrando a Benito Paolone, e rientrando nel MSI, diviene componente della 3\u00aa Commissione legislativa permanente, Attivit\u00e0 produttive ed Agricoltura.\nNel 1996 viene rieletto nel collegio di Catania per Alleanza Nazionale. Viene nominato assessore regionale al Turismo, comunicazioni e trasporti nei governi di centro destra (1996-1998) guidati da Giuseppe Provenzano e Giuseppe Drago. Organizz\u00f2 l'Universiade 1997 in Sicilia, di cui fu presidente del Comitato organizzatore. Rest\u00f2 deputato all'ARS fino al 2001.\nAttivit\u00e0 parlamentare (2001-2008).\nNel 2001 viene eletto alla Camera dei deputati nella lista di AN, e diviene vice presidente della XIV Commissione legislativa (Politiche dell'Unione europea).\n\u00c8 stato contemporaneamente (2003-2004) assessore comunale alla Cultura e al Turismo nelle giunte catanesi guidate dal sindaco Scapagnini.\nNel 2006 \u00e8 eletto al Senato della Repubblica. Diviene membro della 7\u00aa Commissione permanente (Istruzione pubblica, beni culturali), della 8\u00aa Commissione permanente (Lavori pubblici, comunicazioni), della 14\u00aa Commissione permanente (Politiche dell'Unione europea).\nDirigente nazionale di AN, \u00e8 stato responsabile dell'Ufficio Turismo del partito fino al suo scioglimento.\nCaduta del secondo governo Prodi.\nIl 24 gennaio 2008, in occasione della caduta del governo Prodi II, durante il dibattito in Senato che segu\u00ec la comunicazione del Presidente del Consiglio, url\u00f2 ripetutamente una serie di insulti (anche a sfondo omofobo) all'indirizzo del collega dell'Udeur Stefano Cusumano. Ci\u00f2 gli attir\u00f2 accuse di intolleranza da parte di alcune associazioni LGBT, alle quali replic\u00f2 dichiarando a \"La Repubblica\" di \"adorare i locali gay\" e derubricando la sua reazione a una mera replica alla scelta del senatore Udeur (che a seguito della gazzarra scatenata, in cui venne insultato anche dal compagno di partito Tommaso Barbato, fu peraltro colto da un malore) di votare la fiducia al governo in dissenso rispetto al resto del suo partito. Nel corso della seduta alcuni senatori di centrodestra (tra i quali Maurizio Gasparri, che poi present\u00f2 un'interrogazione in merito) avevano finanche accusato Cusumano di voto di scambio, insinuando che il sostegno alla fiducia fosse stato propiziato dall'assunzione di un suo collaboratore in un ente pubblico.\nNella stessa giornata, all'annuncio dell'avvenuta sfiducia da parte del presidente Marini, celebr\u00f2 platealmente la caduta dell'esecutivo di centrosinistra insieme al collega Domenico Gramazio stappando una bottiglia di spumante e facendo mostra di mangiare mortadella (allusione ironica alle origini bolognesi di Romano Prodi). Sebbene inizialmente se ne fosse scusato, negli anni seguenti prese a rivendicare la liceit\u00e0 del gesto, definendolo \"allegorico\".\nAssessore regionale (2009-2010).\n\u00c8 stato primo dei non eletti al Senato nella lista del Popolo della Libert\u00e0 in Sicilia dopo le elezioni politiche 2008, ed \u00e8 stato candidato alle elezioni europee del 2009 nella circoscrizione Isole, con il PdL, ottenendo oltre 101\u00a0000 preferenze, senza essere eletto.\nIl 26 giugno 2009 viene nominato Assessore Regionale al Turismo, Comunicazioni e Trasporti della Regione Siciliana nella II Giunta Lombardo (2009-2010).\nA seguito della scissione nel Popolo della Libert\u00e0 in Sicilia, aderisce al \"Pdl Sicilia\".\nDal 2 gennaio 2010, a seguito della riforma dell'Amministrazione regionale, \u00e8 stato nominato Assessore Regionale al Turismo, Sport e Spettacolo nella III Giunta Lombardo (2010).\u00c8 rimasto Assessore fino al 28 settembre 2010.Non \u00e8 confermato nella IV Giunta Lombardo (2010-2011)\nHa aderito alla corrente finiana Generazione Italia.\nDal marzo 2011 \u00e8 componente dell'Assemblea nazionale di Futuro e Libert\u00e0.\nIl ritorno al Senato.\nIl 2 novembre 2011 torna al Senato subentrando a Raffaele Stancanelli, che ha optato per il mantenimento dell'incarico di sindaco di Catania. Fa parte della commissione pubblica istruzione e beni culturali. Il 20 dicembre 2012, per\u00f2, presenta le sue dimissioni irrevocabili, accolte dal Senato con 180 voti favorevoli, 36 contrari e 2 astenuti. Gli subentra Filippo Maria Drago.\nAttivit\u00e0 artistica.\nFin da giovane all'attivit\u00e0 politica ha affiancato la regia, sia di opere teatrali che cinematografiche. \u00c8 stato aiuto regista di Mauro Bolognini per i film \"Metello\" e \"Un bellissimo novembre\", quest'ultimo tratto dall'omonimo romanzo di Ercole Patti. Fu poi aiuto regista in una \"Boh\u00e8me\" messa in scena al Teatro Massimo di Palermo, nel \"Pipistrello\" di Strauss e in \"Norma\" di Vincenzo Bellini, al Teatro Massimo Bellini di Catania. Per la realizzazione di una \"Zaira\" di Bellini fu aiuto regista di Attilio Colonnello. Fu infine aiuto regista di Franco Zeffirelli per il film \"Storia di una capinera\".\nNel febbraio 2011 \u00e8 nominato vice presidente di Cinesicilia e resta in carica fino al 30 settembre 2011.\nNel 2017 ha pubblicato il libro \"Je ne regrette rien \u2013 La libert\u00e0 \u00e8 un hula hoop\".\nDal 2018 \u00e8 direttore artistico del \"Mythos Opera Festival\".\nVicende giudiziarie.\nIl procedimento per abuso d'ufficio.\nNel maggio 2008 viene condannato in primo grado a due anni e due mesi di reclusione dal Tribunale di Catania per abuso d'ufficio insieme al sindaco Scapagnini e ad altri cinque assessori della giunta catanese per abuso d'ufficio e violazione della legge elettorale, per aver votato in giunta a favore della delibera che concedeva ai dipendenti del Comune di Catania i contributi previdenziali per i danni causati dalla cenere dell'Etna subiti nel 2002, tre giorni prima delle elezioni comunali del 2005. Nel novembre 2011 la Corte d'appello di Catania ha confermato la condanna a due anni e sei mesi di reclusione assieme a Scapagnini e agli altri assessori dell'epoca, per abuso d'ufficio e violazione della legge elettorale, nel processo sui rimborsi previdenziali Inpdap ai dipendenti del Comune di Catania per i fenomeni eruttivi e sismici dell'Etna del 2001 e 2002 a pochi giorni dalle consultazioni amministrative del 2005; per la stessa vicenda, \u00e8 stato condannato in appello dalla Corte dei conti ad un risarcimento di 50.000 euro ed al pagamento delle spese processuali.\nIl procedimento per falso in bilancio.\nIl 10 ottobre 2011, il giudice monocratico del Tribunale di Catania lo ha condannato, in primo grado, insieme ad altri sei ex assessori a due anni e tre mesi di reclusione (Filippo Drago, Stefania Gulino, Mimmo Rotella, Salvatore Santamaria, Mario De Felice e Giuseppe Zappal\u00e0), pi\u00f9 altri sei a due anni e nove mesi, per il reato di falso in bilancio. Sono stati anche dichiarati interdetti dai pubblici uffici per una durata pari a quella della pena principale (che avr\u00e0 decorso se la sentenza diverr\u00e0 definitiva) e condannati al pagamento delle spese processuali. I pubblici ministeri avevano chiesto due anni e quattro mesi per Scapagnini e due anni per tutti gli assessori.\nI 13 imputati sono stati assolti dalla corte d'appello nell'aprile 2014.\nIndagine della Procura etnea.\nL'11 maggio 2010 il Corriere della Sera d\u00e0 la notizia che Strano sarebbe coinvolto dalla Procura della Repubblica di Catania nell'inchiesta per mafia che vede indagati il Presidente della Regione Siciliana Raffaele Lombardo ed il fratello Angelo, deputato dell'MpA. Strano, attraverso il suo avvocato, si dichiara estraneo alla vicenda.\nIl 9 aprile 2011 il suo nome non compare tra i 56 indagati, nell'avviso di chiusura indagine della procura, archiviando quindi la sua posizione."}
{"id": "646708", "revid": "767487", "url": "https://it.wikipedia.org/wiki?curid=646708", "title": "LEC (Formula 1)", "text": "LEC \u00e8 stato un costruttore di Formula 1 che ha partecipato a soli 3 Gran Premi nella stagione 1977 con David Purley, che ne era anche il proprietario. \nLa scuderia prese il nome di LEC dall'azienda familiare di Purley, che produceva frigoriferi. Purley esord\u00ec in Formula 1 nel 1973 partecipando a quattro Gran Premi con una March.\nNon qualificatasi nel Gran Premio di Spagna 1977, la LEC CRP1 esord\u00ec al GP del Belgio, finenendo tredicesima. In un incidente al Gp di Francia la vettura fu danneggiata e la limitatezza del budget non consent\u00ec di ripararla interamente. \nDurante le pre qualifiche del successivo Gran Premio di Gran Bretagna la vettura usc\u00ec di pista sbattendo contro un terrapieno. David Purley sub\u00ec decine di fratture alle gambe e si salv\u00f2 miracolosamente. Scuderia e pilota lasciarono la Formula 1.\nDue anni dopo con una vettura identica Purley prese parte ad alcune gare di Formula Aurora."}
{"id": "646711", "revid": "182193", "url": "https://it.wikipedia.org/wiki?curid=646711", "title": "Stadio Briamasco", "text": "Lo stadio Briamasco \u00e8 la principale arena scoperta della citt\u00e0 italiana di Trento.\nInaugurato nel settembre 1922 con la denominazione di \"Stadium\", ha presto mutuato il nome della localit\u00e0 cittadina ove sorge. Ospita le gare interne delle maggiori societ\u00e0 calcistiche cittadine maschile e femminile, ossia e ACF Trento. Ha inoltre accolto transitoriamente altre squadre trentine (Mezzocorona e ) laddove i rispettivi impianti non erano adeguati alle categorie di militanza.\nLa struttura \u00e8 di propriet\u00e0 dell'amministrazione comunale di Trento, che lo conduce tramite l'Azienda Speciale per la gestione degli Impianti Sportivi (ASIS).\nStoria.\nNei primi anni 1920 un gruppo di facoltosi trentini (Antonio Cembran, Riccardo Mayer, Mario Pilati e Giuseppe Suster), giudicando indecoroso il fatto che la squadra calcistica cittadina dovesse giocare sul campo non permanente di piazza Venezia, caratterizzato da un fondo sconnesso e disagevole (i suddetti lo definirono un'\u201correnda pietraia\u201d), decisero di riunirsi in societ\u00e0 per dotare la citt\u00e0 di un vero campo sportivo regolamentare.\nIl barone Tito Ciani Bassetti mise a disposizione dei contraenti un terreno in zona Briamasco, tra il letto dell'Adige e il cimitero cittadino, affittandolo per 25 anni allo scopo di edificare l'arena; i lavori (su progetto stilato dal socio Pilati, che era ingegnere) partirono nel 1921 e il 3 settembre 1922, in concomitanza con l\u2019adunata nazionale degli alpini, lo \"Stadium\" venne inaugurato con la disputa di un festival atletico.\nLa struttura ebbe infatti fin da subito vocazione polisportiva: attorno al campo si sviluppava la pista di atletica leggera (all'epoca la seconda per dimensioni in Italia), mentre per ospitare il calcio si dovette praticare un ulteriore consolidamento del terreno erboso, che inizialmente ospit\u00f2 manifestazioni ippiche. La prima partita di pallone si gioc\u00f2 il 24 settembre, con la Pro Trento che si impose per 4-1 sullo . Per il pubblico venne edificata un'elegante tribuna lignea in stile liberty sul lato sud, mentre attorno al resto del perimetro venne elevato un terrapieno.\nLa gestione privata dello stadio (che era frattanto divenuto comunemente noto come \"Briamasco\", in assenza di altre intitolazioni ufficiali) si trov\u00f2 presto a corto di fondi: il contratto d'affitto stipulato nel 1925 con l'Unione Ginnastica Trento non risolse il problema, sicch\u00e9 nel settembre 1931 l'amministrazione comunale rilev\u00f2 la propriet\u00e0 per circa 240.000 lire. In questo frangente venne aggiunta anche una seconda tribuna sul lato nord.\nNel 1951-1952 le tribune originarie vennero demolite e riedificate in cemento armato; frattanto lo stadio, eretto in una zona al tempo periferica, fin\u00ec per essere inglobato dallo sviluppo urbano di Trento. Ci\u00f2, unito allo scarso livello della pratica calcistica cittadina dal secondo dopoguerra in poi, rese la struttura difficilmente ampliabile, nonch\u00e9 cronicamente carente ed obsoleta: la manutenzione si fece carente e l'unico intervento di potenziamento consistette nella costruzione di un \"curvino\" sul lato est (cosiddetta \"curva funivia\", smantellata dopo pochi anni) e del prolungamento alla tribuna sud, ambedue in tubolari metallici. Si procedette altres\u00ec alla recinzione di un settore della tribuna nord (circa 400 posti) per le tifoserie ospiti. Al contempo la pista di atletica, ormai logora, venne rimossa e asfaltata, senza che per\u00f2 se ne trovasse una nuova destinazione d'uso.\nAi primi del terzo millennio, complice la concomitante riqualificazione della zona circostante (includente l'apertura del MuSe all'interno del palazzo delle Albere), si ventil\u00f2 la possibilit\u00e0 di demolire il Briamasco e costruire un nuovo stadio in zona Mattarello oppure accanto al PalaTrento, ma il tutto rimase a livello teorico.\nNel 2018 le due tribune principali dello stadio sono state intitolate rispettivamente a Giorgio Grigolli (presidente della provincia di Trento negli anni 1970) e Ito Del Favero (imprenditore e longevo presidente del ).\nNel 2021, a seguito del ritorno del in Serie C, il Briamasco \u00e8 stato oggetto di un intervento finalizzato a farlo collimare nuovamente coi canoni strutturali del calcio professionistico. Le tribuna sono state ripulite, migliorate nei servizi e dotate in buona parte di sedute individuali numerati, \u00e8 stato potenziato l'impianto di illuminazione, si \u00e8 proceduto a demolire la tribuna sud \"provvisoria\" in tubolari (riattando la sezione \"stabile\" a settore ospiti), ad aggiungere due \"curve\" sempre in prefabbricato metallico sul lato ovest (per la tifoseria organizzata casalinga) e sul lato est, a riasfaltare l'ex pista di atletica per trasformarla in ciclodromo, a posare schermi led per le inserzioni pubblicitarie, a riallestire e risanare i locali tecnici. Durante i lavori (condotti con criteri d'urgenza dall'ASIS e dalla Protezione Civile trentina, per un costo netto superiore al milione di euro, coperti in massima parte dal municipio e integrati dall'amministrazione provinciale) si \u00e8 altres\u00ec reso necessario trasferire momentaneamente il Trento su un campo neutro (lo stadio Lino Turina di Sal\u00f2); la prima gara ufficiale professionistica giocata al Briamasco \u00e8 stata quella contro la Giana Erminio del 19 settembre, vinta dai giallobl\u00f9 per 1-0.\nDati tecnici del campo.\nIl campo da gioco \u00e8 in erba e misura 105\u00d765 metri; intorno ad esso fino al 2021 si sviluppava la pista di atletica a sei corsie, poi rimossa, asfaltata e dal 2021 trasformata in ciclodromo per una lunghezza di 400 m.\nGli spalti (capaci, dopo i lavori del 2021, di circa 3000 posti) si dividono in quattro settori: tribuna sud \"Ito Del Favero\" (settore ospiti), tribuna nord \"Giorgio Grigolli\", curva est \"Gunther Mair\" (alla memoria dell'ex portiere del Trento tra gli anni 1980 e 1990, gi\u00e0 \"curva funivia\") e curva ovest.\nIncontri internazionali di calcio.\nIl Briamasco ha accolto in due occasioni la nazionale italiana under 21: \nAtletica leggera.\nFintanto che \u00e8 stato provvisto di pista, il Briamasco ha accolto con regolarit\u00e0 competizioni locali, nazionali e internazionali di atletica leggera, quale il meeting femminile \"Donna Sprint\".\nEventi non sportivi.\nIn speciali occasioni lo stadio ha ospitato concerti musicali, tra i pi\u00f9 importanti quelli di Zucchero Fornaciari nel 1993 e di Carlos Santana nel 1996."}
{"id": "646722", "revid": "830939", "url": "https://it.wikipedia.org/wiki?curid=646722", "title": "Chirghizi", "text": ""}
{"id": "646723", "revid": "182193", "url": "https://it.wikipedia.org/wiki?curid=646723", "title": "Trentino Calcio", "text": ""}
{"id": "646724", "revid": "1782831", "url": "https://it.wikipedia.org/wiki?curid=646724", "title": "Accolon", "text": "Accolon \u00e8 un personaggio del ciclo arturiano ed \u00e8 amante di Morgana, sorella di Re Art\u00f9.\nQuando Morgana riesce ad impossessarsi di Excalibur, la spada magica di Art\u00f9, sostituendola con una copia, affida l'originale ad Accolon.\nIn seguito Morgana fa in modo che Accolon ed Art\u00f9 si scontrino; nel combattimento la spada di Art\u00f9 si spezza e quest'ultimo capisce che la sua spada non era la vera Excalibur e di essere quindi vittima di un tranello. Piuttosto che arrendersi Art\u00f9 continua a battersi con il solo scudo. Accorre in suo aiuto la Dama del Lago che, grazie alla sua magia, sfila dalle mani di Accolon la vera Excalibur e la riconsegna ad Art\u00f9. Questi, con la sua vera spada, ferisce e sconfigge Accolon, che perir\u00e0 dopo quattro giorni dallo scontro.\nIl personaggio e la storia di Accolon provengono da una versione commentata del \"Merlin\" di Robert de Boron, poeta francese del tardo XII secolo."}
{"id": "646725", "revid": "99089", "url": "https://it.wikipedia.org/wiki?curid=646725", "title": "San Donato Valcomino", "text": ""}
{"id": "646732", "revid": "1005847", "url": "https://it.wikipedia.org/wiki?curid=646732", "title": "Alessio Butti", "text": "Biografia.\nAttivit\u00e0 politica.\nGiornalista pubblicista, inizia la sua carriera politica giovanissimo, iscrivendosi e successivamente diventando dirigente del Fronte della Giovent\u00f9.\nNel 1985 viene eletto consigliere comunale del comune di Como nelle file del Movimento Sociale Italiano. Nel 1990 viene eletto consigliere provinciale della Provincia di Como, riconfermato successivamente nel 1994 e nel 1998. Nel 1992 viene eletto alla Camera dei deputati con MSI. Dal 1994 al 1996 \u00e8 vicesindaco del comune di Como, con deleghe ai lavori pubblici, all'edilizia privata, al commercio, all'industria e alle politiche giovanili. Nel 1996 viene rieletto alla Camera dei deputati per Alleanza Nazionale. \u00c8 membro della Commissione Parlamentare di Vigilanza. Nel 2001 \u00e8 confermato alla Camera dei deputati con il ruolo di vice capogruppo di Alleanza Nazionale. \u00c8 membro della Commissione Cultura e della Commissione di Vigilanza Rai. Nel 2006 \u00e8 stato eletto al Senato della Repubblica. \u00c8 membro della 7\u00aa Commissione permanente (Istruzione pubblica, beni culturali), della commissione parlamentare per l'indirizzo generale e la vigilanza dei servizi radiotelevisivi. \u00c8 segretario della 8\u00aa Commissione permanente: Lavori pubblici, comunicazioni.\nIn seguito alle nuove elezioni, nelle quali viene rieletto per il Popolo della Libert\u00e0, dal 6 maggio 2008 \u00e8 Segretario d'Aula del Senato della Repubblica. Riconfermato membro della Commissione Lavori pubblici del Senato e inoltre capogruppo del PdL alla Commissione di Vigilanza RAI.\nIl 20 dicembre 2012 lascia il PdL per aderire al nuovo partito Fratelli d'Italia - Centrodestra Nazionale, di cui diventa vicecapogruppo al Senato, che raccoglie gli ex AN, fondato da Ignazio La Russa.\nAlle elezioni del 2013 si ricandida al Senato ma non viene rieletto, poich\u00e9 Fratelli d'Italia non passa lo sbarramento del 3%.\nIl 23 marzo 2014 si \u00e8 sposato con rito cattolico con Lisa Giussani.\nAlle elezioni politiche del 4 marzo 2018 \u00e8 rieletto deputato nella lista di Fratelli d'Italia grazie alla vittoria nel collegio uninominale di Lecco."}
{"id": "646733", "revid": "188116", "url": "https://it.wikipedia.org/wiki?curid=646733", "title": "Federal'naja slu\u017eba bezopasnosti", "text": "Il Servizio federale per la sicurezza della Federazione russa (, Feder\u00e1l'naja slu\u017eba bezop\u00e1snosti Rossijskoj Feder\u00e1cii), noto con la sigla FSB (\u0424\u0421\u0411, \"ef-es-be\"), \u00e8 uno speciale organo federale della Federazione Russa che, nei limiti della sua autorit\u00e0, svolge compiti per garantire la sicurezza interna della Federazione Russa.\nL'FSB non nacque subito dopo la dissoluzione dell'Unione Sovietica, ma venne preceduto dall'FSK (Servizio di Controspionaggio Federale), attivo dal 1991 al 1995. Il 3 aprile 1995, Boris El'cin firm\u00f2 il documento che dava il via alla riorganizzazione e alla espansione dell'FSK, che divenne quindi l'FSB.\nLa sua sede si trova a Mosca e il suo stemma conserva la spada e lo scudo gi\u00e0 presenti in quello dei servizi predecessori (oltre al KGB, anche l'NKVD).\nStoria.\nDalle ceneri del KGB sono nate due nuove agenzie: l'SVR (Servizio di intelligence estero) e l'FSB (Servizio di sicurezza federale). Il GRU (Direzione Centrale dell'Intelligence Militare), mantiene invece il medesimo nome dell'epoca sovietica.\nL'FSB ha poi assorbito al suo interno anche la FAPSI, un'agenzia per la sicurezza nazionale. Nel ventunesimo secolo il suo quartier generale si trova nel Palazzo della Lubjanka, nel centro di Mosca, nell'edificio principale tra quelli una volta occupati dal KGB.\nIl 19 dicembre 2019, la sede \u00e8 stata oggetto di un attacco terroristico non rivendicato, che ha causato tre morti prima che l'assalitore fosse neutralizzato dalle forze di sicurezza. Il fatto si \u00e8 svolto nel giorno della conferenza annuale del presidente Putin.\nCompetenze.\nL'FSB ha diversi campi di competenza:\nPer l'estero le competenze sono delegate all'Slu\u017eba vne\u0161nej razvedki (SVR).\nAccuse.\nI servizi di sicurezza dell'FSB sono stati accusati di essere implicati nell'assassinio di due nomi celebri, uccisi sul finire del 2006:\nParla di entrambe le vicende - e del possibile ruolo ricoperto in essi dall'FSB - il film documentario di Andrej Nekrasov \"\", uscito nel 2007, quindi a morti gi\u00e0 avvenute.\nInoltre, l'FSB \u00e8 stato accusato dal \"The Guardian\" di usare tecniche di intimidazione psicologica su giornalisti e diplomatici occidentali, con l'intenzione di influenzare il loro lavoro in Russia. Queste tecniche includerebbero incursioni nelle case degli obiettivi per lo spostamento o la sostituzione di alcuni oggetti all'interno con altri leggermente diversi, oppure l'invio, alle mogli di obiettivi di sesso maschile, di strumenti erotici, il tutto con l'intento di confondere e spaventare le vittime. Il giornalista del \"Guardian\" Luke Harding sostiene di essere stato vittima di queste tecniche."}
{"id": "646734", "revid": "339392", "url": "https://it.wikipedia.org/wiki?curid=646734", "title": "Federalnaya Sluzhba Besopasnosti", "text": ""}
{"id": "646735", "revid": "1154737", "url": "https://it.wikipedia.org/wiki?curid=646735", "title": "Orrido della Val Taleggio", "text": "L'Orrido della Val Taleggio, chiamato anche Orrido dei Serrati o anche Orrido di San Giovanni Bianco, \u00e8 una gola lunga circa 3 km scavata dal torrente Enna nel suo tratto finale, ed \u00e8 situato nella bassa Val Taleggio, tra i monti Cancervo e Sornadello. Ha inizio in frazione Roncaglia Entro di San Giovanni Bianco, e termine a Sottochiesa, sede comunale di Taleggio, in Val Taleggio.\nNonostante il susseguirsi di curve che seguono il corso dell'Enna e di ponticelli che lo scavalcano, l'orrido \u00e8 percorribile pressoch\u00e9 con ogni veicolo grazie alla strada tracciata tra il 1902 e il 1910 prima dalla Societ\u00e0 Gas ed Elettricit\u00e0 di Lecco e poi dalla Societ\u00e0 Orobia (che poi divenne Enel). Il percorso ora \u00e8 divenuto strada provinciale 25, che da San Giovanni Bianco porta fino al confine con la provincia di Lecco. Tuttavia, la relativa giovinezza geologica delle pareti, in dolomia, rendono il tratto sensibile a fenomeni franosi. Interventi in questo senso stanno avendo luogo: il 27 maggio 2005 \u00e8 stata inaugurata la prima di una serie di gallerie in progetto, necessarie a rendere pi\u00f9 sicuro l'attraversamento dell'orrido.\nDi forte suggestivit\u00e0 \u00e8 l'attraversamento dell'orrido a piedi: numerose sono le cascate di varia entit\u00e0 che in inverno diventano pareti di ghiaccio ambite dagli amanti di questa scalata. Il particolare microclima della zona, dove raramente arrivano i raggi del sole, rende l'orrido particolarmente interessante sotto l'aspetto naturalistico.\nLungo la strada \u00e8 possibile vedere alcune piccole centrali elettriche. Infatti da qui parte la linea elettrica di emergenza che alimenta in casi particolari sia la Val Brembana che la Valsassina."}
{"id": "646736", "revid": "64678", "url": "https://it.wikipedia.org/wiki?curid=646736", "title": "Orrido dei serrati", "text": ""}
{"id": "646737", "revid": "999533", "url": "https://it.wikipedia.org/wiki?curid=646737", "title": "Martini (automobilismo)", "text": "La Martini \u00e8 stato un costruttore automobilistico francese, che ha partecipato anche al Campionato mondiale di Formula 1 nella stagione 1978 con il pilota Ren\u00e9 Arnoux. \nLa storia.\nLa fondazione.\nLa fondazione avvenne nel 1965 quando il francese Renato \"Tico\" Martini e l'inglese Bill Knight crearono una scuola di pilotaggio, la \"Winfield Racing School\", con sede al Circuito di Magny-Cours. Dopo una certa esperienza nell'allestimento di kart, la prima vera vettura, una Formula 3 denominata MW3, fu creata nel 1968. Il primo successo importante fu la vittoria di Jacques Laffite nel campionato francese di Formula 3 nel 1973 con una vettura motorizzata Ford del \"team Oreca\". Tra il 1974 e il 1977 il campionato francese venne sostituito dalla Formula Renault Europe. La Martini partecip\u00f2 anche a tali campionati.\nI successi in Formula 2.\nNegli anni settanta la casa s'impegn\u00f2 anche nella costruzione di vetture di Formula 2.\nNel 1975 Jacques Laffite s'impose nel campionato europeo di Formula 2 al volante di una Martini-BMW della \"\u00c9curie ELF\", vincendo ben 7 gare e ottenendo ben 5 \"pole\". L'anno seguente fu la \"\u00c9curie Renault\" a utilizzare dei telai della Martini, ovviamente fornendoli del motore. Ren\u00e9 Arnoux e Patrick Tambay chiusero secondo e terzo, rispettivamente, nel campionato. Arnoux s'impose in quattro gare mentre Tambay in una. Arnoux s'impose nell'edizione 1977, sempre con la scuderia Renault, ottenendo quattro successi; il suo compagno di scuderia Didier Pironi termin\u00f2 terzo nella stagione, con un successo.\nNel 1978 Satoru Nakajima utilizz\u00f2 in alcune gare del campionato nazionale di Formula 2 una Martini-Renault della \"Heroes Racing Corporation\". Nakaijma termin\u00f2 il campionato al terzo posto e s'impose in una gara al volante della vettura francese. Nakajima s'impose anche nel \"Suzuka Championship\", una classifica riservata alle sole gare disputate sul Circuito di Suzuka. Pi\u00f9 sporadicamente anche la \"Harada Racing Company\" impieg\u00f2 delle Martini-BMW con alla guida Noritake Takahara e Ren\u00e9 Arnoux, ma senza riuscire a imporsi in nessuna gara.\nL'anno 1979 l\"'Harada Racing\" impieg\u00f2 in qualche gara nuovamente una Martini-BMW con Tadao Wada alla guida, ottenendo due terzi posti. Wada apparve anche nella prima gara del 1980 ma senza prendere il via.\nIl passaggio in Formula 1.\nL'anno successivo Martini decise di intraprendere l'avventura nella massima serie motoristica affidandosi ancora ad Arnoux. Il motore col quale equipaggi\u00f2 la monoposto era un tradizionale Ford Cosworth DFV. Esord\u00ec nel Gran Premio di Kyalami, dove per\u00f2 non ottenne la qualificazione.\nLa prima corsa fu il Gran Premio del Belgio dove Arnoux conquist\u00f2 un onorevole nono posto. Dopo altre prestazioni in tono minore abbandon\u00f2 la Formula 1 dopo il Gran Premio d'Olanda.\nLa Formula 3.\nNegli anni seguenti la casa si concentr\u00f2 sulla Formula 3 nazionale con ottimi risultati. La casa si aggiudic\u00f2 otto campionati tra il 1978 e il 1986.\nAlain Prost si aggiudic\u00f2 il campionato francese di F3 nelle stagioni 1978 (a pari merito con Jean-Louis Schlesser) e 1979 con una Martini gestita dal \"team Oreca\". Nel 1979 Prost vinse anche il Campionato Europeo di Formula 3.\nSempre con una vettura Martini-Renault Alain Fert\u00e9 vinse nel 1980; Philippe Streiff nel 1981, Michel Fert\u00e9 nel 1983, Olivier Grouillard nel 1984, Pierre-Henri Raphanel nel 1985 (tutti motorizzati Alfa Romeo) e Yannick Dalmas nel 1986 (quest'ultimo con una Martini-Volkswagen). Anche Jean Alesi, che vinse nel 1987, utilizz\u00f2 per parte della stagione un telaio Martini-Alfa Romeo. Nel 1984 Ivan Capelli si aggiudic\u00f2 il campionato europeo con una motorizzazione Alfa Romeo.\nNel 1984-85 la Martini si riaffacci\u00f2 senza particolari fortune in F.2.\nCon la nascita di una forte concorrenza internazionale nella categoria Martini ridusse il suo programma ma rimase nel campionato nazionale fino a quando, nel 2004, cedette l'azienda a Guy Ligier."}
{"id": "646739", "revid": "64678", "url": "https://it.wikipedia.org/wiki?curid=646739", "title": "Orrido di San Giovanni Bianco", "text": ""}
{"id": "646741", "revid": "10372", "url": "https://it.wikipedia.org/wiki?curid=646741", "title": "Dopo guerra", "text": ""}
{"id": "646744", "revid": "767487", "url": "https://it.wikipedia.org/wiki?curid=646744", "title": "Roberto Terracini", "text": "Biografia.\nRimasto orfano di padre all'et\u00e0 di nove anni, sovvenuto insieme alla madre e a tre fratelli dal nonno gioielliere nonch\u00e9 rabbino di Asti, studi\u00f2 scultura all'Accademia Albertina di Torino, nel cui Liceo rimase - eccettuati gli anni della persecuzione antisemita - fino al 1973 titolare della cattedra di figura modellata. Trascorse in giovent\u00f9 qualche anno a Roma dove frequent\u00f2 l'Accademia Inglese.\nDal 1921 svolse la sua attivit\u00e0 artistica a Torino, partecipando alle pi\u00f9 importanti mostre nazionali.\nA fine giugno 1938 spos\u00f2 Adele Boehm, da cui l'anno seguente ebbe la prima figlia Lia. Ma gi\u00e0 pochi mesi pi\u00f9 tardi, iniziata la campagna antisemita e varate le relative leggi razziali, gli fu preclusa qualsiasi partecipazione a esposizioni o concorsi artistici pubblici. A guerra dichiarata, si spost\u00f2 a Luserna San Giovanni, in Val Pellice, pur mantenendo il proprio atelier torinese che venne successivamente danneggiato dai violenti bombardamenti aerei. Dopo l'8 settembre 1943, sotto l'occupazione nazista, si nascose con moglie e figlia in una cascina di Ror\u00e0, sopra Luserna. Con altre nove famiglie ebree, ugualmente rifugiate nel paese e nascoste da contadini, riusc\u00ec a sfuggire ai rastrellamenti e alla deportazione nei campi di sterminio della Shoah. Collabor\u00f2 con i partigiani ed a loro dedic\u00f2 alcuni dipinti A Liberazione avvenuta, nel luglio 1945 alla coppia nacquero i gemelli Laura e David.\nVenne invitato pi\u00f9 volte alle Biennali Internazionali di Venezia, alle Quadriennali di Roma, a mostre internazionali a Firenze, Berlino, Budapest, San Paolo del Brasile e Buenos Aires. Tenne mostre personali a Torino, Milano, Buenos Aires. \nVinse molti concorsi nazionali ed internazionali di scultura. Alcune sue opere si trovano nelle Gallerie di Arte Moderna di Torino, Roma, Tel Aviv, nel Museo di Storia di Trieste, nel Museo della Guerra di Roma, al palazzo del Quirinale, al Ministero della Pubblica Istruzione, in collezioni private in Italia, Francia, Svizzera, Argentina, Israele, Brasile, Per\u00f9, Uruguay.\nStile.\nLa sua scultura, di ispirazione rinascimentale, rifiuta compromessi con l'intellettualismo e l'astrattismo contemporanei, nella strenua difesa della continuit\u00e0 nel tempo e nello spazio di un mestiere, di materie e di forme creative."}
{"id": "646749", "revid": "30297", "url": "https://it.wikipedia.org/wiki?curid=646749", "title": "Broncos Sterzing-Vipiteno", "text": ""}
{"id": "646757", "revid": "307923", "url": "https://it.wikipedia.org/wiki?curid=646757", "title": "Erotopaegnia", "text": ""}
{"id": "646759", "revid": "729019", "url": "https://it.wikipedia.org/wiki?curid=646759", "title": "Val Bordesigli", "text": "La Val Bordesigli \u00e8 una valle laterale disabitata della Val Taleggio, attraversata dal torrente Bordesigli. Questa valle segna il confine tra le Province di Bergamo, a est, e di Lecco a ovest."}
{"id": "646764", "revid": "88483", "url": "https://it.wikipedia.org/wiki?curid=646764", "title": "Pecenghi", "text": ""}
{"id": "646765", "revid": "287204", "url": "https://it.wikipedia.org/wiki?curid=646765", "title": "Bordesigli", "text": "Il Bordesigli \u00e8 un torrente della Lombardia.\nIl torrente attraversa la valle omonima, dove segna il confine tra le province di Bergamo, a oriente, e Lecco, a occidente. Nasce in Alta Val Taleggio e confluisce da sinistra nel torrente Enna."}
{"id": "646766", "revid": "125321066", "url": "https://it.wikipedia.org/wiki?curid=646766", "title": "Impact X Division Championship", "text": "LImpact X Division Championship \u00e8 un titolo di wrestling professionistico di propriet\u00e0 di Impact Wrestling, che debutt\u00f2 il 19 giugno 2002 come evento pay-per-view ed \u00e8 il titolo pi\u00f9 vecchio nella storia di Impact Wrestling.\nStoria.\nIl primo lottatore ad aggiudicarsi il titolo fu A.J. Styles. \nCome in molti altri campionati di wrestling professionistico, il titolo (una cintura) viene vinto dopo una stipulazione di un match e, specialmente nei primi anni della sua storia il match di aggiudicazione di questo titolo \u00e8 stato ospitato presso eventi svoltisi all'esterno della TNA come ad esempio quello del giugno 2002 che si \u00e8 disputato a presso il Ring Of Honor. \nNel 2012 l'allora General Manager Hulk Hogan aggiunse al titolo lOpzione C (Option C) che consiste nel fatto di rendere volontariamente vacante questo titolo in cambio della possibilit\u00e0 di sfidare il detentore del titolo TNA World Heavyweight Championship (oggi Impact World Championship).\nNel marzo 2017 la societ\u00e0 TNA (Total Nonstop Action) cambi\u00f2 il suo nome in Impact Wrestling (IW) per poi decidere di cambiare anche il nome del titolo e di aggiornare l'aspetto della cintura.\nStoria del nome.\nNel corso degli anni il titolo sub\u00ec dei cambiamenti del nome: \"NWA X Championship\", \"NWA\u2013TNA X Championship\", \"NWA\u2013TNA X Division Championship\" e \"TNA X Division Championship\".\nLista combinata dei regni.\nStatistiche aggiornate al ."}
{"id": "646769", "revid": "79968", "url": "https://it.wikipedia.org/wiki?curid=646769", "title": "Architettura della macchina virtuale Java", "text": "L'architettura della macchina virtuale Java pu\u00f2 essere cos\u00ec suddivisa:\nLa macchina virtuale Java.\nL'obiettivo della macchina virtuale di Java \u00e8 quello di trovare un modo per scrivere e distribuire il software. Attualmente il mondo informatico \u00e8 suddiviso da una parte in molteplici tipologie di linguaggi di programmazione e dall'altra dall'enorme sviluppo di internet che mette i programmatori di fronte al problema della condivisione del codice. Grazie alla sua flessibilit\u00e0, alla sua semplicit\u00e0 e alla sua sicurezza, Java \u00e8 utile per la programmazione in internet e ha assunto il ruolo di piattaforma centrale.\nBytecode di Java.\nIl codice sorgente di Java viene compilato in bytecode e memorizzato in file con estensione \".class\". Per compilare tale codice viene fornito uno strumento che prende il nome di Javac. Questo strumento non viene considerato come un compilatore tradizionale proprio perch\u00e9 traduce il codice sorgente in bytecode. Il codice, a causa del formato, non pu\u00f2 essere eseguito direttamente ma deve essere interpretato su ciascun computer. L'estrema portabilit\u00e0 e flessibilit\u00e0 del codice Java sono date, appunto, da questo passaggio intermedio.\nUn'istruzione di bytecode \u00e8 composta da un opcode di un byte, che serve per identificare l'istruzione in questione, e da zero o pi\u00f9 operandi, ciascuno dei quali pu\u00f2 essere pi\u00f9 lungo di un byte.\nQuando gli operandi sono pi\u00f9 lunghi di un byte, viene memorizzato per primo il big-endian (byte di ordine superiore), questi operandi vengono poi assemblati dal flusso di byte in fase di esecuzione. Ad esempio, un parametro a 16 bit viene rappresentato all'interno del flusso di istruzioni da due byte.\nIl set di istruzioni della macchina virtuale di Java interpreta i dati nelle aree di memoria di esecuzione come appartenenti a un insieme prefissato di tipi: i tipi primitivi, che sono rappresentati da diversi tipi interi con segno (byte, short, int, long), un tipo intero senza segno (char), due tipi in virgola mobile (float e double) e in pi\u00f9 il tipo che fa riferimento a un oggetto (puntatore a 32 bit).\nRegistri.\nI registri della macchina virtuale di Java sono affini ai registri che si trovano in un computer reale, essi contengono lo stato in cui si trova la macchina durante le operazioni, influiscono sul funzionamento di quest'ultima e vengono aggiornati dopo l'esecuzione di ciascun bytecode.\nLa macchina virtuale Java include i seguenti registri: \nL'ampiezza con cui Java definisce questi registri \u00e8 di 32 bit.\nEssendo basata sullo stack, la macchina virtuale non fa alcun uso di registri per il passaggio o l'acquisizione di argomenti; ci\u00f2 che ha portato i programmatori ad optare per questa scelta \u00e8 stata la semplicit\u00e0 e la compattezza dei bytecode che favoriscono l'implementazione della macchina virtuale su architetture con pochi registri.\nStack.\nLo stack, che \u00e8 alla base del funzionamento della macchina virtuale Java, viene utilizzato per passare i parametri alle istruzioni che vengono man mano eseguite e per ricevere i risultati da queste prodotti.\nUn frame dello stack di Java \u00e8 affine a un frame dello stack di un convenzionale linguaggio di programmazione. Ogni frame contiene le informazioni associate ad una delle chiamate a metodo \"impilate\" sullo stack.\nOgni frame dello stack possiede tre aree (che potrebbero essere anche vuote): \nNon si confonda lo stack delle chiamate a metodo con lo stack degli operandi. Quest'ultimo funziona in modo autonomo rispetto all'altro. L'unica correlazione che corre tra i due \u00e8 che il secondo viene gestito in una area di memoria interna ai frames che sono presenti nel primo. Molto semplicisticamente, potremmo dire che abbiamo a che fare con uno stack nello stack.\nArea di heap.\nCon il termine heap si fa riferimento a quel sito della memoria nella quale vengono allocati gli oggetti appena creati. \nAl momento dell'avvio della JVM, una certa area di memoria (pi\u00f9 ampia o ridotta a seconda dell'implementazione della macchina virtuale) viene spesso assegnata allo heap. Alcune implementazioni assegnano fin dall'avvio una ampia quantit\u00e0 di memoria allo heap, tenendo tale quantit\u00e0 costante per tutta l'esecuzione del programma; altre permettono a quest'area di espandersi fin dove concesso dall'ambiente di esecuzione (tra i fattori che influenzano questa quantit\u00e0 ci sono le impostazioni del sistema operativo e la disponibilit\u00e0 effettiva di memoria sulla macchina che sta eseguendo il programma). Il Garbage collector \u00e8 deputato alla rimozione degli oggetti non pi\u00f9 utilizzati dal programma man mano che questo \u00e8 in esecuzione. Ci\u00f2 consente ai programmatori di svincolarsi dal compito di liberare \"manualmente\" (inserendo apposite istruzioni nel codice sorgente) la memoria allocata per un oggetto quando quest'ultimo ha esaurito la sua funzione nel programma. Tale compito \u00e8 addirittura obbligatorio in linguaggi come il C++. In effetti, il garbage collector \u00e8 stato progettato proprio per evitare a run-time quegli errori che derivano dalla mancata deallocazione di memoria non pi\u00f9 utilizzata o dal tentativo di deallocare memoria ancora in uso dal programma.\nArea di memorizzazione dei metodi.\nL'area di memorizzazione dei metodi contiene le tabelle dei simboli necessari per il link dinamico, informazioni di debug aggiuntive, ambienti di sviluppo da associare all'implementazione di qualsiasi metodo e i bytecode di Java che implementano tutti i metodi presenti nel sistema. Poich\u00e9 i bytecode vengono memorizzati come flusso di byte, l'area dei metodi \u00e8 allineata per byte mentre le altre aree sono allineate a parole di 32 bit."}
{"id": "646776", "revid": "81103", "url": "https://it.wikipedia.org/wiki?curid=646776", "title": "Monte Grappa", "text": "Il monte Grappa (l'oronimo probabilmente dal prelatino \"Krapp-,\" 'roccia') \u00e8 la principale cima (1775 m s.l.m.) del cosiddetto massiccio del Grappa, localizzato nelle prealpi Venete, tra la valle del Brenta, la valle del Piave e il Feltrino. \nIn settembre 2021, UNESCO ha assegnato all'area del Monte Grappa la qualifica internazionale di Riserva della Biosfera per la conservazione e la protezione dell\u2019ambiente, nell\u2019ambito del Programma \u201cL\u2019Uomo e la Biosfera\u201d (MAB).\nGeografia.\nGeologia.\nLa sua origine \u00e8 da attribuire all'orogenesi alpina, lo scontro - tuttora in atto - fra la zolla del continente africano e quella europea. Le rocce che compongono il Massiccio sono infatti di origine marina. Questi sedimenti hanno subito nei tempi geologici, attraverso la diagenesi, una notevole cementificazione e successivamente vennero sollevati a causa di queste spinte che determinarono l'innalzamento della catena alpina. Sul monte sono presenti calcari oolitici di et\u00e0 giurassica, calcari nodulari e selciferi e nelle parti pi\u00f9 alte calcari et\u00e0 giurassico-cretacica (\u201cBiancone\u201d).\nFlora.\nLa posizione geografica del monte Grappa e di tutto il versante meridionale del massiccio, a ridosso della pianura veneta fa di esso un'area particolarmente ricca, sia dal punto di vista floristico, sia da quello vegetazionale. Infatti, le condizioni climatiche derivanti dalla sua ubicazione hanno favorito l'integrazione della vegetazione di macchia arbustiva, tipica delle zone mediterranee, con le formazioni boreali montane che occupano spazi relativamente ristretti nei quali troviamo boschi a prevalenza di conifere e arbusteti subalpini, propri delle zone lungamente innevate. Alberi e arbusti tipici sono l'abete bianco, l'abete rosso, il faggio; i fiori tipici sono invece la soldanella, il botton d'oro, la clematide e il fior di stecco.\nFauna.\nAnche dal punto di vista faunistico in Grappa si riscontra una certa ricchezza. Tra le specie animali presente troviamo il capriolo, il camoscio, il muflone ed il cervo; si possono osservare rapaci quali la poiana, il falco pellegrino, l'aquila reale ed il gufo reale; infine, tra gli altri, lo scoiattolo, la volpe, il tasso, il ramarro e molteplici specie di libellule. Inoltre, dopo 200 anni di assenza, \u00e8 ritornata la presenza del lupo ed \u00e8 presente anche il gatto selvatico, e l'istrice.\nClima.\nIl monte Grappa si erge a ridosso della pianura veneta. Dai dati delle stazioni si evince che il clima del Grappa presenta spesso condizioni meteorologiche estremamente variabili, in quanto fortemente influenzato dalla provenienza dei venti. Il clima \u00e8 in estate piuttosto secco e ventilato, mentre nelle rimanenti stagioni le precipitazioni sono abbondanti con picchi nel periodo autunnale e primaverile e con frequente presenza di nebbia. La media neve si aggira tra 60 e 70 centimetri annui. I valori estremi (dal 2011) sono stati misurati il 22 agosto 2011 e il 27 febbraio 2018 con rispettivamente 26,9 C\u00b0 e -18,1 C\u00b0.\nMonumenti e luoghi di interesse.\nSacrario Militare del Grappa.\nSulla cima pi\u00f9 elevata sorge un sacrario militare, progettato dall'architetto Giovanni Greppi con la collaborazione dello scultore Giannino Castiglioni e inaugurato il 22 settembre 1935.\nNel corpo centrale del monumento sono custoditi i resti di 12.615 caduti, di cui 10.332 sono ignoti. Il monumento \u00e8 composto da cinque gironi concentrici posizionati uno sopra all'altro in modo da formare una piramide. Nella sommit\u00e0 sorge il sacello della \"Madonnina del Grappa\".\nDal piazzale si pu\u00f2 vedere la suggestiva \"Via Eroica\", che partendo dai pendii del tempio arriva fino al \"Portale di Roma\", dove si possono trovare 14 cippi di pietra che portano scritti i nomi legati alle localit\u00e0 che sono state interessate dalla Grande Guerra. A nord-est del Portale di Roma, invece, sono state inumate le salme di 10.295 caduti austroungarici, di cui 10.000 ignoti.\nDal piazzale antistante l'ossario si pu\u00f2 vedere la \"Galleria Vittorio Emanuele terzo\", un'estesissima opera di fortificazione sotterranea i cui condotti portano alle varie caverne, dove un tempo erano piazzati gli armamenti. Accanto all'entrata della galleria sorge la \"caserma Milano\", ora museo storico con annessa sala di proiezione di documentari sulla Grande Guerra.\nA pochi metri dal sacrario, nei pressi di una caverna nella quale 7 partigiani sono stati bruciati vivi dai nazifascisti, sorge dal 1974 una statua in bronzo \"al Partigiano\". Il monumento \u00e8 stato realizzato dallo scultore Augusto Murer.\nNei pressi del Sacrario si trova una vecchia Base dell'Aeronautica Militare operativa negli anni settanta. Ospitava l'Area Controllo (radar) di una Batteria di missili antiaerei Nike-Hercules del 64\u00ba Gruppo I.T. (Intercettori Teleguidati) e successivamente un centro per la sorveglianza delle telecomunicazioni dell'Esercito Italiano. Nel tempo lo stabile \u00e8 andato in pessime condizioni; il 4 agosto 2019 durante la tradizionale cerimonia di commemorazione di Cima Grappa, \u00e8 stato annunciato dal sottosegretario alla presidenza del consiglio che la base sarebbe demolita a partire dal settembre successivo.\nLocalit\u00e0 Frontal.\nGuardando il Monte Grappa verso il versante sud-ovest e nella parte di montagna tra Crespano del Grappa e il Santuario della Beata Vergine del Covolo in localit\u00e0 Frontal, si pu\u00f2 notare che ci sono delle file di alberi sempreverdi disposti in modo da formare due lettere \"W\" e \"M\" (coordinate +45\u00b0 51' 12.22\", +11\u00b0 49' 27.29\"). Gli alberi furono piantati nel 1927 e formano il monogramma WM (Viva Mussolini) (viva Maria secondo la credenza locale ) ."}
{"id": "646777", "revid": "14691", "url": "https://it.wikipedia.org/wiki?curid=646777", "title": "The Suite Life of Zack and Cody", "text": ""}
{"id": "646779", "revid": "110157", "url": "https://it.wikipedia.org/wiki?curid=646779", "title": "Ulundi", "text": "Ulundi fu un tempo la capitale del regno Zulu in Sudafrica, e successivamente del bantustan di KwaZulu. Ora \u00e8 parte della provincia di KwaZulu-Natal e dal 1994 al 2004 ne \u00e8 stata capitale, a tempi alterni, con Pietermaritzburg. \u00c8 sede di un aeroporto. La popolazione della citt\u00e0 era di 25.100 persone al censimento del 2009.\nStoria.\nUlundi fu fondata da Cetshwayo, quando questi divenne re degli Zul\u00f9, il 1\u00ba settembre 1873; era infatti tradizione che il nuovo re fondasse una nuova capitale. \"Ulundi\" (letteralmente \"il luogo elevato\") sorse nei pressi di Ondini, l'insediamento fondato dal padre di Cetshwayo, Mpande.\nIl 4 luglio 1879 l'esercito britannico cattur\u00f2 e rase al suolo la citt\u00e0 nella Battaglia di Ulundi, che concluse la Guerra Anglo-Zul\u00f9."}
{"id": "646781", "revid": "1543377", "url": "https://it.wikipedia.org/wiki?curid=646781", "title": "Societ\u00e0 Sportiva Racing Club Fondi", "text": "La Societ\u00e0 Sportiva Racing Club Fondi (meglio nota come Racing Fondi o semplicemente Fondi) \u00e8 stata una societ\u00e0 calcistica italiana con sede nella citt\u00e0 di Fondi, in provincia di Latina.\nFondata nel 1922 come \"Associazione Sportiva Fondana\", nel corso dei decenni ha pi\u00f9 volte mutato denominazione e assetto societario. \u00c8 stata inoltre la prima squadra professionistica italiana ad essere di propriet\u00e0 di un'istituzione universitaria, l'Universit\u00e0 degli Studi \"Niccol\u00f2 Cusano\", motivo per cui tra il 2014 ed il 2017 \u00e8 stata designata dall'appellativo \"Unicusano Fondi\". Conclusa tale parentesi, la societ\u00e0 \u00e8 passata nelle mani dell'imprenditore Antonio Pezone, che ne ha mutato la denominazione in \"Racing Club Fondi\".\nDalla stagione 2018-2019, a causa del disimpegno del presidente Antonio Pezone il titolo sportivo viene trasferito ad Aprilia e la societ\u00e0 chiude.\nStoria.\nPrimi decenni.\nIl 15 agosto del 1922 l'ingegner Boriello, direttore dello scalo ferroviario della citt\u00e0 di Fondi, radun\u00f2 un gruppo di appassionati del gioco del calcio e insieme a loro costitu\u00ec l'Associazione Sportiva Fondana; l'indomani, 16 agosto, tale realt\u00e0 (gi\u00e0 connotata dai colori sociali rosso e blu) gioc\u00f2 la sua prima partita ufficiale contro il Lenola, uscendone sconfitto per 0-2. Questa fu la prima formazione schierata da Borriello (che ne era allenatore): Vitelli, Santella, L. Forte, Purificato, D'Alessandro, R. Forte, Amante, Velletri, Fiorillo, Ferrazzoli, Magnarella.\nIl 1\u00ba ottobre 1923 la nuova societ\u00e0 si dot\u00f2 di un organigramma: la presidenza and\u00f2 a Luigi Forte, coadiuvato dal segretario Ottorino Fabiani e dal cassiere Erasmo Di Russo.\nPer oltre ottant'anni la squadra milit\u00f2 nelle divisioni dilettantistiche a carattere territoriale o nazionale. In questo periodo a denominazione societaria venne mutata pi\u00f9 volte: essa divenne Unione Sportiva Fondana nel 1952, Football Club Fondi 1922 nel 1962, Fondana '88 nel 1988 e ancora Football Club Fondi 1922 nel 1990.\nL'arrivo tra i professionisti.\nNel campionato di Serie D 2009-2010, il F.C. Fondi 1922 raggiunge la prima promozione nei professionisti: l'accesso in Lega Pro Seconda Divisione gli viene garantito con una giornata di anticipo su fine stagione, grazie al pareggio interno per 2-2 contro il Boville Ernica, che lancia i rossobl\u00f9 alla vittoria del girone di Serie D.\nL'avventura d'esordio del Fondi tra i professionisti dura 3 stagioni: la stagione 2012-2013 vede infatti i pontini bloccati nei bassifondi della classifica: la retrocessione diviene matematica con 6 giornate d'anticipo sulla fine della stagione regolare, il 24 marzo 2013, previa sconfitta in casa contro la Vigor Lamezia per 0-3. Frattanto, nel 2012, la squadra aveva nuovamente mutato denominazione in Fondi Calcio.\nLa gestione Unicusano.\nIl 22 ottobre 2014 viene resa nota la trattativa in corso per il passaggio di propriet\u00e0 della squadra all'Universit\u00e0 degli Studi \"Niccol\u00f2 Cusano\" (meglio nota come \"Unicusano\", rappresentata dall'imprenditore Stefano Bandecchi). Il cambio di propriet\u00e0 viene perfezionato il 13 novembre successivo e il sodalizio acquisisce di fatto il nome \"sponsorizzato\" di Unicusano Fondi Calcio, pur mantenendo ufficialmente la denominazione sociale Fondi Calcio.\nNell'annata 2015-2016 il Fondi conclude la stagione regolare al 5\u00ba posto, ottenendo il diritto di disputare i play-off. Vinti tali spareggi, il Fondi acquisisce la prelazione per l'eventuale ripescaggio in Lega Pro 2016-2017, il quale gli viene successivamente accordato. In tal modo il Fondi diventa la prima squadra italiana detenuta da un'universit\u00e0 a militare nelle leghe professionistiche. Sempre nel 2015-2016 il club si aggiudica la Coppa Italia Serie D, primo trofeo della sua storia.\nL'8 agosto 2016 la societ\u00e0 cambia ufficialmente denominazione in Unicusano Fondi Calcio e con tale appellativo partecipa al campionato di Lega Pro 2016-2017.\nIl passaggio a Pezone: l'epoca Racing.\nIl 21 giugno 2017, a seguito del disimpegno di Stefano Bandecchi (diventato proprietario della ), il Fondi passa sotto il controllo di Antonio Pezone, gi\u00e0 patron del Racing Club Roma e del Racing Club Ardea. Costui fa confluire nel Fondi la prima squadra del Racing Roma (non le giovanili, le quali restano momentaneamente indipendenti) e annuncia il cambio di denominazione societaria dei rossoblu in Societ\u00e0 Sportiva Racing Club Fondi.\nVerso il mese di luglio 2017 diviene tuttavia di dominio pubblico l'intenzione del neo-patron di trasferire il titolo sportivo del Fondi a Latina, onde costituire un nuovo sodalizio denominato Racing Latina e rilevare l'eredit\u00e0 della fallita . Il tentativo, avallato dal comune di Latina e da alcuni imprenditori dell'area pontina, viene tuttavia bloccato dalla FIGC, che non ravvisando la liceit\u00e0 e/o la necessit\u00e0 di tale transazione impone il mantenimento della squadra a Fondi.\nLa stagione termina con la retrocessione in Serie D dopo aver perso i play-out con la Paganese e il patron Pezone annuncia il disimpegno trasferendo il titolo sportivo all'F.C. Aprilia rinominandolo Aprilia Racing Club.\nColori e simboli.\nColori.\nAll'atto della fondazione, l'A.S. Fondana adott\u00f2 i colori sociali rosso e blu, i quali vennero transitoriamente mutati in amaranto-celeste a partire dal campionato 1952-1953, salvo poi tornare alle tinte originarie nel biennio 1960-1961.\nSimboli ufficiali.\nStemma.\nLo stemma del Racing Fondi era di forma circolare e al suo interno vi erano presenti la denominazione societaria e un pallone da calcio modello Telstra, il tutto su uno sfondo a righe rosse e blu.\nStrutture.\nStadio.\nIl primo campo interno del club pontino fu lo stadio comunale di Fondi, poi intitolato alla memoria di Ottorino Fabiani, tra i primi animatori della pratica calcistica in citt\u00e0.\nNel 1984 esso venne sostituito dallo stadio Domenico Purificato, pi\u00f9 moderno e capiente coi suoi posti.\nCentro di allenamento.\nIl Racing Fondi si allenava allo stadio Domenico Purificato, sede delle partite interne della squadra.\nAllenatori e presidenti.\nDi seguito sono riportati gli allenatori e presidenti del Fondi.\nTifoseria.\nStoria.\nIl principale gruppo ultras sono gli \"Old Fans Fondi\". A partire dal 2014, con l'acquisizione della societ\u00e0 da parte dell'Unicusano, la fazione non segue pi\u00f9 le sorti della squadra, sebbene conducendo comunque attivamente una battaglia mediatica contro la propriet\u00e0 e per iniziative di vario stampo sociale. Il gruppo prendeva posto nella Curva Nord dell'impianto fondano - edificata negli anni duemiladieci su iniziativa propulsiva degli ultras - intitolata ad Antonio Iacuele, ultras fondano scomparso prematuramente nel 2005.\nAttualmente la squadra \u00e8 seguita dal gruppo \"Quei Bravi Ragazzi\" (conosciuto fino al 2015 come \"S.P.Q.F. Ultras\"). Altri gruppi del passato furono \"Brigata Portella\", \"Irridux 1994\" e \"Veterani\".\nGemellaggi e rivalit\u00e0.\nGli ultras fondani sono legati da una fortissima amicizia con quelli del e della .\nFra le rivalit\u00e0, spicca quella col Latina. In passato ci furono scontri con gli ultras dell'."}
{"id": "646782", "revid": "1590006", "url": "https://it.wikipedia.org/wiki?curid=646782", "title": "Grado centesimale", "text": "Il grado centesimale o gradiente, generalmente indicato con grad o gon (dal greco \u03b3\u03c9\u03bd\u03af\u03b1/\"g\u014dn\u00eda\" per angolo), o anche con il simbolo \u1d4d (Unicode: U+1D4D), \u00e8 un'unit\u00e0 di misura dell'angolo, facente parte del sistema metrico sviluppato in Francia nel XVIII secolo sotto la spinta di Luigi XVI. Il gon corrisponde a formula_1 dell'angolo giro ovverosia formula_2 dell'angolo retto, pertanto 100\u1d4d = 90\u00b0. Un gon equivale a formula_3 di un grado sessagesimale (o grado sessadecimale) ed a \u03c0/200 radianti. Oltre al gon si utilizza anche il \"milligon\", che corrisponde ad un millesimo di gon.\nL'uso del gon \u00e8 rimasto molto limitato nel tempo e con l'arrivo del Sistema internazionale di unit\u00e0 di misura la sua diffusione si \u00e8 ulteriormente ristretta. \u00c8 stato comunque molto usato nella misurazione del terreno, e l'artiglieria francese ha usato il gon per decenni. Tutte o quasi le calcolatrici offrono la possibilit\u00e0 di fare i calcoli con i gradi centesimali, accanto ai gradi d'arco e ai radianti.\nOggi con la sempre maggiore diffusione della geomatica, il grado centesimale ha ripreso l'utilizzo in quanto la strumentazione moderna per le misurazioni \u00e8 quasi ed esclusivamente centesimale."}
{"id": "646783", "revid": "123601389", "url": "https://it.wikipedia.org/wiki?curid=646783", "title": "Fussballclub Thun 1898", "text": "Il Fussballclub Thun 1898 \u00e8 una societ\u00e0 calcistica svizzera con sede nella citt\u00e0 di Thun. Milita in Challenge League, seconda serie del campionato svizzero di calcio.\nStoria.\nIl club \u00e8 entrato nella storia del calcio svizzero quando nella stagione 2005-2006 batt\u00e9 ai preliminari la e poi il , entrando cos\u00ec nella fase a gironi della Champions League dove si classific\u00f2 terzo nel girone.\nIl 4 agosto 2011, in seguito ad una doppia sfida andata/ritorno contro gli italiani del , il Thun estromette la squadra siciliana dalla fase preliminare dell'Europa League, in virt\u00f9 dei risultati di 2-2 all'andata giocata al Barbera e dell'1-1 del ritorno in terra svizzera.\nRaggiunge la finale di Coppa di Svizzera nella stagione 2018-2019, perdendo, per\u00f2, per 2-1 contro il . In campionato, invece, conclude quarto con 46 punti (stessi punti del , giunto terzo per differenza reti, e di e , arrivati rispettivamente quinto e sesto).\nStadio.\nIl FC Thun gioca le partite casalinghe nello stadio Arena Thun, impianto in erba sintetica, misure 105x68 m, capienza 10.000 spettatori\nRosa 2019-2020.\n\"Aggiornata al 16 febbraio 2020.\"\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "646785", "revid": "250563", "url": "https://it.wikipedia.org/wiki?curid=646785", "title": "Masahiro Hasemi", "text": "Biografia.\nHa corso in Formula 1 una sola gara: Gran Premio del Giappone 1976. Al volante di una vettura anch'essa nipponica, la Kojima, Hasemi part\u00ec in decima posizione e termin\u00f2 undicesimo a sette giri dal vincitore Mario Andretti. In questa corsa, per un errore di misurazione, inizialmente gli venne attribuito il giro pi\u00f9 veloce; qualche giorno dopo, l'errore venne riconosciuto e il giro pi\u00f9 veloce venne correttamente attribuito a Jacques Laffite. La correzione ebbe per\u00f2 poca risonanza all'estero, tant'\u00e8 che persino il sito ufficiale della Formula 1 inizialmente ha riportato l'attribuzione errata.\nAbbandonata la Formula 1 continu\u00f2 nelle formule minori giapponesi. Il suo anno d'oro fu il 1980 ove si aggiudic\u00f2 la Formula 2 giapponese, il campionato giapponese Turismo e la Formula Pacific. Nel 1991 fu vittima di un terribile incidente nel corso della 500 Miglia del Fuji: la ruota anteriore sinistra della sua Nissan R91CP si for\u00f2 a pi\u00f9 di 300\u00a0km/h, facendo volare la vettura per met\u00e0 rettilineo e finendo nella via di fuga. Il pilota fortunatamente ne usc\u00ec illeso. Nel 1992 si aggiudic\u00f2 la 24 Ore di Daytona sempre al volante di una Nissan. Abbandon\u00f2 le corse solo nel 2000."}
{"id": "646795", "revid": "767487", "url": "https://it.wikipedia.org/wiki?curid=646795", "title": "Donald Byrd", "text": "Biografia.\nInfluenzato agli inizi da trombettisti come Dizzy Gillespie, Clifford Brown e Miles Davis, nel corso degli anni ha elaborato un proprio stile originale. Dopo la morte di Clifford Brown, Byrd diventa uno dei trombettisti hard bop di maggior rilievo.\nDopo aver studiato alla Manhattan School of Music si unisce nel 1950 ai Jazz Messengers di Art Blakey e raggiunge il successo. Suona in pieno sviluppo dell'hard bop, con John Coltrane, Sonny Rollins e Thelonious Monk.\nNel 1958 forma un suo gruppo, incide e va in tourn\u00e9e fino agli anni sessanta. Nel 1961 si cimenta nel free jazz con il disco \"Free Form\". Nel 1971 riceve la cattedra dal Dipartimento di Black Music alla Howard University di Washington e nel 1973 incide il disco \"Black Byrd\" che diventa il pi\u00f9 venduto nella storia della casa discografica Blue Note.\nMuore il 4 febbraio 2013 a Dover, Delaware (Stati Uniti)."}
{"id": "646798", "revid": "1745361", "url": "https://it.wikipedia.org/wiki?curid=646798", "title": "Hockey Club Eppan-Appiano", "text": "LHockey Club Eppan Pirates \u00e8 una squadra di hockey su ghiaccio di Appiano sulla Strada del Vino che gioca nella Serie B.\nStoria.\nLa squadra \u00e8 stata fondata il 13 marzo 1981. Nella stagione 1982-1983 la squadra ha giocato ad Ora: lo stadio del ghiaccio di Appiano \u00e8 stato infatti inaugurato solo il 21 dicembre del 1984.\nNella stagione 2000/2001 l'Appiano disputa la Serie B, dove conclude al primo posto la regular season. Nei successivi play-off promozione viene per\u00f2 superato nelle finali dal Caldaro che rinuncer\u00e0 alla promozione in Serie A.\nNella stagione 2014/2015 disputa il suo terzo campionato di Serie A in seguito alla riforma dei campionati dell'estate 2014 e al divieto federale di partecipare alla INL. Dopo aver vinto lo spareggio pre-playoff (giocato contro il Cortina), accede in questa stagione per la prima volta nella sua storia ai playoff scudetto, che gioca ai quarti di finale contro l'Asiago Hockey. All'esordio l'Appiano vincer\u00e0 a sorpresa gara-1 ad Asiago, battendo i veneti, che avevano dominato la stagione regolare, per 4-3. Altrettanto a sorpresa i pirati giocheranno quasi tutti i match alla pari contro i pi\u00f9 quotati avversari, riuscendo a portare la serie addirittura a gara-7. Non riuscir\u00e0 per\u00f2 l'impresa ai ragazzi allenati da Patrice Lefebvre e ad accedere alla semifinale saranno gli avversari.\nTradizionalmente prima dell'inizio del campionato viene organizzato un triangolare denominato \"Pepi Pichler Turnier\", in ricordo del giocatore Josef Pichler.\nFarmteam.\nL'attuale farmteam dell'Hockey Club Eppan-Appiano Pirates \u00e8 il SSV Laives di Laives.\nPalaghiaccio.\nL'Appiano gioca le proprie partite casalinghe nello stadio del ghiaccio di Appiano (costruito tra il 1983 ed il 1984), che ha una capacit\u00e0 di 1.500 posti."}
{"id": "646799", "revid": "3763", "url": "https://it.wikipedia.org/wiki?curid=646799", "title": "Calder Trophy", "text": ""}
{"id": "646800", "revid": "1226", "url": "https://it.wikipedia.org/wiki?curid=646800", "title": "Il Castello di Otranto", "text": ""}
{"id": "646805", "revid": "228587", "url": "https://it.wikipedia.org/wiki?curid=646805", "title": "DragonFly BSD", "text": "Dragonfly BSD \u00e8 un sistema operativo Unix-like per macchine multiprocessori derivato dalla versione 4.8 di FreeBSD. Al momento supporta solo l'architettura x86-64. L'architettura 32bit \u00e8 stata dismessa il 15 novembre 2014.\nStoria.\nIl progetto nacque dall'idea di Matthew Dillon, uno sviluppatore Amiga, perch\u00e9 non era soddisfatto dal metodo con cui FreeBSD gestiva i sistemi multiprocessori, attraverso SMPng (derivato dal codice di BSD/OS 5).\nLo sviluppo di Dragonfly BSD inizi\u00f2 nel giugno del 2003 e venne annunciato nel mese di luglio dello stesso anno. La base di codice \u00e8 stata presa dal rilascio 4.8 di \"FreeBSD\", che ha offerto le prestazioni migliori e le caratteristiche pi\u00f9 complete. Si \u00e8 scelto di utilizzare un'architettura che tenesse conto della differente velocit\u00e0 di accesso alle memorie presenti in un sistema, quali cache e RAM (Random Access Memory), che \u00e8 di fondamentale importanza nella realizzazione di sistemi multiprocessore.\nQuesta architettura \u00e8 denominata NUMA (Non Uniform Memory Access) e consente l'utilizzo di un sistema con un elevato numero di vie velocizzando il transito dei dati tra CPU e memoria. La filosofia di Dragonfly \u00e8 la suddivisione esplicita del lavoro tra i processori, ovvero significa che un processo non sar\u00e0 mai trasferito su un'altra CPU permettendo quindi di utilizzare al meglio i dati contenuti nella cache e senza dover effettuare il lock.\nDragonfly BSD \u00e8 sviluppato da molti programmatori in tutto il mondo. Non c'\u00e8 processo di qualificazione; chiunque pu\u00f2 presentare il suo codice, documentazione o disegni per uso nel progetto.\nCaratteristiche.\nIl kernel.\nDragonfly BSD \u00e8 il primo sistema operativo di tipo BSD ad adottare un'architettura a kernel ibrido, ovvero il kernel condivide i concetti e i meccanismi d'architettura sia dei kernel monolitici che delle tipologie micro. Il modello LWKT (Light Weight Kernel Threading) funziona associando ogni processo ad un thread. Ogni CPU ha il proprio scheduler \"LWKT\". In questo modo i thread sono assegnati ad una specifica CPU permettendo cos\u00ec la gestione senza la necessit\u00e0 di utilizzare un lock MP.\nInoltre, grazie alla protezione di memoria, un thread non pu\u00f2 essere spostato su un'altra CPU da un thread a priorit\u00e0 maggiore e le applicazioni non interferiranno mai tra di loro.\nLa gestione dei thread utente viene effettuata da uno scheduler dedicato, chiamato \"Userland\" e la sua esecuzione \u00e8 regolata, anche nell'eventualit\u00e0 di un'interruzione, dai dati contenuti nella cache.\nLa comunicazione dei sottosistemi.\nLa comunicazione attuata nella maggior parte dei sottosistemi comunicativi di Dragonfly avviene attraverso l'Inter-processor Interrupt. Questo sistema \u00e8 utilizzato per suddividere thread e memoria libera sulle altre CPU. I messaggi generati da queste ultime sono costituiti da una chiamata avente un puntatore a funzione e i dati relativi che la CPU destinataria eseguir\u00e0 in modo asincrono. In questo modo si avranno grandi vantaggi dal punto di vista della performance, in quanto la CPU chiamante non attender\u00e0 l'esecuzione della CPU destinataria. La ricezione di un messaggio IP da parte di una CPU prevede la sospensione del thread attualmente in esecuzione rendendolo non bloccabile.\nLa gestione dei thread nel kernel.\nLa gestione dei thread nel kernel avviene attraverso lo slab allocator, un sottosistema che permette l'accesso a porzioni di codice critico senza negare alle altre CPU l'utilizzo del restante kernel. In altre parole, quando una CPU ha bisogno di utilizzare una parte del kernel, blocca con un lock globale l'accesso al kernel per il tempo necessario ad escludere quella determinata sezione dall'esecuzione da parte delle altra CPU.\nQuesto processo prevede che lo slab allocator di ogni CPU abbia a che fare con 128k di kernel che poi verranno distribuiti e suddivisi in aree pi\u00f9 piccole in base alla richiesta dei thread.\nCollegamenti esterni.\nSito ufficiale"}
{"id": "646806", "revid": "1586642", "url": "https://it.wikipedia.org/wiki?curid=646806", "title": "Kojima Engineering", "text": "La Kojima Engineering \u00e8 stata un costruttore giapponese di Formula 1. Fondata da Matsuhisa Kojima, partecip\u00f2 a due soli Gran Premi: le edizioni 1976 e 1977 del Gran Premio del Giappone.\nLa storia.\nI campionati giapponesi di Formula 2000 e Formula 2.\nLa scuderia fece la sua prima apparizione nel Campionato giapponese di Formula 2000 nel 1974, impiegando una Surtees-Ford coi piloti Masahiro Hasemi e Kazuyoshi Hoshino, conquistando due terzi posti. L'anno seguente impieg\u00f2 una March-BMW, sempre con Hasemi come pilota. Nel 1976 impieg\u00f2 nuovamente dei telai March, sia con motorizzazione BMW che Nissan. Hasemi giunse secondo nel campionato. In una gara, il \"Gran Premio Nihon\", venne iscritto anche il pilota tedesco Hans-Joachim Stuck.\nDal 1977 present\u00f2 propri modelli. Hasemi vinse il \"Suzuka Formula Champion\" con un modello KE008 a motore BMW. In stagione venne impiegata anche una March-BMW con Didier Pironi. Una KE008 venne impiegata da Pironi anche nel \"JAF Suzuka GP\" del 1978.\nNel 1979 venne impiegato ancora questo modello, per alcune gare da Yoshimi Katayama, poi ancora da Pironi nel \"JAF GP\".\nLa Formula 1 (1976-1977).\nLa scuderia partecip\u00f2 a due edizioni del Gran Premio del Giappone con delle vetture di propria produzione.\nNella prima stagione, con al volante Masahiro Hasemi con il modello KE007 conquist\u00f2 un undicesimo posto e, secondo i primi resoconti iniziali, il giro pi\u00f9 veloce.\nIl risultato fu oggetto di controversie, in quanto nel giro nel quale il nipponico avrebbe ottenuto il tempo migliore, venne superato da tre vetture. Nei giorni successivi al Gran Premio, gli organizzatori diffusero un comunicato che assegnava il giro pi\u00f9 veloce a Jacques Laffite con un tempo di 1'19:97 al 70\u00ba giro. Questo comunicato fu ripreso dalla Japan Automobile Federation (JAF). La correzione ebbe per\u00f2 poca risonanza all'estero, tant'\u00e8 che persino il sito ufficiale della Formula 1 inizialmente ha riportato l'attribuzione errata.\nNel 1977 due piloti presero parte alla gara con il modello KE009: Kazuyoshi Hoshino (gestito dalla Heroes Racing) e Noritake Takahara. Il primo concluse la gara all'undicesimo posto. In entrambi i casi fu motorizzata Ford Cosworth e il progettista fu Masao \u014cno, gi\u00e0 tecnico della Maki.\nNel 1978 venne annunciato un accordo affinch\u00e9 i suoi telai potessero essere utilizzati dalla Kauhsen, scuderia tedesca. La partecipazione, che avrebbe dovuto iniziare dal GP di Zolder, poi non si concretizz\u00f2 per una diatriba fra la scuderia tedesca e lo sponsor Toshiba.\nIn seguito prov\u00f2 nel 1979 la KE009B con Keke Rosberg al circuito del Fuji, ma non si iscrisse al campionato."}
{"id": "646807", "revid": "124804016", "url": "https://it.wikipedia.org/wiki?curid=646807", "title": "Cane da pastore di Ciarplanina", "text": "Il Cane da pastore illirico \u00e8 una razza canina riconosciuta dalla FCI (Standard N. 41, Gruppo 2, Sezione 2). Il nome deriva dai Monti \u0160ar tra Kosovo e Macedonia. \u00c8 un cane da montagna molossoide.\nStoria.\nCome altri cani da pastore della sua mole, si ritiene che anche il pastore illirico discenda dai grandi cani da pastore che giunsero in Europa dall'Asia. Si ritiene essere il diretto discendente del Molosso d'Epiro, il cane che diede origine alla stirpe dei molossoidi. A differenza di molte altre razze dello stesso tipo, un gran numero di esemplari continuano a svolgere il loro compito nella terra d'origine, dove l'economia pastorale \u00e8 ancora relativamente diffusa. La razza comincia ad essere conosciuta in occidente dove \u00e8 apprezzata per la guardia alle propriet\u00e0.\nDescrizione.\nLa coda \u00e8 lunga e giunge almeno fino alla punta del garretto. La linea superiore della groppa continua in quella della coda quasi senza soluzione di continuit\u00e0. Forte alla base. Il Charplaninatz \u00e8 unicolore. Tutte le nuances di colore sono ammesse, fino al bruno scuro pressoch\u00e9 nero. I colori pi\u00f9 stimati sono il grigio verdastro (grigio ferro) e il grigio scuro. Il manto macchiato o le macchie bianche non sono ammessi. La testa, le orecchie e le parti anteriori delle membra sono coperte di pelo corto. Il resto del corpo \u00e8 ricoperto di pelo lungo e folto, pressoch\u00e9 piatto e un po' grosso. Sottopelo corto e pi\u00f9 fine. La lunghezza del pelo sul garrese \u00e8 di circa 10-12 cm e non \u00e8 tollerato se pi\u00f9 corto di 7 cm. Gli occhi sono a forma di mandorla, n\u00e9 sporgenti n\u00e9 infossati, di color castano scuro o chiaro, di espressione calma ma penetrante, mai spaurita. Orli palpebrali e mucose visibili sono di pigmentazione nera. Le orecchie sono piazzate sul prolungamento di una linea immaginaria che partendo dalla punta del tartufo passa per l'angolo interno dell'occhio o un po' pi\u00f9 in basso. Sono pendenti, ricadenti a piatto contro le guance,i denti hanno forma di una \u201cV\u201d e sono di lunghezza media. La parte iraniana della testa \u00e8 larga, con un solco mediano accusato. Visto di lato e dall'alto, il cranio si presenta leggermente convesso. Arcate sopracciliari poco pronunciate. Cresta occipitale non evidente. Stop poco pronunciato. Muso pi\u00f9 corto del cranio, largo e profondo alla sua base, va leggermente e gradualmente assottigliandosi. La canna nasale \u00e8 diritta e larga. Labbra di spessore medio, tese. Tartufo: largo e di pigmentazione nera. Lo standard di razza ufficiale prevede una altezza \"media\" di circa 70 cm per i maschi e di 64 cm per le femmine, ed un peso di per i cani definiti \"in condizioni da lavoro\". Tuttavia nelle esposizioni si presentano cani di altezza al garrese massima intorno agli 80 cm per i maschi e 72 cm per le femmine con un peso che si aggira sui per i maschi e per le femmine.\nCarattere.\nHa un carattere forte e coraggioso che gli permette da sempre di affrontare le prove pi\u00f9 dure. Il suo impiego pi\u00f9 tipico era infatti difendere le greggi dagli assalti dei lupi, degli orsi e di altri predatori. Ma si tratta anche di un cane che sa essere molto versatile a seconda delle necessit\u00e0: non \u00e8 stato infatti soltanto un temibile difensore ma anche un abile conduttore. Nonostante la durezza dei suoi compiti tradizionali, il Pastore di Ciarplanina \u00e8 tuttavia un cane equilibrato che ben si adatta alla vita in famiglia, \u00e8 infatti molto socievole e ama essere coccolato dai bambini, sebbene mantenga la sua atavica predisposizione alla diffidenza verso gli estranei. Si adatta bene ad ogni clima.\nQuesta razza faceva parte di quelle elencate nella lista delle razze canine pericolose, attualmente non pi\u00f9 in vigore dopo l'entrata del nuovo ordinamento del 13 gennaio 2007 dove non si fa pi\u00f9 riferimento all'aggressivit\u00e0 del cane in base alla razza d'appartenenza. \u00c8 bene in ogni caso farsi accompagnare in tutto il percorso di adozione fin da prima della nascita del cucciolo da un educatore cinofilo che possa man mano valutare eventuali criticita' della futura relazione.\nCure.\nNon ha bisogno di particolari cure: per mantenere bello e sano il mantello \u00e8 sufficiente qualche spazzolata data per\u00f2 con regolarit\u00e0. Per via della mole necessita di un'alimentazione abbondante e riccamente proteica. Il cane da Pastore di Ciarplanina \u00e8 un cane rustico abituato ai climi pi\u00f9 rigidi che pu\u00f2 dormire senza problemi all'aperto."}
{"id": "646810", "revid": "73843", "url": "https://it.wikipedia.org/wiki?curid=646810", "title": "Sportverein Kaltern-Caldaro Eishockey", "text": "LSV Kaltern-Caldaro \u00e8 una squadra di hockey su ghiaccio di Caldaro sulla strada del vino che gioca nella Serie B.\nStoria.\nLa squadra \u00e8 stata fondata nel 1962, come costola della polisportiva \"SV Kaltern\". Per anni ha militato a livelli piuttosto bassi, non oltre la serie C, anche per problemi di stadio (per anni, ad esempio, ha dovuto giocare ad Ora). Nel 1966 si aggiudica comunque il campionato di Landesliga.\nNel 1994 venne terminato il palaghiaccio dove gioca ancora oggi.\nDopo la vittoria della serie C nel 1980-81, la squadra ha militato in serie B per quattro stagioni. Quando poi questa fu divisa in B1 e B2, il Caldaro continu\u00f2 a passare tra i due campionati.\nA cavallo del 2000 la squadra visse il suo primo momento migliore: nel 1998-99 e nel 1999-2000 fu terza nella Serie B (nuovamente unificata), nel 2000-01 la vinse addirittura, ma rinunci\u00f2 alla A per motivi economici, giungendo poi seconda l'anno successivo.\nNel 2003-04 ci fu una riforma dei campionati, e il Caldaro si trov\u00f2 a disputare la sua prima stagione in massima serie, che chiuse al 14\u00b0 e penultimo posto. Al termine della stagione, le ultime 5 classificate, tra cui i caldaresi, furono retrocesse nella neonata Serie A2.\nNella stagione 2007-08 vince a sorpresa, contro l'HC Valpellice, l'A2, vincendo la serie 3-0.\nDopo una parentesi anche nel campionato di Inter-National-League 2013-2014, nella stagione 2014-15, grazie ad una nuova riforma dei campionati, \u00e8 tornato a giocare in serie A (conclusa poi all'ultimo posto). Dal campionato seguente milita nella serie cadetta.\nProprio la permanenza in cadetteria permette alla squadra di disputare la Coppa Italia che a partire dal 2016 viene difatti contesa tra le iscritte in Serie B: i \"lucci\", guidati in quella stagione dallo statunitense Stan Moore, si aggiudicano l'edizione 2018/19 grazie alla vittoria finale sui corregionali del Merano. Sempre contro il Merano, vince nello stesso anno anche il campionato di Italian Hockey League 2018-2019 (il nuovo nome della Serie B) portando cos\u00ec a 3 il numero di titoli conquistati in cadetteria. Stesso epilogo due anni dopo (dopo l'anno di interruzione dei campionati a causa dell'epidemia di Covid-19) quando il Caldaro rivince il titolo ancora contro il Merano.\nPalaghiaccio.\nIl Palaghiaccio Caldaro, denominato Raiffeisen Arena per motivi di sponsorizzazione, \u00e8 il palazzetto nel quale si disputano gli incontri casalinghi dell'SV Caldaro. Il palaghiaccio \u00e8 stato inaugurato nel 1994 dopo 5 anni di lavori e pu\u00f2 ospitare sino a 1500 spettatori."}
{"id": "646811", "revid": "110157", "url": "https://it.wikipedia.org/wiki?curid=646811", "title": "\u017didikai", "text": "\u017didikai \u00e8 una citt\u00e0 nel distretto municipale di Ma\u017eeikiai (in lituano \"Ma\u017eeiki\u0173 rajono savivaldyb\u0117\"), in Lituania, posta a 21 km ad Ovest di Ma\u017eeikiai.\nLa scrittrice Marija Pe\u010dkauskait\u0117 pi\u00f9 nota con lo pseudonimo di \u0160atrijos Ragana \u00e8 vissuta a \u017didikai tra il 1915 e il 1930."}
{"id": "646812", "revid": "125354492", "url": "https://it.wikipedia.org/wiki?curid=646812", "title": "Assedio di Costantinopoli (1453)", "text": "L'ultimo assedio di Costantinopoli, detto anche Caduta di Costantinopoli o Conquista di Costantinopoli, capitale dell'Impero Romano d'Oriente, avvenne nel 1453. I Turchi Ottomani, guidati dal sultano Maometto II, soprannominato \"Il Conquistatore\", conquistarono la citt\u00e0 il 29 maggio 1453, dopo circa due mesi di combattimenti.\nAnche se Costantinopoli possedeva la cerchia di mura pi\u00f9 sicura ed impenetrabile d'Europa (e del mondo conosciuto), gli ottomani disponevano di uno strumento bellico all'assoluta avanguardia: il Klaid-cannone, capace di 5 colpi al giorno ma in grado di sgretolare le Mura teodosiane di costruzione tardo romana con palle di granito di 63 centimetri pesanti 350 kg; per ironia della sorte questa portentosa invenzione bellica venne inizialmente proposta ai bizantini che in pieno decadimento la rifiutarono per l'alto costo. Oltre all'avanzata tecnologia, che non fu per\u00f2 del tutto efficace nel distruggere i possenti bastioni bizantini, gli ottomani avevano dalla loro parte anche i numeri: il rapporto tra bizantini e ottomani era di uno contro dieci salvo poi aumentare di un terzo, durante il protrarsi del conflitto.\nCon la caduta della capitale, ufficialmente conseguente alla morte dell'imperatore Costantino XI Paleologo (1449-1453), l'Impero Romano d'Oriente, dopo 1058 anni, cess\u00f2 di esistere.\nSecondo alcuni storici questa data alternativamente alla scoperta delle Americhe, \u00e8 da intendere come la fine del Medioevo e l'inizio dell'era moderna.\nDescrizione.\nStato dell'impero bizantino.\nLa citt\u00e0, che rappresentava la vera potenza su cui poggiava tutto l'Impero Bizantino, \u00e8 stata quella che sub\u00ec pi\u00f9 assedi in assoluto nella storia dell'umanit\u00e0, capitolando una sola volta durante la Quarta crociata nel 1204, quando venne conquistata dagli eserciti crociati; questi non avevano per\u00f2 come obiettivo la conquista dell'Impero orientale, e furono cacciati dalla citt\u00e0 nel 1261. Nei due secoli seguenti le dimensioni dell'impero furono gradualmente ridotte dalle forze ottomane. Nel 1453, l'impero bizantino era ormai ridotto alla sola Costantinopoli ed una porzione del Peloponneso e Tessaglia.\nNonostante ci\u00f2 la capitale continuava ad essere ritenuta l'insediamento pi\u00f9 sicuro al mondo. Lo storico Fernand Braudel la defin\u00ec \"\"una citt\u00e0 isolata, un cuore, rimasto miracolosamente vivo, di un corpo enorme da lungo tempo cadavere\". Per avere un'idea di quanto fosse grave e inesorabile il declino della citt\u00e0 all'inizio del XV secolo basta prendere come esempio i dati relativi ai proventi delle dogane sui Dardanelli: le dogane genovesi fruttavano alla citt\u00e0 ligure 200.000 monete d'oro, Costantinopoli dalle sue dogane imperiali ne ricavava appena 30.000. La citt\u00e0 durante il XV secolo perse abitanti e prosperit\u00e0 economica: l'antico splendore degli edifici and\u00f2 in rovina e la sua moneta perse il suo valore di un tempo, il commercio europeo con l'Asia era entrato in crisi per la competizione con il popolo mongolo.\nPreparativi.\nIl sultano ottomano Mehmet II, da poco salito al trono, giovane e ambiziosissimo, organizz\u00f2 l'assedio con grandiosi preparativi. Anzitutto nel 1452 fece costruire la fortezza di Rumeli-Hissan (Rumeli Hisar) di fronte alla fortezza di Anadolu Hisar nel Bosforo, in modo che la sua potente artiglieria fosse in grado di impedire i rifornimenti a Costantinopoli, rendendo particolarmente rischiosa la navigazione. Pose inoltre grande attenzione alla preparazione dei pezzi di artiglieria circondandosi di esperti europei e arabi, riuscendo a creare alcune tra le pi\u00f9 potenti bocche da fuoco dell'epoca. La loro prima vittima secondo alcune fonti fu la nave veneziana condotta dal mercante Antonio Rizzo poi impalato, secondo altri una coppia di mercantili Genovesi, fatto che suscit\u00f2 la pronta risposta della Repubblica ligure. In ogni caso la scintilla era scoccata minacciando i commerci marinareschi.\nL'imperatore bizantino Costantino XI chiese aiuto alle altre potenze cristiane per la difesa della citt\u00e0, ma ottenne magri risultati. Anche perch\u00e9 il Papa attendeva dal concilio fiorentino del 1440 la riunificazione della Chiesa d'Oriente con quella d'Occidente (che venne finalmente proclamata il 12 dicembre 1452, tra contrasti con la popolazione bizantina). La Repubblica di Venezia, intenzioni a parte, mantenne la flotta ormeggiata a Negroponte, anche dopo l'episodio dell'affondamento dell'imbarcazione di Antonio Rizzo, lasciando tuttavia ai propri mercanti piena libert\u00e0 di decidere se rimanere neutrali o schierarsi a favore dei bizantini, mentre la Repubblica di Genova mantenendo un comportamento ambiguo consent\u00ec ai propri mercanti di stringere accordi commerciali con la capitale inviando truppe difensive ben equipaggiate ed addestrate.\nMehmet II mand\u00f2 un dispaccio a Costantino XI dicendo che, se si fosse arreso, avrebbe risparmiato la vita dei suoi sudditi e lo avrebbe nominato governatore: in caso contrario la lotta sarebbe stata fino all'ultimo sangue. L'imperatore rispose con questo celebre messaggio: \nL'assedio.\nL'assedio inizi\u00f2 il 2 aprile 1453. Il 6 Mehmet II attacc\u00f2 la citt\u00e0 sia dalla terra che dal mare con un esercito di 80.000 uomini mentre i difensori erano circa 7.000 uomini. Nel porto della citt\u00e0 erano all'ancora 26 navi da guerra bizantine, la flotta ottomana ne contava 200. Al disperato grido di aiuto della gloriosa Costantinopoli risposero solo una squadra di catalani, napoletani (tra i quali perse la vita, sotto le mura della citt\u00e0 di Costantinopoli, il duca di Venosa Gabriele del Balzo Orsini), veneziani e 700 genovesi guidati dal Nobile Condottiero e Capitano Genovese Giovanni Giustiniani, accolti con esultanza ed applausi, giunti con una spedizione finanziata dallo stesso Giustiniani amico personale dell'imperatore, provenienti in 400 dall'avamposto della Superba sull'isola di Chios e in 300 dal porto di Genova. Il Giustiniani per il suo curriculum di comando (nonostante la giovane et\u00e0 era gi\u00e0 stato governatore di molte citta-colonie genovesi), successi in battaglie nell'Egeo e nel mar Nero, e difese in assedi con inferiorit\u00e0 numerica, fu posto da Costantino al comando delle forze della citt\u00e0.\nMehmet II progettava di attaccare le mura di Teodosio, che proteggevano il lato della citt\u00e0 non bagnato dall'acqua. Procedendo dall'esterno verso la citt\u00e0 si trovava dapprima un fossato largo 18 metri e profondo 7, seguito da un parapetto. Poi, intervallato da un ampio terreno, si incontrava un muro, detto \"Muro Esterno\". Era alto 7 metri e spesso circa 3, e vi si trovavano numerose torri. Ancora uno spazio, e si arrivava al \"Muro Interno\", alto 12 metri e spesso un po' meno di 5 metri, munito di torri alte 16-18 metri.\nIl sultano disponeva dei pi\u00f9 grandi cannoni esistenti al mondo a quel tempo, progettati per lui da Maestro Urban, un geniale costruttore di campane di origine ungherese, e con essi tent\u00f2 di aprire una breccia nelle mura. Ma non ci riusc\u00ec perch\u00e9 le mura erano troppo spesse e anche perch\u00e9 i grandi cannoni potevano sparare pochi proiettili al giorno (le notevoli dimensioni e i lunghi tempi di ricarica ne limitavano l'efficacia, inoltre necessitavano di tempo per raffreddarsi, per non rischiare cedimenti del metallo limitando la potenza di assalto a circa 5 colpi al giorno) e quindi i Bizantini avevano il tempo di riparare i danni; a questo compito si dedicavano anche i cittadini estranei alle armi, come anziani, donne e bambini.\nNel tentativo di aprirsi la strada nelle fortificazioni teodosiane, Mehmet II invi\u00f2 anche una squadra di artificieri in un cunicolo scavato sotto le mura, per farle saltare con dell'esplosivo; il tentativo venne per\u00f2 frustrato dall'accortezza delle sentinelle di fazione di Giustiniani, che si accorsero delle manovre e riuscirono a sventarle causando un crollo che isol\u00f2 una parte dei sabotatori che decisero poi di immolarsi per arrecare il massimo danno e si suicidarono dando fuoco alle polveri causando un'esplosione con esiguo danno ai bizantini ma un gran numero di vittime tra i sabotatori.\nAnche i tentativi della flotta turca di entrare nel Corno d'Oro, l'insenatura in cui si trovava il porto della citt\u00e0, furono frustrati da una gigantesca catena che ne chiudeva l'ingresso, tesa dal Giustiniani con un argano dalla torre genovese di Galata e lunga quasi 2 chilometri. Allora il sultano impose ai suoi uomini un'impresa colossale: per aggirare la catena, fu costruita una passerella di legno unta con grasso, lunga due chilometri, sopra la quale gli schiavi spinsero in salita a forza di braccia le navi per raggiungere le acque dall'altra parte seppur con gravi perdite nella pericolosa e ardua impresa. Gli assediati, al vedere l'impresa, furono colti dal panico: pare che un'antica profezia annunciasse che Costantinopoli sarebbe caduta solo \"quando le navi avessero navigato sulla terra\"\". Anche un'eclissi lunare che si verific\u00f2 la notte del 22 maggio fu interpretata come un cattivo auspicio dai difensori della citt\u00e0, e successivamente un temporale fortissimo inond\u00f2 la parte bassa di Costantinopoli.\nLa coraggiosa resistenza del Giustiniani ad un certo punto fu alimentata la mattina del giorno seguente dall'avvistamento di 3 navi genovesi con rinforzi e una nave bizantina con vettovaglie e grano, promesse e pagate a noleggio dal Papa, che con manovre tecniche marinaresche oltre ogni immaginazione erano riuscite a passare indenni nel mar di Marmara, nel mezzo della numerosa flotta turca che contava decine di migliaia di imbarcazioni, fino al quartier generale di Giustiniani a Pera, talvolta separandosi talvolta affiancandosi a formare una fortezza marina addirittura legando tra loro le imbarcazioni, procedendo a remi a vela e persino con correnti avverse e nonostante le vele fossero in fiamme, abbattendo tutti i nemici e tutte le navi affrontate, provocando oltre un migliaio di vittime a fronte di solo 23 marinai uccisi; la leggenda narra che Mehemet stesso vedendo la sua flotta in difficolt\u00e0 sia entrato in mare col suo cavallo per affrontare i genovesi; verso il tramonto i rinforzi furono accolti a Pera con grandissimi festeggiamenti rinfrancando tutti i latini e greci che ormai combattevano fianco a fianco sotto gli ordini del genovese. Dopo una riunione tra capitani greci veneziani e genovesi, scoppiarono comunque furibonde liti poich\u00e9 appariva chiaro che senza una strategia i difensori sarebbero riusciti soltanto a prolungare di qualche giorno la difesa della citt\u00e0 che dopo le numerose perdite ottomane contava ancora una inferiorit\u00e0 di circa 11 a 1. I genovesi pensarono un attacco navale proiettato da Pera ma non riuscirono a mettersi d'accordo. I veneziani allora presero l'iniziativa al comando di Giacomo Cocco di tentare nottetempo una sortita per incendiare la flotta turca: carichi di materiale infiammabile si diressero verso le ammiraglie nemiche.\nLa notte del 28 aprile due galere genovesi e tre fuste veneziane lasciavano il porto, precedute da due navi (una veneziana ed una genovese), foderate di sacchi di cotone e di lana che avrebbero dovuto incendiare le navi turche.\nL'impeto guerriero di Cocco lo port\u00f2 a decidere di lanciarsi alla testa dello squadrone cristiano per essere il primo ad attaccare i turchi. I turchi per\u00f2 erano stati avvertiti da una spia genovese ed erano in attesa dell'attacco. Giacomo Cocco muore durante l'azione colpito dall'artiglieria e i restanti compagni furono massacrati dalla potenza di fuoco turca, in pochi ripararono a nuoto salvandosi.\nA questo punto il sultano sotto consiglio dei suoi comandanti, che supponevano che veneziani e genovesi avrebbero inviato a breve altre navi forti del fatto che la spedizione noleggiata dal Papa aveva funzionato, progett\u00f2 di assaltare e distruggere le mura direttamente con la forza di un attacco frontale finale con tutte le truppe, sapendo che i difensori bizantini si sarebbero stancati prima delle sue milizie - che erano state rimpolpate da ulteriori 60.000 uomini di rinforzo. L'attacco finale sarebbe stato sferrato il 29 maggio, in quanto degli astrologi gli avevano predetto che quel giorno sarebbe stato fortunato per lui. La sera del 27 maggio Maometto II fece la seguente orazione ai suoi uomini, spronandoli e promettendo loro una doppia paga:\nIl discorso diede slancio e ulteriori motivazioni alle truppe turche.\nLa notte del 28 maggio fu celebrata nella basilica di Santa Sofia l'ultima messa cristiana, a cui assistettero sia i greci che i latini. I Bizantini erano disperati, e si abbandonarono alle lacrime. In quei giorni fecero sfilare in processione l'immagine della Vergine, sperando invano che Ella li avrebbe salvati dalla capitolazione; l'immagine durante i cortei cadde alcune volte a terra e ci\u00f2 fu considerato un ulteriore segnale nefasto. Le mura delle citt\u00e0 erano ormai in cattivo stato per i continui cannoneggiamenti, e il \"basileus\", per pagare le sue truppe, fu costretto dalla carenza di denaro a spogliare le chiese della citt\u00e0. Giustiniani fece riparare le numerose falle e brecce delle mura cannoneggiate, con cocci legna e tutto ci\u00f2 che si poteva trovare facendo costruire alcune palizzate e pose i suoi a difesa della Porta d'oro , la pi\u00f9 vulnerabile e pi\u00f9 colpita.\nIl giorno dopo i Turchi concentrarono gli attacchi proprio verso la Porta d'Oro, nel settore effettivamente pi\u00f9 vulnerabile delle mura, il Mesoteichion, che fu presa d'assalto tre volte. Attorno all'una di notte fu inviata la prima schiera di Ottomani, composta dalla bassa fanteria. I difensori si difesero con accanimento e attorno alle quattro del mattino ricacciarono indietro le truppe nemiche arrecando loro ingenti perdite. Il sultano ordin\u00f2 allora l'attacco dei reparti con maggiore abilit\u00e0 e muniti di equipaggiamento migliore, i quali riuscirono dopo aspri combattimenti ad aprire un varco nella linea di difesa bizantina; esso fu prontamente richiuso da Costantino, che accorse alla testa delle sue guardie scelte massacrando i nemici. Oramai, per\u00f2, i difensori erano logorati dalle molte ore di combattimenti ininterrotti e Maometto scagli\u00f2 al mattino l'attacco finale inviando le truppe d'\u00e9lite in assoluto pi\u00f9 temibili dell'Impero: i giannizzeri. Dopo aspri combattimenti Giustiniani fu ferito prima da un colpo di cannone che fece esplodere una palizzata e poi gravemente da una colubrina dei primi turchi che entrando nella breccia irrompevano nella citt\u00e0; le squadre genovesi lo raccolsero su una barella e si spostarono in citt\u00e0 attraverso una porta del muro interno fatta aprire dall'imperatore che nel frattempo massacravano tutti i componenti della prima ondata turca. Alla vista di quel corteo attorno al capitano genovese morente i sopravvissuti caddero nella disperazione, privi della guida del valoroso e carismatico difensore della Porta, i veneziani e genovesi prima indietreggiarono e poi fuggirono verso il porto pensando che la citt\u00e0 fosse ormai persa. I Genovesi a questo punto si imbarcarono sulle loro navi caricando il loro condottiero ferito a morte facendo rotta su Chio, dove il nobiluomo mor\u00ec due giorni dopo per le conseguenze del colpo subito. La defezione Genovese suscit\u00f2 sgomento e disperazione. L'imperatore Costantino tent\u00f2 di guidare un contrattacco, alla testa dei suoi uomini e degli spagnoli di don Francisco di Toledo, ma scomparve nella mischia: secondo la maggior parte delle fonti mor\u00ec uccidendo valorosamente 800 turchi, secondo altre mentre tentava di scappare. Il cadavere con le insegne imperiali fu trovato decapitato ma il teschio non fu mai ritrovato facendo supporre da alcuni che non fosse morto ma fosse riuscito a riparare altrove in incognito. La chiesa ortodossa lo consider\u00f2 in seguito santo e martire.\nLa popolazione fu decimata dai vincitori. Le principesse della famiglia imperiale in effetti riuscirono a fuggire a bordo di una nave e si rifugiarono in Occidente. La basilica di Santa Sofia, chiesa madre di tutta la chiesa ortodossa, fu trasformata in una moschea e i magnifici mosaici dorati che rappresentavano Cristo Pantocratore vennero coperti da uno strato d'intonaco.\nSecondo una leggenda quando i Turchi entrarono nella basilica, una parete si apr\u00ec e si richiuse dopo che vi era entrato il sacerdote che celebrava la messa con il calice: questi sarebbe tornato a terminare la messa attraverso la parete riaperta quando la chiesa fosse ridivenuta cristiana.\nLa fine.\nIn mattinata i bizantini furono definitivamente sconfitti e gli ottomani iniziarono con le razzie. Le mura di Costantinopoli erano piene di morti e di morenti, di quelli che avevano difeso le mura, non era rimasto quasi pi\u00f9 nessuno vivo. I bizantini erano tornati nelle loro case, per difendere la famiglia dalle razzie. I veneziani erano andati al porto, e i genovesi si erano imbarcati presso l'ancora sicuro quartiere genovese di Galata. Il Corno d'oro era quasi deserto, i marinai turchi stavano pensando a razziare, il comandante Girolamo Minotto prese il rimanente della marina, e cio\u00e8 otto navi veneziane, sette genovesi, e sei bizantine, e port\u00f2 i profughi in salvo, le navi erano stracolme di bizantini.\nA mezzogiorno le strade di Costantinopoli erano ingombre di cadaveri, le case erano vuote, visto che gli ottomani stavano uccidendo e catturando donne e bambini, che le cronache cristiane diranno essere stati stuprati e poi impalati. Le medesime cronache affermano anche che le chiese furono distrutte, le icone tagliate, i libri bruciati. Il palazzo Imperiale bizantino, palazzo delle Blacherne era deserto, e l'icona pi\u00f9 venerata dai bizantini, la Vergine Odigitria (\"condottiera\"), fu tagliata in quattro pezzi.\nA Santa Sofia i preti stavano celebrando la messa mattutina; quando sentirono gli Ottomani arrivare, allora sbarrarono la grande porta di bronzo, ma gli ottomani la ruppero a colpi d'ascia, i preti furono uccisi mentre celebravano la messa, e sgozzati anche sopra l'altare. In chiesa vi era una grande massa di gente che, venuta a sapere che i Turchi stavano per arrivare si era raccolta in chiesa nell'attesa di un angelo che, secondo una tradizione, avrebbe cacciato i Turchi da Costantinopoli quando l'avrebbero espugnata. \nI saccheggi durarono solamente un giorno, visto che Mehmet II si accorse che se avesse lasciato la citt\u00e0 in mano dei suoi uomini per i tre giorni che aveva promesso, Costantinopoli sarebbe stata rasa al suolo; quella sera stessa Santa Sofia divenne una moschea. Quando Mehemet seppe della sopravvenuta morte del Giustiniani in patria, ne celebr\u00f3 i funerali a Costantinopoli, dove il genovese fu ricordato dal sultano come un uomo speciale dalle molte qualit\u00e0 arrivando ad affermare che lui da solo valeva pi\u00f9 di tutti i bizantini messi insieme.\nL'affidabilit\u00e0 delle cronache di parte \u00e8 - come evidente - abbastanza scarsa. Pur in un quadro di ampie e incontestabili distruzioni, di violenze di ogni genere, di razzie, numerose chiese in realt\u00e0 sfuggirono per\u00f2 alla furia delle truppe vincitrici e alla trasformazione in moschee.\nLa grande chiesa dei Santi Apostoli - seconda solo a Santa Sofia - fu riconsegnata poco tempo dopo al Patriarca Gennadius, , e divenne la nuova sede del patriarcato. Pochi anni dopo fu abbandonata a causa della sua fatiscenza e dell'insediamento di numerosi Turchi nelle vicinanze, ed infine distrutta nel 1462 per la costruzione della moschea di Fatih. Non sub\u00ec danni la chiesa del Pammacaristos, che fungeva da monastero e divenne sede del Patriarcato dopo i S. Apostoli. Altrettanto pu\u00f2 dirsi della chiesa di S. Demetrio Kanavou, presso le Blachernae, tuttora esistente - seppure ricostruita - ed aperta al culto. La chiesa della Peribleptos a Psamathia rimase in funzione fino al met\u00e0 del XVII secolo, quando fu assegnata dal Sultano ai cristiani Armeni. \u00c8 tuttora aperta al culto.\nLa piccola chiesa di S. Giorgio dei Cipressi non ebbe fastidi, come la chiesa di S. Andrea in Krisei, convertita in moschea alcuni decenni dopo. La chiesa-convento del Myrelaeon rimase funzionante fino alla fine del XV secolo.\nUn tentativo di Bayezid II di requisire le propriet\u00e0 ecclesiastiche fu bloccato dal Patriarca Dionysius I che riusc\u00ec a dimostrare che Mehmet II \"Fatih\" aveva concesso alla Chiesa greca di rimanere proprietaria dei beni ecclesiastici della citt\u00e0, e anche un decreto del sultano Selim I di convertire con la forza tutti i suoi sudditi cristiani di Costantinopoli non fu attuato a causa delle obiezioni sollevate dai religiosi musulmani. La rinnovata volont\u00e0 di requisizione di ogni chiesa fu vanificata dall'intervento di tre anziani giannizzeri che giurarono che il Conquistatore aveva concesso che le propriet\u00e0 della Chiesa non fossero ulteriormente espropriate nel momento in cui il Patriarcato aveva riconosciuto, arrendendosi, la nuova realt\u00e0 verificatasi con la conquista della \"Seconda Roma\"."}
{"id": "646824", "revid": "6066", "url": "https://it.wikipedia.org/wiki?curid=646824", "title": "Dodekatheon", "text": ""}
{"id": "646828", "revid": "767487", "url": "https://it.wikipedia.org/wiki?curid=646828", "title": "Delain (gruppo musicale)", "text": "I Delain sono un gruppo musicale symphonic metal olandese, fondato dal tastierista Martijn Westerholt.\nIl nome viene dal libro \"Gli occhi del drago\" di Stephen King, le cui vicende si svolgono in un regno chiamato, appunto, Delain.\nBiografia.\nGli esordi (2002-2005).\nIl tastierista Martijn Westerholt, dopo aver lasciato i Within Temptation agli inizi del 2001 a causa di una mononucleosi infettiva diagnosticatagli alcune settimane prima, decise di cercare musicisti per formare una nuova band.\nInizi\u00f2 cos\u00ec nel 2002 il progetto \"Delain\". Agli inizi facevano parte della band, oltre a Westerholt, i chitarristi Roy van Enkhuyzen e Frank van der Meijden, il bassista Martijn Willemsen, il batterista Tim Kuper e i cantanti Anne Invernizzi e George Oosthoek (Orphanage).\nCon questa prima formazione il gruppo registr\u00f2 il demo \"Amenity\", nel giugno 2002. All'inizio del 2003 van der Meijden e van Enkhuyzen lasciarono la band, sostituiti da Jan Yrlund (Lacrimosa) e Oliver Philipps (Everon); entrambi lasciarono la band nella primavera del 2005, mantenendo per\u00f2 i legami con Westerholt (entrambi parteciparono alla registrazione dell'album di debutto, e Philipps divenne un collaboratore fisso in studio della band nonch\u00e9 produttore della maggior parte degli album e singoli); nello stesso periodo lasciarono la band anche Willemsen e Kuper. Infine, nel giugno del 2005, anche la cantante Anne Invernizzi lasci\u00f2 i Delain, fondando un proprio gruppo di rock acustico, i Dear Ann. Westerholt e Oosthoek, unici membri rimasti, reclutarono la cantante Charlotte Wessels (To Elysium) e il chitarrista Guus Eikens (Orphanage) nell'estate 2005, a quali successivamente si unirono il chitarrista Ad Sluijter (Epica), il bassista/cantante Marco Hietala (Tarot, Nightwish), il batterista Ari\u00ebn van Weesenbeek (God Dethroned) e la cantante Rosan van der Aa (Orphanage) in veste di corista.\n\"Lucidity\" (2006-2008).\nAgli inizi del 2006 il gruppo firm\u00f2 un contratto con la Roadrunner Records e, il 4 settembre 2006, usc\u00ec il loro album di debutto \"Lucidity\"; all'album parteciparono voci quali Sharon den Adel (Within Temptation) e Liv Kristine (Leaves' Eyes), e musicisti quali il violoncellista Rupert Gillet. In poco tempo l'album raggiunse la 43\u00aa posizione nella classifica degli album pi\u00f9 venduti nei Paesi Bassi.\nPoco dopo Oosthoek, Van der Aa, Sluijter, Hietala e Van Weesenbeek lasciarono il gruppo, sostituiti rispettivamente da Ronald Landa (Infinite Dawn), Rob van der Loo (Sun Caged) e Sander Zoer (Nemesea); il sestetto sostenne un tour in diversi paesi europei per promuovere l'album, tour a cui Eikens non partecip\u00f2 in quanto lasci\u00f2 il gruppo poco prima, venendo sostituito dall'amico della Wessels Ray van Lente (To Elysium). Con il nuovo chitarrista ritmico, i Delain registrarono e pubblicarono due singoli dal loro album di debutto: \"Frozen\" e \"See Me in Shadow\", pubblicati rispettivamente l'8 gennaio e il 2 luglio 2007; per entrambi venne anche girato un videoclip.\nSempre nel 2007 il gruppo venne nominato per la categoria \"New Sounds of Europe\" agli MTV Europe Music Awards, venendo per\u00f2 eliminati l'undicesimo giorno. Il gruppo venne nominato anche per il TMF Awards 2007 nella categoria \"Best Rock Band\". Nell'autunno 2007 Van Lente lasci\u00f2 il gruppo, entrando nei Seraphique; tale evento segn\u00f2 il ritorno di Guus Eikens, con il quale i Delain pubblicarono il singolo \"The Gathering\" il 7 gennaio 2008. Poco dopo Eikens lasci\u00f2 nuovamente il gruppo. \n\"April Rain\" (2009-2010).\nIl 9 febbraio 2009 venne pubblicato \"April Rain\", singolo di lancio dell'omonimo album, pubblicato il 20 marzo; il disco presenta la collaborazione di Marco Hietala, ex-bassista del gruppo, e della violoncellista Maria Ahn (Ahn Trio). Il 16 ottobre venne pubblicato il secondo singolo, \"Stay Forever\"; quello stesso mese la band tenne alcune date del tour promozionale dell'album in Francia e Spagna, dove venne accompagnata dai Whyzdom. Tra agosto e settembre la band vide un breve ritorno di Marco Hietala come guest, supportando il gruppo come secondo cantante in alcuni spettacoli dal vivo. Successivamente, il 9 novembre usc\u00ec il singolo \"Smalltown Boy\", cover del gruppo synth pop britannico Bronski Beat, pubblicato solo digitalmente. Quello stesso mese Ronald Landa lasci\u00f2 il gruppo, iniziando nuovi progetti musicali e fondando gli Hangover Hero insieme ad un altro ex-Delain, Ad Sluijter; venne sostituito da Ewout Pieters (Mythlorian). Nel mese di dicembre Rob van der Loo venne sostituito da Roel Vink (Sun Caged) per alcune date. Poco dopo anche Van der Loo lasci\u00f2 il gruppo, agli inizi del 2010, riformando i Freak Neil Inc., suo progetto solista dei primi anni 2000. Nell'aprile 2010 i Delain intrapresero un tour nel Regno Unito in occasione della pubblicazione a gennaio di \"April Rain\" in terra inglese, con il nuovo bassista Otto Schimmelpenninck van der Oije (Detonation). Nel mese di agosto parteciparono al Wacken Open Air, evento che vide il breve ritorno come guest dell'ex-cantante George Oosthoek, che aveva gi\u00e0 supportato, sempre come guest, la sua ex-band in alcuni spettacoli tra gennaio e marzo. Il 29 ottobre venne pubblicato il singolo \"Nothing Left\", il terzo estratto da \"April Rain\".\n\"We Are the Others\" e \"Interlude\" (2011-2013).\nDalla seconda met\u00e0 del 2010 la band cominci\u00f2 a parlare del terzo album, e l'11 settembre si parl\u00f2 gi\u00e0 di una data d'uscita: gennaio/febbraio 2011. Successivamente l'uscita venne posticipata a \"fine 2011\". Il 30 ottobre 2010, dopo meno di un anno di permanenza, il chitarrista Ewout Pieters venne allontanato dal gruppo e sostituito con Timo Somers (Vengeance).\nNell'aprile 2011 il gruppo part\u00ec per un breve tour nell'Europa occidentale supportato dai Serenity e dagli Stream of Passion (questi ultimi solo per la tappa a Hedon del 25 maggio), con un'unica data italiana; durante il tour vennero presentati tre nuovi brani (\"Manson\", \"Get the Devil Out of Me\" e \"Milk and Honey\"), che saranno inseriti nel terzo album. Terminato il tour la band parl\u00f2 del nuovo album in alcune interviste: prodotto da Jacob Hellner (gi\u00e0 produttore di Rammstein, Clawfinger e Apocalyptica), vedr\u00e0 la partecipazione degli ex-chitarristi Guus Eikens e Oliver Philipps. Il 7 dicembre la band rivel\u00f2 tramite il suo sito il nome del terzo album, \"We Are the Others\", ed un nuovo tour per l'Europa tra aprile e agosto supportato dai Trillium, progetto metal della cantante statunitense Amanda Somerville. A causa nei numerosi impegni di Timo Somers nei suoi progetti (Pr0teZT, Vengeance, carriera solista), il chitarrista verr\u00e0 sostituito da Bas Maas (Doro, ex-After Forever) per alcune date del tour europeo previsto per la primavera del 2012. Intanto la band annuncia sul proprio sito la data di pubblicazione di \"We Are the Others\": 1\u00ba giugno 2012 (4 giugno in Francia e Regno Unito). L'album \u00e8 preceduto dal singolo \"Get the Devil Out of Me\", la cui pubblicazione \u00e8 avvenuta il 13 aprile (15 nel Regno Unito), in concomitanza all'inizio del nuovo tour europeo. L'11 settembre \u00e8 stato pubblicato il singolo \"We Are the Others\".\nIl 1\u00ba maggio 2013 viene pubblicata una compilation dal titolo \"Interlude\", contenente alcuni brani inediti, nuove versioni di alcuni brani da \"We Are the Others\", brani dal vivo, e il singolo \"Smalltown Boy\", che non era mai apparso prima su un supporto fisico.\n\"The Human Contradiction\" (2014-2015).\nIl 23 gennaio 2014 i Delain annunciano la data di pubblicazione del loro nuovo album, \"The Human Contradiction\", pubblicato il 4 aprile.\nAppena due mesi dopo, il 4 giugno, il batterista Sander Zoer lascia il gruppo per problemi familiari; lo stesso giorno, il gruppo annuncia l'ingresso di Ruben Isra\u00ebl (Lesoir).\nDurante la seconda parte del tour promozionale dell'album, la band ingaggia come rinforzo la chitarrista Merel Bechtold (Purest of Pain, MaYaN). Durante l'esibizione del 26 novembre il bassista Otto Schimmelpenninck van der Oije rimase ferito da uno dei cannoni di scena, che gli caus\u00f2 la rottura del testicolo sinistro; durante la sua riabilitazione, il gruppo utilizz\u00f2 parti di basso pre-registrate durante i concerti, non ingaggiando un turnista. Nonostante il grave infortunio, Otto non ha riportato danni permanenti, e ha ripreso a suonare in tour con la band da gennaio 2015. Il chitarrista Timo Somers, a causa degli impegni con le altre sue band, non pot\u00e9 esibirsi con i Delain fino a febbraio; durante questo periodo, la turnista Bechtold ricopr\u00ec il suo ruolo come chitarrista unica. Il 29 ottobre 2015 la Bechtold \u00e8 stata annunciata come membro ufficiale della band, che torna cos\u00ec ad una formazione a due chitarre.\n\"Moonbathers\" e \"\" (2016-2017).\nNel gennaio 2016 pubblicano un videoclip per il brano \"Suckerpunch\", per promuovere l'EP \"Lunar Prelude\", pubblicato il 19 febbraio; l'EP contiene tre brani inediti (\"Turn the Lights Out\" e due versioni di \"Suckerpunch\"), una versione riarrangiata di \"Don't Let Go\" e cinque brani dal vivo.\nIl 22 giugno la band annuncia tramite il proprio sito il titolo del quinto album in studio, \"Moonbathers\", che viene pubblicato il 26 agosto. Dall'album vengono estratti i singoli \"The Glory and the Scum\" e \"Fire with Fire\".\nIl 10 dicembre la band si esibisce al Paradiso di Amsterdam in uno speciale concerto organizzato per celebrare i 10 anni dalla pubblicazione del primo album \"Lucidity\"; l'intera esibizione viene registrata e pubblicata il 27 ottobre 2017 con il titolo \"\" in CD, DVD e blu-ray.\nIl 3 ottobre 2017 la band annuncia la separazione dal batterista Ruben Isra\u00ebl, il quale continuer\u00e0 ad esibirsi con la band fino alla fine del \"Danse Macabre\" tour, conclusosi con la data del 1\u00ba novembre; al suo posto viene temporaneamente ingaggiato Joey de Boer (Purest of Pain), che diventer\u00e0 membro ufficiale dei Delain il 30 Agosto 2018.\n\"Hunter's Moon\" e \"Apocalypse &amp; Chill\" (2019\u2013oggi).\nIl 13 dicembre 2018 Delain annunciano l'EP \"Hunter's Moon\", che viene pubblicato il 22 febbraio 2019. Viene anticipato dal singolo \"Masters of Destiny\", pubblicato pubblicato l'11 gennaio 2019 insieme ad un video musicale.\nLa chitarrista Merel Bechtold annuncia la separazione dal gruppo il 16 giugno 2019, per seguire altri interessi musicali. La sua ultima apparizione ufficiale con i Delain \u00e8 al Graspop Metal Meeting il 23 giugno 2019.\nIl 19 settembre il gruppo inizia un nuovo tour negli Stati Uniti insieme ad Amorphis e Anneke van Giersbergen, inizialmente senza il batterista Joey de Boer per problemi con la sua autorizzazione alla dogana; per le prime date viene sostituito da Jan Rechberger degli Amorphis.\nIl 27 settembre il gruppo pubblica il singolo \"Burning Bridges\", anticipante il sesto album in studio. Un secondo singolo, \"One Second\", viene pubblicato il 15 novembre, e un terzo, \"Ghost House Heart\", il 24 gennaio 2020. L'album, intitolato \"Apocalypse &amp; Chill\", viene infine pubblicato il 7 febbraio 2020.\nIl 15 febbraio 2021, tramite un post su Facebook, il tastierista Martijn Westerholt ha annunciato di essere rimasto l'unico membro all'interno del gruppo, in quanto gli altri membri hanno lasciato il progetto a causa di incomprensioni interne."}
{"id": "646830", "revid": "1421057", "url": "https://it.wikipedia.org/wiki?curid=646830", "title": "Hockey Club Neumarkt-Egna", "text": "LHockey Club Neumarkt-Egna \u00e8 stata una squadra di hockey su ghiaccio di Egna, attiva dal 1963 al 2019; a seguito della fusione con il club SC Auer Ora, ha dato vita al nuovo sodalizio sportivo Hockey Unterland.\nStoria.\nCon oltre mezzo secolo di attivit\u00e0, il sodalizio sportivo vede la luce nel 1963, per inziativa di un piccolo gruppo di appassionati. Il terreno di gioco era un campo agricolo fuori dal paese dove sovente si sentiva lo starnazzare delle oche; da qui deriva il simbolo della squadra.\nSolo nel 1996 la compagine sportiva ottiene un piccolo impianto sportivo, dove disputa gli incontri casalinghi fino al 2010, anno di inaugurazione dell'attuale palaghiaccio. Nello stesso periodo nasce il settore giovanile della societ\u00e0 altoatesina. Due anni pi\u00f9 tardi la prima squadra accede al campionato nazionale di serie B.\nNella stagione 2003-2004 la riforma dei campionati port\u00f2 la squadra per la prima volta in massima serie, ma retrocesse subito, nonostante la presenza di alcuni giocatori importanti, come gli stranieri Drahomir Kadlec e Vladimir Yeremin e gli italiani Luca Fusoni, Tobias Kaufmann e Martin Rizzi; \u00e8 la stagione 2011-2012 a regalare i primi risultati significativi: la formazione ottiene infatti il primo posto in classifica al termine della stagione regolare e mette in bacheca il primo trofeo: la Coppa di Lega di serie A2. Due anni pi\u00f9 tardi la squadra si iscrive al campionato cadetto INL assieme ad altre quattro compagini altoatesine. Al termine della stagione l'Egna viene incoronato campione ai danni dell'Eishockeyclub Bregenzerwald.\nNella stagione 2014-15 la compagine accede per la seconda volta al massimo campionato nazionale, mentre dal 2017 al 2019, anno della cessazione dell'attivit\u00e0 della prima squadra, l'Egna fa parte della nuova lega internazionale denominata Alps hockey league. Risale invece a maggio 2019 la fusione con la societ\u00e0 Ora per dare vita alla nuova compagine sportiva, denominata Hockey Unterland Cavaliers che attualmente milita nel secondo livello del campionato italiano.\nPalaghiaccio.\nLo stadio del ghiaccio di Egna, denominato W\u00fcrthArena per motivi di sponsorizzazione, \u00e8 il palazzetto nel quale si disputavano gli incontri casalinghi dell'Hockey Club Neumarkt-Egna. Il palaghiaccio \u00e8 stato inaugurato nel 2010 e pu\u00f2 ospitare sino a 1200 spettatori.\nGruppi Ultr\u00e0.\n\"Hulig\u00e4ns\" fondati nel 2008"}
{"id": "646837", "revid": "44024", "url": "https://it.wikipedia.org/wiki?curid=646837", "title": "Gara delle schiacciate", "text": ""}
{"id": "646841", "revid": "2031001", "url": "https://it.wikipedia.org/wiki?curid=646841", "title": "Cristo Pantocratore", "text": "Il Cristo Pantocr\u00e0tore (\u03a7\u03c1\u03b9\u03c3\u03c4\u03cc\u03c2 \u03a0\u03b1\u03bd\u03c4\u03bf\u03ba\u03c1\u03ac\u03c4\u03c9\u03c1; dal greco \"pas, pasa, pan\" [tutto] e \"kr\u00e0tein\" [dominare con forza, avere in pugno]) \u00e8 una raffigurazione di Ges\u00f9 in gloria, tipica dell'arte bizantina e in genere paleocristiana e anche medievale, soprattutto presente nei mosaici e affreschi absidali. Egli \u00e8 ritratto in atteggiamento maestoso e severo, vestito di porpora e seduto come giudice, alla fine dei tempi, su un trono prezioso. Con la mano destra \u00e8 nell'atto di benedire con le tre dita alzate, secondo l'uso poi rimasto nella chiesa ortodossa. La disposizione delle dita di tale mano spesso tende a formare una \"X\" con indice e medio e una specie di \"C\" con pollice, anulare e mignolo, rappresentando le lettere iniziali e finali del nome \"Cristo\" in greco antico (\u03a7\u03c1\u03b9\u03c3\u03c4\u03cc\u03c2). Nell'altra mano tiene un libro, il Vangelo, che pu\u00f2 essere chiuso o aperto sulle parole apocalittiche \"Io sono l'Alfa e l'Omega\" o salvifiche \"Io sono la luce del mondo.\" Spesso ai lati sono raffigurati la Madonna e San Giovanni Battista che si rivolgono a Cristo in atteggiamento supplice, quali intercessori dell'umanit\u00e0.\nDescrizione.\nIl Cristo Pantocratore \u00e8 un'immagine di Dio in gloria, quale Origine, Signore e Giudice finale di tutte le cose create, che \u00e8 raffigurata spesso nei ricchi mosaici dorati che decorano l'abside delle pi\u00f9 grandi chiese ortodosse, come la Basilica di Santa Sofia a Costantinopoli attualmente trasformata in moschea; inoltre \u00e8 un soggetto tipico delle icone.\nIn Italia si trovano mosaici di scuola bizantina con raffigurazioni del Cristo Pantocratore nelle chiese arabo-normanne siciliane: nella Cattedrale peloritana - il meraviglioso Duomo di Messina, nella cappella Palatina di Palermo, duomo di Monreale, cattedrale di Cefal\u00f9, Chiesa della Martorana. Altri esempi nelle chiese ravennati (chiesa di San Vitale) e in altre come la Cattedrale di Pisa, il Duomo di Cremona, l'abbazia di Novalesa (Torino), la chiesa di Santa Maria foris portas a Castelseprio, il Duomo di Spoleto, la Basilica di San Marco (Venezia), la Basilica di Santa Maria Assunta (Torcello), il Battistero di San Giovanni (Firenze), la Chiesa Rupestre del Crocifisso di Lentini. Anche nell'eremo rupestre di San Bartolomeo in Legio presso Roccamorice (PE) vi \u00e8 un affresco duecentesco attribuito a Gentile da Rocca con un Cristo Pantocratore benedicente di straordinaria eleganza.\nAd Alatri (FR), in un'angusta intercapedine all'interno del chiostro attiguo alla Chiesa di San Francesco, \u00e8 stato scoperto, una ventina di anni fa, un affresco murale, raffigurante un Cristo Pantocratore all'interno di un labirinto dal tracciato simile a quello presente sul pavimento della cattedrale di Chartres.\nIn Provincia dell'Aquila \u00e8 presente nell'affresco dell'abside dell'Abbazia di San Pietro ad Oratorium a Capestrano.\nIn Provincia di Caserta \u00e8 presente nell'abside dell'Abbazia di Sant'Angelo in Formis a Sant'Angelo in Formis (Capua), nell'abside della Chiesa di San Rufo Martire (sec. XI) di Piedimonte di Casolla (Caserta). Ormai del tutto scomparso, era presente anche nell'abside dell'Abbazia di San Pietro ad Montes (sec. XI) di Piedimonte di Casolla (Caserta), chiesa per certi versi gemella a quella di Sant'Angelo in Formis.\nIl Cristo nel V secolo era considerato il principio organizzatore del Cosmo, generato e non creato da Dio Padre, la chiave di comprensione della realt\u00e0 e la risposta al mistero dell'esistenza. Il desiderio umano di ordine aveva trovato il suo esaudirsi in Ges\u00f9, il Logos incarnato, la ragione e la struttura del cosmo. Le implicazioni intellettuali e spirituali di questo significato di Cristo Cosmico sono avvertite ancora oggi. L'eminente filosofo Alfred North Whitehead ha avanzato l'idea che la visione scientifica del mondo, ora cos\u00ec profondamente impressa nella coscienza occidentale, abbia le sue radici nella teologia dei Cristiani del V secolo."}
{"id": "646845", "revid": "287204", "url": "https://it.wikipedia.org/wiki?curid=646845", "title": "Hockey Club All Stars Piemonte", "text": "L'Hockey Club All Stars Piemonte \u00e8 stata una squadra di hockey su ghiaccio di Torino. Ha avuto una squadra maschile che ha militato anche in serie A2, ed una femminile che ha militato nella massima serie. Entrambe le compagini sono state rimpiazzate dal Real Torino Hockey Club.\nSquadra maschile.\nStoria.\nFondazione ed esordio.\nLa squadra nasce nel 2000 dalla fusione tra Valpellice - il cui stadio era stato seriamente danneggiato da una piena - e tra l'HC Torino per volere del presidente di quest'ultima squadra, Claudio Gabriele Belforte.\nAll'inizio la societ\u00e0 si occupa perlopi\u00f9 del settore femminile e di quello giovanile, per tornare in un campionato ufficiale con la squadra maschile nel 2002-03, in serie B. Vi resta per due stagioni chiuse entrambe all'ultimo posto.\nSerie C e approdo in serie A2.\nNella stagione 2005-06 si iscrisse alla terza serie, la C Under 26. Non fu un campionato brillante e la squadra non super\u00f2 il suo girone di qualificazione. Tuttavia, con la rinuncia alla serie A2 dell'HC Torino con cui si era nuovamente associata dal 2005, la squadra fu ripescata nella serie superiore.\nPrima stagione in A2.\nIl 5 ottobre 2006 vi \u00e8 il vincente esordio in un campionato professionistico, con la squadra che gioca a Torre Pellice (teatro della gara a causa dell'indisponibilit\u00e0 del Tazzoli di Torino, che, per il resto della stagione, ospiter\u00e0, invece, le partite casalinghe dell'All Stars) ed \u00e8 seguita da un manipolo di tifosi per lo pi\u00f9 sostenitori dello scomparso Hockey Club Torino. Il risultato \u00e8 di 4-2 nei confronti dell'Egna. Fino a Capodanno, nonostante la formazione non convinca in trasferta (solo due vittorie, per 2-1 ad Egna e 3-1 a Caldaro ed un pareggio 1-1 a Torre Pellice), il ruolino di marcia tra le mura amiche \u00e8 stato positivo; al Tazzoli cadono il Valpellice (4-2 nell'inedito derby, comunque molto sentito, per via della storica rivalit\u00e0 tra il mondo hockeystico torinese e quello valligiano), il Gherdeina (6-1), il Future Bolzano (due volte, una per 3-2 e l'altra per 6-3), il Caldaro (6-3), il Vipiteno (6-4) e l'Egna (4-0). Per tutto questo periodo solamente il Merano, futuro campione, vince nel capoluogo piemontese (1-3), mentre l'Appiano ed il Vipiteno riescono a strappare un pareggio ciascuno. Questi risultati lanciano la matricola torinese al 3\u00ba posto in campionato.\nIl 2007 arriva, per\u00f2, ad infrangere i sogni di gloria dei subalpini; la fuga di Lizotte a causa di un litigio con i vertici societari ed il grave infortunio del forte Couch lasciano aperta una voragine nel reparto difensivo dei torinesi, mostrando tutte le pecche di una squadra costruita su due forti linee, su tutti il capocannoniere della stagione regolare Vezio Sacratini, ma anche Salonen, Casale, Caletti, Marchetti, Rigoni, Couch e il portiere Jimmy Canei, elementi ottimamente diretti in panchina dalla rivelazione come allenatore di Maurizio Mansi, ma priva di un roster che possa offrire valide alternative. La squadra conquist\u00f2 infatti solamente 3 punti in 11 partite. A far gioire i tifosi rimane solo l'unica vittoria conquistata proprio in casa degli arcirivali del Valpellice (7-6).\nLa squadra chiude la stagione regolare al 7\u00ba posto (su 9 compagini) incontrando nei play-offs il Vipiteno, giunto secondo. La serie viene vinta nettamente dagli altoatesini per quattro incontri a zero, con i torinesi capaci di mettere in difficolt\u00e0 i rivali solo in gara-2, al Tazzoli, persa 5-6 dopo solo ai supplementari.\nSecondo anno in A2.\nLa stagione 2007/2008 della serie A2 \u00e8 composta da 8 squadre, che si scontrano in 3 gironi di andata e 3 gironi di ritorno, pi\u00f9 una gara contro la Nazionale Under 20 valida ai fini della classifica, il punteggio totale acquisito da ogni singola squadra \u00e8 stato dimezzato per difetto al termine del secondo girone di ritorno, le prime quattro quadre sono ammesse ai Play Off. \nGli stellati partono bene, vincendo 1-0 il derby contro il Valpellice, in programma gi\u00e0 alla prima giornata, il primo stop arriva alla 4\u00aa gara con una brutta sconfitta casalinga contro l'Appiano (3-7). \nIl primo girone vede in testa il trio Appiano, Valpellice, Egna con 9 punti, e l'ASP a inseguire a quota 7, fanalino di coda con 0 punti il Merano.\nIl secondo girone inizia col solito Derby, che questa volta finisce 3-1 per la Valpe, primi 2 punti anche per il Merano. Asp che non gioca benissimo nelle prime gare del round riprendendosi nella seconda parte e raggiungendo il 3\u00ba posto con 16 punti, alle spalle della Valpe, 21 punti, e l'Appiano, 18 punti.\nTerzo derby ancora alla Valpe per 7-3, e seconda sconfitta consecutiva, con il Vipiteno, ma ancora una volta le altre 5 gare sorridono agli stellati, con 4 vittorie e una sconfitta con l'Egna, risultati che valgono il mantenimento del 3\u00ba posto, con 24 punti. L'Egna vince tutte le gare del terzo girone arrivando al secondo posto con 28 punti, Valpe sempre prima con 32 punti.\nQuarto Girone, quarto derby, e la Valpe si porta sul 3-1 in questa speciale classifica vincendo tra le mura amiche per 6-3, ma questa sar\u00e0 solo la prima di 6 sconfitte per i torinesi in questo girone, completato solo dalla vittoria contro il Gherdenia, fanalino di coda, per 5-0. L'All Stars, con questi soli due punti guadagnati si ritrova con 13 punti in classifica, invischiato nel pieno della lotta per l'ultimo posto utile ad accedere ai play-offs, a 8 lunghezze dalla Valpe capolista.\nQualcosa cambia per\u00f2 nell'atteggiamento dell'ASP che ritrova fiducia e vince, per la seconda volta in stagione, 1-0 il derby, ed inanella 6 vittorie e un solo pareggio, 3-3 con l'Egna, in un mese, e riguadagna il terzo posto a 3 lunghezze dal duo di testa Egna-Valpellice, e con un nuovo derby dietro l'angolo.\nValpellice-All Stars Piemonte apre l'ultimo girone della Regular Season, la vittoria in casa della Valpe non \u00e8 ancora arrivata in questa stagione, ma gli stellati, con una buona prestazione portano a casa una vittoria per 3-1 che li catapulta nella lotta per la vittoria della stagione regolare. \nEgna, Valpe, ASP si rincorrono fino alla penultima giornata, quando Egna e ASP, rispettivamente prima e seconda, si giocano il primato, la vittoria dell'Egna 6-2 relega al 3\u00ba posto gli stellati e li obbliga al nuovo confronto con la Valpe nei Play Off. L'Egna vince la Regular Season, ma viene eliminata alla semifinale dei Play Off dal Caldaro, quarto nella Regular Season, per 4-2.\nLa sfida infinita tra le due compagini Piemontesi continua quindi ai Play Off, che vedono partire ottimamente gli stellati, vittoria a Torre Pellice ai tiri di rigore, per 3-2, e il 2-0 nella serie, conquistato in casa con un perentorio 4-1. La terza gara di nuovo a Torre, vede cambiare gli equilibri, il goal vittoria dei Valligiani arriva a 2'18\" dagli Shoot Out, dopo un primo tempo tutto per gli stellati che vanno due volte in vantaggio, ed i valligiani che, in rimonta, riescono a trovare il pari, e come gi\u00e0 detto la vittoria nell'overtime. Da qui in poi l'ASP non trova pi\u00f9 il ritmo, e la squadra, molto stanca, cede nelle tre gare successive la vittoria alla Valpe che passa il turno, con il risultato finale di 4-2 nella serie. La Valpe perder\u00e0 poi la finale col Caldaro, con la serie conclusasi sul 3-0 per il lucci.\nChiusura dell'attivit\u00e0.\nIn data 27/06/2008 la societ\u00e0 annuncia la mancata iscrizione al campionato di serie A2 per la stagione 2008-2009 e chiude l'attivit\u00e0.\nUltimo roster (2007/08).\nPortieri:\nDifensori:\nAttaccanti:\nSquadra femminile.\nStoria.\nLe All Stars femminili nascono a met\u00e0 degli anni novanta come Valpellice Girls. L'esordio in un campionato ufficiale avviene (con la denominazione di Valpellice Pinerolo) nella Stagione 1999-2000, in serie B, chiusa al secondo posto.\nCon l'allargamento della massima serie da 5 a 6 squadre, le ragazze disputarono (come Valpellice Girls) il loro primo massimo campionato nel 2000-01. Lo chiusero all'ultimo posto con soli 2 punti, ma non ci fu retrocessione per la contemporanea scomparsa della serie B.\nDal campionato 2001-02 la squadra prese il nome di All Stars Piemonte, con cui ha partecipato ai campionati successivi, non andando mai oltre il terzo posto. Tre atlete hanno partecipato ai XX Giochi olimpici invernali: Debora Montanari, portiere, e Anna De la Forest e Silvia Carignano, attaccanti.\nLa squadra ha smesso le attivit\u00e0 un anno dopo quella maschile, e buona parte delle giocatrici \u00e8 confluita nella sezione femminile del Real Torino Hockey Club."}
{"id": "646846", "revid": "6923", "url": "https://it.wikipedia.org/wiki?curid=646846", "title": "Parametri di Thiele &amp; Small", "text": "I parametri di Thiele &amp; Small descrivono in modo pratico come un altoparlante reagisce e si comporta. Sono stati studiati e introdotti da A. N. Thiele, membro dell'Australian Broadcasting Commission, e Richard H. Small dell'universit\u00e0 di Sydney. Sono i pi\u00f9 utilizzati dai costruttori, che infatti forniscono generalmente i loro altoparlanti accompagnati da un datasheet con questi parametri, per facilitare il lavoro di chi li dovr\u00e0 installare e utilizzare.\nParametri fondamentali.\nFs.\nFrequenza di risonanza in aria libera [Hz] dello speaker. \u00c8 la frequenza di oscillazione alla quale l'altoparlante, se posto in aria libera, entra in risonanza. Le oscillazioni del cono sono massime e a questa frequenza, l'impedenza dell'altoparlante \u00e8 massima. Ovviamente, un tweeter avr\u00e0 una frequenza di risonanza maggiore di quella di un woofer e cos\u00ec via. Il valore di questo parametro \u00e8 calcolabile attraverso l'espressione:\nVas.\nVolume acustico equivalente (litri). \u00c8 il volume d'aria che ha la stessa cedevolezza meccanica delle sospensioni (Cms). Siccome pi\u00f9 il volume \u00e8 grande, pi\u00f9 l'aria \u00e8 facilmente comprimibile, altoparlanti con Vas alto hanno Cms elevata e viceversa. Il valore non \u00e8 inoltre vincolante nel senso che la cassa acustica in cui viene fatto lavorare l'altoparlante non deve necessariamente avere lo stesso volume del Vas. \u00c8 per\u00f2 altres\u00ec vero che se un altoparlante con Vas elevata viene incassato in un volume molto inferiore a quello equivalente, la risposta in frequenza sar\u00e0 molto ristretta, smorzata e povera in basse frequenze, poich\u00e9 l'altoparlante non riuscir\u00e0 quasi per niente a comprimere/decomprimere l'aria all'interno della cassa, e quindi a generare pressione all'esterno; al contrario, se un altoparlante con Vas bassa viene fatto suonare in un volume molto elevato, si avr\u00e0 una risposta molto estesa ma anche una notevole perdita di controllo dell'altoparlante, che risulter\u00e0 in una perdita di dettaglio sonoro, dovuta al fatto che le sospensioni dell'altoparlante non vengono adeguatamente \"frenate\" dall'aria durante la loro escursione. Per ottenere la misura in litri, \u00e8 sufficiente moltiplicare per 1.000 la seguente espressione:\nDove \"\u03c1\" \u00e8 la densit\u00e0 dell'aria (1,2\u00a0kg/m3 a 21\u00a0\u00b0C), e \"c\" \u00e8 la velocit\u00e0 del suono (344\u00a0m/s a 21\u00a0\u00b0C).\nQms.\nFattore di merito meccanico. Il fattore di merito Q di un altoparlante alla frequenza di risonanza, che considera le perdite meccaniche di energia. \u00c8 un valore che non ha unit\u00e0 di misura, rappresentato da un numero puro.\nQes.\nFattore di merito elettrico. Il fattore di merito Q di un altoparlante alla frequenza di risonanza, che considera le perdite elettriche di energia. \u00c8 un valore che non ha unit\u00e0 di misura, rappresentato da un numero puro.\nQts.\nFattore di merito totale. Il fattore di merito Q di un altoparlante alla frequenza di risonanza, che considera tutte le perdite di energia.\nAnch'esso \u00e8 un valore adimensionale, rappresentato da un numero puro, ottenibile a partire dai valori di Qms e Qes. Questo numero \u00e8, in estrema sintesi, un'espressione del comportamento dell'altoparlante in aria libera: Qts inferiori a 0,5 sono propri degli altoparlanti appositamente studiati per un caricamento in reflex. Fattori superiori a 0,5 indicano andamenti via via meno smorzanti che sono propri degli altoparlanti designati per un uso in sospensione pneumatica (cassa chiusa).\nZnom.\nImpedenza nominale, di solito 4, 8 o 16 (\u03a9). Rappresenta il valore di impedenza minima raggiunta nella curva caratteristica dell'altoparlante. Tale curva ha andamento irregolare, che ha un picco in corrispondenza della frequenza di risonanza Fs, decresce progressivamente e quindi cresce di nuovo con l'aumentare della frequenza. Il valore di impedenza nominale \u00e8 quello generalmente utilizzato per valutare il carico risultante ai morsetti dell'amplificatore a cui l'altoparlante verr\u00e0 collegato.\nZmax.\nImpedenza alla frequenza di risonanza \"Fb\", utilizzata nelle misurazioni di \"Qms\" e \"Qes\".\nXmax.\nEscursione massima (mm). Indica l'escursione massima lineare percorribile dalla membrana dall'altoparlante (in un solo senso). Generalmente, tanto maggiore \u00e8 questo valore, tanto pi\u00f9 alta \u00e8 la pressione acustica ottenibile.\nFb.\nFrequenza di risonanza di un sistema in cassa reflex (Hz). \u00c8 la frequenza di risonanza del mobile col suo condotto reflex (cassa reflex) in cui viene inserito l'altoparlante.\nFc.\nFrequenza di risonanza di un sistema in cassa chiusa (Hz). \u00c8 la frequenza di risonanza del sistema (attenzione, non dell'altoparlante) di un altoparlante inserito in una determinata cassa chiusa.\nEfficienza.\nEfficienza (in percentuale). Rapporto tra la potenza elettrica attiva immessa e la potenza acustica attiva ottenuta. Un'alta efficienza permette a parit\u00e0 di potenza applicata di avere maggiore pressione sonora, ma generalmente altoparlanti molto sensibili richiedono grandi volumi di carico poich\u00e9 hanno Cms e quindi Vas alte. Il valore medio di sensibilit\u00e0 si aggira intorno all'1% per gli altoparlanti per HiFi.\nSensibilit\u00e0 2,83V/1m.\nSensibilit\u00e0 (dBSPL). Livello di pressione riferito a un metro, ottenuto sull'asse preferenziale di radiazione in camera anecoica applicando ai morsetti dell'altoparlante una tensione di 2,83 Vrms. Il valore di tensione standard \u00e8 2,83 volt poich\u00e9, applicati ad un altoparlante con impedenza nominale di 8 ohm (valore che negli impianti Hi-Fi casalinghi \u00e8 standard), corrispondono a 1 watt di potenza elettrica continua. I due valori (efficienza e sensibilit\u00e0) non sono per\u00f2 da confondere poich\u00e9, ad esempio, applicare 2,83 volt ad un altoparlante da 4 ohm (valore standard per autoradio Hi-Fi) significa alimentarlo con 2 watt, quindi in linea teorica il valore in dBSPL risulta di 3 dB superiore al valore che si ottiene con 1 watt.\nOnde evitare di generare confusione dobbiamo precisare che la sensibilit\u00e0 e l'efficienza non sono la stessa cosa.\nPer quanto riguarda l'efficienza o \"Eta 0\", \u00e8 detta tale la percentuale di trasformazione della potenza elettrica in potenza acustica, questo valore espresso in percentuale pu\u00f2 variare da 0,xx% per altoparlanti a bassa sensibilit\u00e0 (Sub-Woofer per hi-fi, Woofer per Hi-Fi Car ecc.) ad un massimo di 4/5% per altoparlanti molto efficienti per uso professionale."}
{"id": "646847", "revid": "158286", "url": "https://it.wikipedia.org/wiki?curid=646847", "title": "Metropolitan Museum", "text": ""}
{"id": "646848", "revid": "62748", "url": "https://it.wikipedia.org/wiki?curid=646848", "title": "Mario Farneti", "text": "Biografia.\nDal 1961 al 1983 visse a Fano, nelle Marche, dove fu tra i fondatori, agli inizi degli anni settanta, di una delle prime televisioni libere in Italia, Tele Fano, cui si aggiunse in seguito Radio Fano.\nLaureato in Scienze politiche a Urbino, dalla fine degli anni ottanta fino a circa la met\u00e0 dei novanta lavor\u00f2 come caporedattore presso l'agenzia giornalistica Pressitalia di Roma, citt\u00e0 in cui vive dal 1983.\nDal 1994 al 2015 fu responsabile della videoteca presso il Centro Televisivo Vaticano.\nDall'inizio degli anni novanta ha pubblicato vari saggi sulle tradizioni della sua citt\u00e0 natale e ha realizzato documentari televisivi tra cui \"Canto d'Iride\" sulla vita e le opere del maestro della maiolica rinascimentale Mastro Giorgio Andreoli.\nNel 1989 e nel 1991 si classific\u00f2 ai primi posti al \"Premio J.R.R. Tolkien\" per la narrativa fantastica.\nAssurse alla notoriet\u00e0 letteraria nel 2001 con la pubblicazione del primo romanzo di una trilogia ucronica, \"Occidente\", ambientato in un'Italia fascista nel 1972 che celebrava il cinquantennale dell'ascesa al potere di Mussolini grazie alla neutralit\u00e0 tenuta durante la seconda guerra mondiale; l'opera cre\u00f2 polemiche in ambito letterario essendo stato accusato, in alcuni circoli e convegni, di celebrare il fascismo.\nA \"Occidente\" fece seguito nel 2005 il secondo romanzo della trilogia, \"Attacco all'Occidente\", che vinse la prima edizione del premio di narrativa fantastica \"Le ali della Fantasia\".\nLa trilogia si complet\u00f2 con \"Nuovo impero d'Occidente\", uscito all'inizio del 2006.\nA novembre 2009 pubblic\u00f2 un nuovo romanzo ucronico dal titolo \"Imperium Solis\", narrante la storia di un imperatore Giuliano sopravvissuto alla battaglia contro i Parti nel 363, fuggito in Hibernia (l'isola d'Irlanda) e, insieme a un suo fedelissimo amico comandante di una legione, da l\u00ec salpato per l'oltre-Atlantico alfine colonizzando le Americhe mille anni prima di Cristoforo Colombo fondando un nuovo potente impero.\nTra il 2011 e il 2013 collabor\u00f2 con un racconto ciascuno a tre antologie ucroniche e distopiche curate da Gianfranco de Turris per Bietti, \"Altri Risorgimenti. L'Italia che non fu (1841-1870)\" (2011), \"Apocalissi 2012. 24 variazioni su una possibile fine del mondo\" (2012) e \"Cronache del Neocarbonifero. Italia sommersa 2027-2701\" (2013).\nAncora per de Turris, nel 2016, contribu\u00ec con un racconto all'antologia \"Il libro dei gatti immaginari\" (Jouvence)."}
{"id": "646849", "revid": "1543377", "url": "https://it.wikipedia.org/wiki?curid=646849", "title": "AIDC AT-3", "text": "Il AIDC AT-3 \"Tzu Chung\" \u00e8 un aereo da addestramento avanzato, biposto, bireattore ad ala dritta, sviluppato dall'azienda aeronautica taiwanese Aerospace Industrial Development Corporation (AIDC) nei tardi anni settanta.\nPrimo aereo di costruzione di serie interamente prodotto a Taiwan, venne adottato alla Chung-Hua Min-Kuo K'ung-Ch\u00fcn, l'aeronautica militare della Repubblica di Cina, a partire dagli anni ottanta, inizialmente destinato a svolgere il ruolo di addestratore e prodotto in 60 esemplari AT-3B. In seguito 20 di questi furono convertiti per adempiere al ruolo di supporto ravvicinato, e dotati di un radar avanzato e la possibilit\u00e0 di trasportare 2\u00a0721\u00a0kg di carico bellico (missili, bombe e razzi)."}
{"id": "646850", "revid": "287204", "url": "https://it.wikipedia.org/wiki?curid=646850", "title": "C\u00e3o fila de S\u00e3o Miguel", "text": "Il c\u00e3o de fila de s\u00e3o Miguel, anche detto fila portoghese, \u00e8 una razza canina di origine portoghese riconosciuta dalla FCI (Standard N. 340, Gruppo 2, Sezione 2).\nStoria.\nIl c\u00e3o de fila de s\u00e3o Miguel \u00e8 un cane da pastore solo recentemente riconosciuto, con per\u00f2 un'antica origine. Si pensa infatti che provenga dalle isole Azzorre. Il sao Miguel ha rischiato parecchie volte l'estinzione a causa del suo carattere ma grazie a prodigiosi interventi di selezione si \u00e8 riusciti ad arrivare alla razza che abbiamo oggi. Infatti questa razza, che si sta cercando da anni di salvare e di portare ad un numero soddisfacente di esemplari, ha caratteristiche abbastanza ben definite. Grazie agli approfonditi studi del cinofilo Antonio Jos\u00e8 Amaral, \u00e8 probabile che la razza venga ufficialmente riconosciuta dal Clube Portugues de Canicultura. Grazie a questi studi si \u00e8 potuto dimostrare infatti l'esistenza di questo tipo di cane persino dal XVI secolo. A partire dal XVIII secolo vi sono riferimenti, sia nelle opere portoghesi che in quelle scritte dai viaggiatori stranieri che visitavano l'isola. Vi sono anche dei documenti di quei tempi, che dichiarano che vi erano dei cani di tipo fila che aggredivano inermi passanti. Da questi documenti si suppone che i fila fossero molto diffusi.\nDescrizione.\nLa coda \u00e8 attaccata alta, grossa, di lunghezza media e leggermente ricurva. Solitamente viene tagliata all'altezza della seconda o terza vertebra oppure \u00e8 corta di natura. I colori ammessi sono fulvo, sabbia carbonata, giallo in tutte le sue sfumature, dal chiaro al fulvo; sempre striato. Pu\u00f2 presentare una macchia bianca sulla fronte e dal mento alla pettorina; possono essere presenti macchie bianche sui piedi anteriori, quelle posteriori o su tutti e quattro. Il pelo \u00e8 corto, liscio, denso, di tessitura ruvida. Gli occhi sono di forma ovale, espressivi, leggermente infossati, collocati orizzontalmente, di taglia media. Il colore \u00e8 bruno scuro. Le orecchie hanno attaccatura pi\u00f9 alta rispetto alla media; se non tagliate sono di taglia media, di forma triangolare e cadenti senza essere aderenti alla guancia. Di solito vengono tagliate rotonde. La testa \u00e8 forte, di forma quadrata, gli assi longitudinali del cranio e della canna nasale sono paralleli. Il cranio \u00e8 largo, leggermente arrotondato, protuberanza occipitale poco evidente. Lo stop \u00e8 ben marcato.\nCarattere.\nNon \u00e8 certo famoso per la sua docilit\u00e0. Ha il carattere di un cane da presa molto aggressivo. Ha riflessi pi\u00f9 rapidi degli altri cani portoghesi riconosciuti. La sua maggiore agilit\u00e0 \u00e8 dovuta ad una struttura pi\u00f9 leggera rispetto agli altri. Ottimo cane da difesa, forte e deciso. La sua aggressivit\u00e0 era nota anche nel 1800 siccome \nConsigli.\n\u00c8 uno dei cani pi\u00f9 impegnativi al momento esistenti. La sua aggressivit\u00e0 richiede di essere domata in tutte le sue parti ma per fare questo occorre una grande esperienza nelle tecniche di addestramento e soprattutto un polso fermissimo unito a coerenza, costanza e pazienza."}
{"id": "646853", "revid": "599013", "url": "https://it.wikipedia.org/wiki?curid=646853", "title": "Fsk", "text": ""}
{"id": "646855", "revid": "1745361", "url": "https://it.wikipedia.org/wiki?curid=646855", "title": "Atena (disambigua)", "text": ""}
{"id": "646857", "revid": "30300", "url": "https://it.wikipedia.org/wiki?curid=646857", "title": "Giovan Battista di Jacopo", "text": ""}
{"id": "646863", "revid": "767487", "url": "https://it.wikipedia.org/wiki?curid=646863", "title": "Tom Jones (film)", "text": "Tom Jones \u00e8 un film del 1963 diretto da Tony Richardson. \u00c8 tratto dall'omonimo romanzo di Henry Fielding.\nTrama.\nNell'Inghilterra del 1700, il nobile Allworthy trova nel suo letto un neonato, al quale viene dato il nome di Tom Jones. Il bambino cresce nella casa del nobile assieme a Blifil, nipote di Allworthy. Divenuti adulti, Tom e Blifil sviluppano una forte rivalit\u00e0 a causa della gelosia di Blifil per le attenzioni che la bella e ricca Sophie Western rivolge a Tom. Anche la famiglia di Sophie ostacola il matrimonio fra i due giovani. Tom \u00e8 giovane, spensierato, pieno di vivacit\u00e0 e fa letteralmente impazzire qualsiasi donna gli stia intorno. Invidioso e scorretto, Blifil assieme a due suoi compagni costringe Tom a lasciare la casa e andare a Londra in cerca di fortuna.\nUna volta in viaggio, Tom viene coinvolto in numerose avventure: gli vengono rubati tutti i suoi averi, incontra la sua presunta madre e la salva da un aguzzino con un duello mortale. Intanto Sophie, dopo la cacciata di Tom, va alla sua ricerca e per poco i due non si incontrano in una locanda a Londra. \nAlla fine Tom viene catturato da due guardie ingaggiate da Blifil e viene condannato a morte per impiccagione, ma Allworthy riceve una lettera che spiega la vera storia di Tom e del suo passato, facendo capire chi fossero i suoi veri genitori. Dopo questa rivelazione, gli inganni di Blifil vengono finalmente smascherati e Tom, ottenuta la grazia tramite il Signor Allworthy, viene liberato in tempo e alla fine si fidanza con Sophie, con la benedizione del Signor Western.\nProduzione.\nDopo l'insperato successo di alcune produzioni a basso costo (\"Sapore di miele\" e \"Giovent\u00f9, amore e rabbia\"), al regista Tony Richardson, esponente del \"giovane cinema inglese\", viene finalmente accordato un grosso finanziamento (attraverso gli americani della United Artists) per realizzare la versione picaresca del romanzo di Fielding. A sceneggiare il libro viene chiamato il celebre commediografo John Osborne.\nRiconoscimenti.\nNel 1999 il British Film Institute l'ha inserito al 51\u00ba posto della lista dei migliori 100 film britannici del XX secolo."}
{"id": "646864", "revid": "729019", "url": "https://it.wikipedia.org/wiki?curid=646864", "title": "Battaglia di Castillon", "text": "La battaglia di Castillon ebbe luogo il 17 luglio 1453, durante i regni di Enrico VI d'Inghilterra e Carlo VII di Francia. L'esercito inglese guidato da John Talbot, che aveva rioccupato l'Aquitania, venne gravemente sconfitto da un esercito francese guidato da Jean Bureau. Fu uno scontro decisivo, che pose praticamente fine alla guerra dei cent'anni.\nIntroduzione.\nLa dominazione plantageneta in Aquitania, durata ben tre secoli, aveva permesso il fiorire dei commerci. Il dominio inglese si era rivelato tutt'altro che oppressivo, infatti i sovrani inglesi avevano accordato ampie autonomie e agevolazioni ai centri locali.\nIn seguito alla riconquista della Normandia (campagna del 1450), i francesi volsero i loro sforzi verso l'unica regione rimasta in mano agli inglesi. La Guienna era stata quasi tutta riconquistata dai francesi, ma le pretese di Carlo VII fecero rimpiangere la dominazione inglese. I cittadini di Bordeaux non tardarono a inviare ad Enrico VI messaggeri per dichiararsi suoi sudditi e chiedergli di riprendere il controllo della regione.\nIl conte John Talbot, militare di lunga carriera e grande fama, tanto da venir nominato da Enrico \"Connestabile di Francia\" nel 1445, sbarc\u00f2 con una forza di circa 5000 uomini il 17 ottobre 1452 nei pressi di Bordeaux. Malgrado avesse ai tempi superato la sessantina, si mosse con decisione e gi\u00e0 il 23 ottobre, grazie all'aiuto della cittadinanza, riconquist\u00f2 la citt\u00e0. Entro la fine dell'anno gli inglesi recuperarono il controllo dell'intera Guascogna occidentale e si rinforzarono con milizie locali. La situazione inglese rimaneva per\u00f2 fondamentalmente precaria, poich\u00e9 l'isola si trovava sull'orlo della guerra civile e le risorse per la campagna erano perci\u00f2 limitate. Le milizie inglesi erano scarsamente disciplinate e addestrate, abituate a combattere con metodi tradizionali e senza l'uso di artiglieria oramai in auge tra i francesi.\nCarlo VII si era atteso una qualche iniziativa inglese, ma era rimasto spiazzato in quanto pensava sarebbe arrivata in Normandia e aveva ammassato l\u00ec le truppe. La reazione fu perci\u00f2 lenta, ma durante l'inverno egli prepar\u00f2 le sue forze per contrattaccare la primavera successiva, quando l'esercito francese si mosse contro Bordeaux suddiviso in tre colonne.\nUna di queste avanz\u00f2 dentro la valle della Dordogna, cattur\u00f2 Gensac l'8 luglio 1453 e si avvicin\u00f2 a Castillon, centro abitato fortificato, senza assediarlo. Tale comportamento rompeva con la strategia offensiva che aveva permesso in passato di espugnare parecchie piazzeforti. L'obiettivo francese non era pi\u00f9 quello di riconquistare Castillon e la Guienna citt\u00e0 per citt\u00e0, bens\u00ec di distruggere l'esercito di Talbot e di decidere cos\u00ec le sorti dell'Aquitania in unico scontro. I fratelli Bureau conoscevano Castillon ed i suoi dintorni per aver preso d'assalto il posto nel 1451 con l'esercito di Penthi\u00e8vre.\nPreliminari della battaglia.\nL'esercito franco-bretone si stabil\u00ec a 1,8\u00a0km ad est, nella valle, sulla riva destra della Dordogna. Questi comprendeva circa 10.000 uomini, 1800 lancieri, degli arcieri franchi, un'artiglieria di 300 pezzi servita da 700 addetti, al quale bisognava aggiungere un'armata bretone di 1.000 uomini, di cui 240 lancieri. L'area scelta offriva degli indubbi vantaggi. A nord si addossava alla Lidoire, un piccolo fiume dalle rive scoscese, il cui livello poteva essere elevato grazie ad uno sbarramento. Ad ovest, a sud e ad est, si snodava un fossato lungo 1,6\u00a0km, largo 5\u20136 m, e profondo circa 4 m, sufficiente a scoraggiare gli assalitori. Realizzato in tre giorni, presentava della sinuosit\u00e0 e delle frastagliature che permettevano il fuoco incrociato. Protetto da una scarpata, rinforzato da tronchi d'albero, cagion\u00f2 dei preoccupanti problemi alla cavalleria inglese. Cos\u00ec realizzato, il campo si estendeva da nord a sud per 200\u2013300 m e per 600 m da ovest ad est. Davanti a questi giaceva per 500\u2013600 m la piana della Dordogna, fiume che poteva essere superato in un solo guado: il passo di Rauzan.\nSe il nemico giungeva da nord, avrebbe incontrato la Lidoire, un ostacolo difficile da oltrepassare, posto negli immediati dintorni del campo. Se proveniva da ovest, non avrebbe potuto schierarsi interamente davanti l'angusto fronte del luogo (200 m); da sud, il campo di battaglia fino al fiume Dordogna si sarebbe trovato sotto il fuoco dell'artiglieria.\nIl dispositivo dei franco-bretoni fu completato con due operazioni:\nLa battaglia.\nAvvertito dagli abitanti di Castillon dell'arrivo dei francesi, John Talbot, fermo a Bordeaux, esit\u00f2, poi decise di attaccare. Pernott\u00f2 a Libourne ed il mattino del 17 luglio si occult\u00f2 nel bosco che dominava il priorato. Come gli avevano consigliato i cittadini di Castillon, il militare inglese piomb\u00f2 sulla debole guarnigione di Saint-Florent e la mise in crisi. Quest'ultima quindi fugg\u00ec, prodigandosi di raggiungere il campo, ma la ritirata era difficile lungo il versante sopra il fiume. Dopo dei sanguinosi corpo a corpo, i fuggitivi superarono il piccolo corso d'acqua grazie ad un guado o ad un ponte provvisorio e si ritrovarono all'interno del campo. Forse sorpresi dalle difficolt\u00e0 incontrate, gli inglesi rifluirono sul priorato, dove vollero ristorarsi e dissetarsi spillando da qualche botte abbandonata dal nemico.\nTalbot si apprestava ad ascoltare la messa, allorch\u00e9 gli riferirono che i francesi erano fuggiti abbandonando il campo trincerato. Delle nubi di polvere difatti si alzavano ad est, nella valle al di sopra delle posizioni tenute dai francesi. Sar\u00e0 pi\u00f9 tardi che si render\u00e0 conto che si trattava di paggi e salmerie inutili al combattimento. Ingannato dalle apparenze, Talbot non esit\u00f2 oltre e si precipit\u00f2 con le truppe di cui disponeva per mettere in rotta il nemico.\nI racconti dell'epoca sottolineano la calma dei francesi. Avanzando fino alla controscarpa del fossato, gli inglesi tentarono di piantare lo stendardo del loro comandante all'entrata del campo francese. Ci fu una mischia confusa e lo stendardo fin\u00ec nel fossato. L'artiglieria francese, comandata dai fratelli Gaspare e Giovanni Bureau (quest'ultimo fu Gran Maestro dell'artiglieria di Carlo VII), ebbe il tempo di prepararsi: 300 pezzi alla volta spararono a mitraglia. Ci fu una spaventosa carneficina. Gli assalitori furono schiacciati l'uno contro l'altro, senza poter scappare o nascondersi. Coraggiosamente i sopravvissuti si raggrupparono, ma delle nuove scariche vi gettarono lo scompiglio. I francesi allora aprirono gli sbarramenti e si gettarono sugli inglesi. Dalla mischia che ne scatur\u00ec, John Talbot, il cui cavallo era stato abbattuto da una palla di cannone, cadde al suolo e fu ucciso da un arciere. Al rumore delle cannonate, i bretoni in riserva a Horable, caricarono con la cavalleria ed accelerarono la rotta degli inglesi.\nI superstiti fuggirono, alcuni raggiungendo la Dordogna (ma molti annegarono), altri rifluendo verso ovest (taluni in direzione di Saint-\u00c9milion), altri infine si rifugiarono a Castillon-la-Bataille. Tale riparo aveva i giorni contati: in effetti il 18 luglio i francesi piazzarono qualche pezzo d'artiglieria sotto le mura, ottenendo la capitolazione della citt\u00e0. Al castello di Pressac (Saint-\u00c9tienne-de-Lisse) fu firmata la resa degli inglesi.\nLa salma di Talbot fu riconosciuta dal suo araldo e deposta a Notre-Dame-de-Colle, sul campo di battaglia; in seguito fu trasportata in Inghilterra e sepolta a Witchurch. Con la scomparsa del comandante inglese, tutte le piazzeforti tenute dagli inglesi si arresero e Bordeaux capitol\u00f2 senza spargimenti di sangue.\nConseguenze.\nQuesta battaglia suggell\u00f2 la ritirata inglese e permise il consolidamento dell'autorit\u00e0 del sovrano francese. Per l'Aquitania le conseguenze non furono positive: niente pi\u00f9 statuti liberali, tanto meno libert\u00e0 di imposizione tributaria. Gli abitanti di Castillon persero i loro privilegi anche se poi furono ricostituiti progressivamente. Nel 1474 Giovanni di Foix-Candale accord\u00f2 loro uno statuto in cui le predette disposizioni furono confermate nonch\u00e9 poi ampliate da Gastone II nel 1487. D'altra parte la disfatta inglese sconvolse l'economia regionale talch\u00e9 le vendite di vino all'Inghilterra, senza cessare del tutto, si ridussero pericolosamente. L'esilio, volontario od imposto, dirad\u00f2 la classe dei maggiorenti. Ciononostante, qualche anno dopo, coloro che avevano scelto la via dell'esilio furono nuovamente riammessi e qualcuno riacquis\u00ec persino le stesse terre da lui abbandonate.\nDal punto di vista militare, la vittoria francese, frutto di una nuova strategia, valorizz\u00f2 il ruolo importante e formidabile dell'artiglieria, l'azione di percussione della cavalleria allorquando fosse utilizzata al momento opportuno. Tutta una concezione medioevale della guerra croll\u00f2 e mostr\u00f2 i suoi limiti davanti alle nuove armi."}
{"id": "646869", "revid": "486946", "url": "https://it.wikipedia.org/wiki?curid=646869", "title": "Regola del gol fuori casa", "text": ""}
{"id": "646870", "revid": "599013", "url": "https://it.wikipedia.org/wiki?curid=646870", "title": "Fud", "text": ""}
{"id": "646871", "revid": "486946", "url": "https://it.wikipedia.org/wiki?curid=646871", "title": "Goal fuori casa", "text": ""}
{"id": "646873", "revid": "486946", "url": "https://it.wikipedia.org/wiki?curid=646873", "title": "Goal fuori casa (regola)", "text": ""}
{"id": "646874", "revid": "79457", "url": "https://it.wikipedia.org/wiki?curid=646874", "title": "Reticolo micrometrico", "text": ""}
{"id": "646875", "revid": "484362", "url": "https://it.wikipedia.org/wiki?curid=646875", "title": "Fumble (album)", "text": "Fumble \u00e8 l'unico album in studio registrato dagli Scream con Dave Grohl alla batteria. Fu pubblicato il 7 gennaio 1993 dalla Dischord Records anche se venne registrato nel dicembre 1989 agli Inner Ear Studios di Arlington, in Virginia."}
{"id": "646876", "revid": "486946", "url": "https://it.wikipedia.org/wiki?curid=646876", "title": "Regola del goal fuori casa", "text": ""}
{"id": "646885", "revid": "838137", "url": "https://it.wikipedia.org/wiki?curid=646885", "title": "Richard Luke Concanen", "text": "Biografia.\nNato in Irlanda, fu ordinato sacerdote il 22 dicembre 1770 e ricevette, dal cardinale italiano Michele Di Pietro l'ordinazione episcopale il 24 aprile 1808.\nResse la diocesi di New York sino alla sua morte, avvenuta nel 1810 mentre si trovava a Napoli. Il suo corpo \u00e8 tumulato nel pavimento della sagrestia della chiesa di San Domenico Maggiore, dove \u00e8 ricordato da una lapide marmorea.\nGenealogia episcopale.\nLa genealogia episcopale \u00e8:"}
{"id": "646886", "revid": "119455464", "url": "https://it.wikipedia.org/wiki?curid=646886", "title": "Pumi (razza canina)", "text": "Il pumi \u00e8 una razza canina ungherese riconosciuta dalla FCI (standard n. 56, gruppo 1, sezione 1).\nStoria.\nIl pumi, \u00e8 la razza riconosciuta pi\u00f9 di recente fra i pastori ungheresi. Questa razza discende dall'incrocio di un puli con altre antiche razze di cani da pastore tedeschi e francesi, nonch\u00e9 terrier, le quali come caratteristica avevano tutte le orecchie erette. In Ungheria la razza \u00e8 molto apprezzata come cane da pastore per la conduzione di greggi e di bestiame. Nelle esposizioni canine, nonostante la sua popolarit\u00e0 in Ungheria e nei paesi nordici, \u00e8 ancora poco rappresentato nel resto del mondo, ma si sta facendo valere ed apprezzare nelle competizioni di agility per la sua prontezza di riflessi e affidabilit\u00e0. Dotato di eccezionali qualit\u00e0 estetiche (assomiglia ad un koala) e caratteriali, quali la versatilit\u00e0, il temperamento vivace e la predisposizione all'apprendimento, conserva intatto ancora l'istinto alla pastorizia, che garantisce l'equilibrio psichico del cane. La pi\u00f9 accreditata ipotesi afferma che la razza derivi dall'incrocio di un puli con pastore di Picardia e terrier francesi. \u00c8 stata riconosciuta come razza indipendente all'inizio del XX secolo e, distinto dal \u201cpuli\u201d, allevato come razza a s\u00e9 stante.\nDescrizione.\nLa coda ha attaccatura alta, integra e viene portata arrotolata sulla schiena formando un piccolo anello con il pelo lungo. Pu\u00f2 essere di vari colori: molto comuni sono il grigio in tutte le sue sfumature, il nero, il bianco e il fulvo, ma in ogni caso deve sempre essere monocolore. Il pelo \u00e8 riccio di lunghezza media, diviso in piccole ciocche; non \u00e8 mai infeltrito e non va in muta. Non necessita di particolari cure, se non un bagno mensile con relativa spazzolata e sforbiciata. Gli occhi sono un po' obliqui, di colore bruno scuro. Le palpebre si chiudono ermeticamente. La forma della testa \u00e8 caratterizzata dal muso allungato. L'occipite convesso \u00e8 un po' stretto. La fronte \u00e8 un po' convessa e lunga. Lo sviluppo delle arcate sopraccigliari \u00e8 moderato. La linea dello stop \u00e8 moderata e lo stesso stop appena accennato. La canna nasale \u00e8 diritta. Il muso allungato e leggermente appuntito. Labbra tese. Orecchie semi-erette, piega infatti in avanti solo il terzo superiore.\nCarattere.\nHa un temperamento vivace. \u00c8 audace ed equilibrato; viene impiegato ancora per radunare il grosso bestiame e le greggi e non ha perso durante la selezione il suo istinto alla pastorizia. Ha l'olfatto molto sviluppato e pu\u00f2 rivelarsi anche un valido cane da guardia data la sua attitudine alla vigilanza. \u00c8 usato anche come cane da compagnia, per ricerca su macerie, agility e pet-therapy. La razza \u00e8 tenuta ancora oggi in gran conto dai pastori ungheresi perch\u00e9 \u00e8 sempre attivo e pronto a lavorare. Un comportamento timido o flenmmatico non \u00e8 tipico della razza.\nConsigli.\n\u00c8 un cane da pastore. Essendo di taglia contenuta, pu\u00f2 adattarsi facilmente alla vita di appartamento, necessita comunque di passeggiate e corse quotidiane. Ama vivere a contatto con la sua famiglia, necessita di una buona socializzazione e di una vita attiva e giocosa."}
{"id": "646888", "revid": "671029", "url": "https://it.wikipedia.org/wiki?curid=646888", "title": "Incontri di spareggio del campionato italiano di calcio", "text": "Dall'istituzione del campionato a girone unico, nella stagione 1929-30, sono stati disputati molti incontri di spareggio al termine delle edizioni del campionato italiano di calcio di serie A e serie B, necessari per determinare retrocessioni, promozioni, partecipazione alle Coppe europee e in un caso anche per l'assegnazione dello Scudetto. Di seguito l'elenco completo di tutte le partite, suddivise per stagione agonistica.\n1933-34.\nSpareggi salvezza serie B.\nClassifica: 6 punti, 5, 1.\n1935-36.\nSpareggi salvezza serie B.\nClassifica: Vezio Parducci Viareggio e Pistoiese 5 punti, Foggia e SPAL Ferrara 0.\n1936-37.\nSpareggi salvezza serie B.\nClassifica: Catania, Messina, Pro Vercelli e Venezia 6 punti.\nN.B. \"Forse una partita tra Pro Vercelli e Venezia va sostituita con Pro Vercelli e Messina.\"\n1937-38.\nSpareggi promozione serie B.\nClassifica: Modena e Novara 2 punti, Alessandria 0.\n1942-43.\nSpareggi salvezza serie A.\nClassifica: Triestina 4 punti, Bari e Venezia 1.\n1947-48.\nSpareggi salvezza serie B girone B.\nClassifica: Cremonese 3 punti, Parma 2, Prato 1.\n1953-54.\nSpareggio salvezza serie A.\nClassifica: Udinese 3 punti, SPAL 2, Palermo 1.\n1959-60.\nSpareggi salvezza serie B.\nClassifica: Simmenthal Monza 3 punti, Venezia 2, Taranto 1.\n1960-61.\nSpareggio salvezza serie A.\nClassifica: Lecco 3 punti, Udinese 2, Bari 1.\n1967-68.\nSpareggi salvezza serie B.\nClassifica: Genoa, Lecco, Perugia e Venezia 5 punti, Messina 0.\nClassifica: Perugia 5 punti, Lecco 4, Genoa 3, Venezia 0.\n1970-71.\nSpareggi promozione serie B.\nClassifica: Atalanta 4 punti, Catanzaro 2, Bari 0.\n1976-77.\nSpareggi promozione serie B.\nClassifica: Atalanta 3 punti, Pescara 2, Cagliari 1.\n1982-83.\nSpareggi promozione serie B.\nClassifica: Catania 3 punti, Cremonese 2, Como 1.\n1986-87.\nSpareggi promozione serie B.\nClassifica: Cesena e Lecce 3 punti, Cremonese 0.\nSpareggi salvezza serie B.\nClassifica: Taranto 3, Lazio 2, Campobasso 1."}
{"id": "646889", "revid": "767487", "url": "https://it.wikipedia.org/wiki?curid=646889", "title": "Mpande", "text": "Era uno dei fratellastri di Shaka e Dingane, che regnarono sugli Zul\u00f9 prima di lui.\nEra considerato debole rispetto ai suoi contemporanei, cos\u00ec, mentre gli altri fratellastri furono tutti eliminati, lui fu lasciato in vita. Quando Dingane ordin\u00f2 al suo capo induna Ndlela kaSompisi di assassinarlo, questi rimand\u00f2 ripetutamente, essendosi accorto che Mpande era l'unico ad avere avuto dei figli, che Ndlela considerava essenziali per la continuazione della linea di sangue e, conseguentemente, per la stabilit\u00e0 della nazione Zul\u00f9. A causa di questa sua inerzia, Ndlela fu torturato a morte da Dingane.\nNel gennaio del 1840 Andries Pretorius aiut\u00f2 Mpande nella sua ribellione contro il fratellastro Dingane, che fu ucciso durante una spedizione a nord nella foresta di Hlatikhulu.\nLe regole per la successione nella monarchia Zul\u00f9 sono quantomai imprecise, ma per tradizione diviene re il primo figlio della \"Grande moglie\". Il re pu\u00f2 decidere in qualunque momento quale sia la \"Grande moglie\" e anche cambiare idea - cosa che Mpande fece.\nLa successione fu infine stabilita da una battaglia tra i due contendenti, Cetshwayo e Mbulazi, che si risolse con la vittoria del primo. Tuttavia Mpande mantenne il titolo per un altro anno, sebbene Cetshwayo fosse l'effettivo governante.\nTutti i successivi re Zul\u00f9 possono indicare Mpande come loro predecessore."}
{"id": "646892", "revid": "647919", "url": "https://it.wikipedia.org/wiki?curid=646892", "title": "Polski Owczarek Nizinny", "text": ""}
{"id": "646893", "revid": "767487", "url": "https://it.wikipedia.org/wiki?curid=646893", "title": "Attacco all'Occidente", "text": "Attacco all'Occidente \u00e8 un romanzo di fantascienza dello scrittore italiano Mario Farneti, pubblicato da Editrice Nord nel 2002. \u00c8 il secondo volume della saga ucronica \"Trilogia di Occidente\", in cui s'immagina che Mussolini avesse dichiarato la neutralit\u00e0 durante la Seconda guerra mondiale, rimanendo cos\u00ec al potere nel dopoguerra.\nTrama.\nAlla fine della seconda guerra mondiale, Stalin ha lanciato un'offensiva in grande stile per sottomettere l'Europa, ma gli italiani, insieme agli americani e gli inglesi, si sono erti come baluardo dell'Occidente, sconfiggendo l'invasore e conquistando Mosca. Il partito fascista domina cos\u00ec un impero che va dall'Eritrea ai monti Urali.\nIn questo secondo volume, ambientato in un 1992 alternativo, l'Impero d'Occidente non ha ancora un nuovo Duce e il potere \u00e8 gestito da un triumvirato. La nazione si trova alle prese con uno spietatissimo ed imprendibile sceicco (chiaramente ispirato ad Osama Bin Laden) che ha riunito i paesi arabi in un unico enorme esercito. Grazie ad una sconosciuta e potentissima arma che neutralizza tutti i circuiti elettrici, inizia la conquista dell'Europa. La sesta flotta americana nel mar Mediterraneo \u00e8 distrutta da questa fenomenale arma, mentre l'Occidente subisce l'onta dell'occupazione. In Italia l'avanzata delle truppe islamiche si arresta al centro della penisola. Viene attivata dal governo fascista in esilio a Sal\u00f2 la \"Matrice R\" dando inizio alla resistenza."}
{"id": "646895", "revid": "77023", "url": "https://it.wikipedia.org/wiki?curid=646895", "title": "DVD-R9", "text": ""}
{"id": "646897", "revid": "599013", "url": "https://it.wikipedia.org/wiki?curid=646897", "title": "Fte", "text": ""}
{"id": "646899", "revid": "6066", "url": "https://it.wikipedia.org/wiki?curid=646899", "title": "Dei olimpici", "text": ""}
{"id": "646900", "revid": "110157", "url": "https://it.wikipedia.org/wiki?curid=646900", "title": "Fu\u00dfball-Bundesliga 1991-1992", "text": "L'edizione 1991-1992 della Bundesliga si \u00e8 conclusa con la vittoria finale dello Stoccarda, che ha conquistato il suo quarto titolo.\nPer la prima volta dal 1944 vi partecipano anche le squadre dell'ex Germania Est; questo in seguito alla recente riunificazione tedesca. Per l'occasione il numero di squadre \u00e8 stato portato a venti, ma verr\u00e0 riportato alle usuali diciotto dalla successiva edizione: vi sono infatti quattro retrocessione a fronte di due sole promozioni. Il campionato \u00e8 iniziato il 2 agosto 1991, e si \u00e8 concluso il 16 maggio 1992.\nCapocannoniere del torneo \u00e8 stato Fritz Walter dello con 22 reti.\nStagione.\nA questa edizione partecipano anche l', vincitore dell'ultima edizione della DDR-Oberliga, e la seconda classificata. Dopo le prime giornate passa in testa l'Eintracht Francoforte; la squadra si laurea anche \"campione d'inverno\", ma dalla ventunesima alla trentesima giornata viene sorpassato dal . I rossoneri riprendono il comando nel trentaquattresimo turno, e iniziano l'ultima giornata a pari punti con lo ed il Borussia Dortmund. Hanno una miglior differenza reti, perci\u00f2 potrebbe essere sufficiente vincere per conquistare il titolo; arriva invece una sconfitta contro l'Hansa Rostock poi retrocesso. Contemporaneamente le altre due squadre vincono, ed \u00e8 lo Stoccarda di Christoph Daum ad aggiudicarsi il titolo. Questa \u00e8 una brutta stagione per il , che conclude il campionato al decimo posto, dopo che sulla sua panchina si sono seduti ben tre tecnici; si riesce a salvare la Dinamo Dresda. La Coppa di Germania viene invece vinta dall'Hannover, squadra di seconda divisione, che sconfigge nella finale il Borussia M\u00f6nchengladbach.\nNelle competizioni europee il \u00e8 sicuramente protagonista: i bianco-verdi vincono la Coppa delle Coppe battendo a Lisbona il Monaco per 2-0.\nClassifica finale.\nLegenda:"}
{"id": "646902", "revid": "729019", "url": "https://it.wikipedia.org/wiki?curid=646902", "title": "AIDC F-CK-1 Ching-kuo", "text": "Il AIDC Ching Kuo (\u7d93\u570b\u865f\u6230\u6a5f) \u00e8 un caccia da superiorit\u00e0 aerea con capacit\u00e0 multiruolo bimotore biposto prodotto in collaborazione tra Taiwan e gli USA. Il progetto sviluppato fin dagli anni ottanta si \u00e8 concretizzato in un prototipo nel 1989 e nell'ingresso in linea nella forza aerea di Taiwan nel 1994. Il Ching Kuo \u00e8 tuttora in servizio.\nSviluppo.\nSviluppato per sostituire gli F-5 e gli F-104, il Ching Kuo assomiglia ad un incrocio tra un F-16 e un F-18.\nInizialmente, la forza aerea di Taiwan era interessata all'acquisizione dell F-20 Tigershark, ma l'iniziativa venne bloccata nel 1982 a causa della decisione del governo statunitense di non esportare il nuovo caccia nello stato insulare per evitare l'incrinarsi dei rapporti con la Repubblica Popolare Cinese. In virt\u00f9 di questa decisione il governo di Taiwan si rivolse alla francese Dassault e concord\u00f2 con essa l'acquisto del Dassault Mirage 2000.Nonostante ci\u00f2, gli Stati Uniti autorizzarono le proprie industrie aeronautiche a collaborare con quelle taiwanesi per lo sviluppo congiunto di un nuovo velivolo da caccia.\nIl primo volo si ebbe nel 1989. Dalla versione biposto da combattimento venne derivata anche una versione da addestramento.\nErano inizialmente previsti 250 esemplari, ma a causa dell'insoddisfazione generale della ROCAF, la produzione venne arrestata al 130\u00b0 modello. Sono stati invece acquisiti diversi F-16 e Mirage 2000.\nTecnica.\nIl velivolo \u00e8 stato concepito per fungere da caccia leggero da difesa aerea a corto raggio. Ci\u00f2 ha portato i tecnici a concentrarsi sulla maneggevolezza e non sui parametri di autonomia e velocit\u00e0.\nInizialmente l'armamento del velivolo era stato pensato per il solo combattimento aria-aria, ma successivamente, parallelamente all'aereo Taiwan ha sviluppato anche alcuni appositi sistemi d'arma come i missili antinave Hsiung Feng II del tipo \"sea skimming\", che volano a pelo dell'acqua.\nIl Ching Kuo \u00e8 armato con un cannone M61 da 20\u00a0mm, missili Sidewinder, Sky Sword I e II, bombe a guida laser GBU-12, missili aria-superficie Maverick e i gi\u00e0 citati missili antinave.\nNel 2001 Taiwan ha avviato un programma di aggiornamento dei Ching Kuo allo standard F-CK-1C/D: 70 esemplari saranno potenziati con notevoli miglioramenti in fatto di avionica e armamento, oltre a disporre di maggior carburante interno."}
{"id": "646904", "revid": "15756", "url": "https://it.wikipedia.org/wiki?curid=646904", "title": "Occidente (romanzo)", "text": "Occidente \u00e8 un romanzo ucronico dello scrittore e giornalista italiano Mario Farneti. \u00c8 stato pubblicato da Editrice Nord nel 2001.\nA questo libro succedono \"Attacco all'Occidente\" e \"Nuovo Impero d'Occidente\" che si allontanano progressivamente dal genere dell'ucronia per arrivare in quello della fantascienza.\nTrama.\nAllo scoppio della seconda guerra mondiale, gli Alleati riescono ad ottenere, in cambio di ingenti donazioni finanziarie e tecnologie belliche, la neutralit\u00e0 italiana. Intanto la Germania segue la storia e inizia la conquista dell'Europa. La guerra si conclude con un anno d'anticipo, quando l'attentato ai danni di Hitler nel 1944 ha successo. Poco dopo la vittoria Alleata, Stalin sfonda le linee difensive della coalizione e le sue armate sciamano in Europa. \u00c8 la Terza guerra mondiale. L'Italia, ormai alla pari con le altre grandi potenze, grazie alla neutralit\u00e0 e agli aiuti americani, \u00e8 l'unica potenza occidentale non indebolita dalla guerra e guida gli stati europei contro l'URSS. Gli Italiani distruggono le armate sovietiche, marciano su Mosca e catturano il dittatore russo, mentre costui tenta la fuga presso un villaggio in Armenia. L'Italia Fascista diventa una superpotenza mondiale che estende il suo dominio dall'Eritrea ai monti Urali.\nNel romanzo siamo nel 1972, alla vigilia delle celebrazioni per il cinquantenario dell'Era Fascista: in questo tempo alternativo l'Italia partecipa alla Guerra del Vietnam al fianco degli americani, con un corpo di spedizione di 15.000 uomini, per lo pi\u00f9 volontari della MVSN, comandati dal generale Junio Valerio Borghese. Il re Umberto II abbandona la corona nel 1967, in seguito ad un'acuta sindrome depressiva contratta per la morte, nel 1964, del figlio Vittorio Emanuele, rimasto ucciso in un incidente durante una battuta di caccia in Corsica, lasciando il regno nelle mani di un ipotetico figlio minore: Carlo Alberto II. Quest'ultimo, insieme ai capitalisti italiani, decide di attuare un colpo di Stato ai danni del regime fascista, di cui non \u00e8 a capo il novantenne Benito Mussolini, ma il non altrettanto popolare Galeazzo Ciano, ora Capo del Governo. Alla fine del libro il colpo di Stato fallisce e il re \u00e8 esiliato. In Italia viene proclamata la Repubblica e Mussolini, tornato al potere dopo l'uccisione di Ciano in un attentato, muore poco dopo.\nIl tutto \u00e8 visto dagli occhi di un giovane fascista, Romano Tebaldi, il cui padre \u00e8 morto nella guerra con l'URSS. L'inizio del libro lo vede combattente in Vietnam, nell'anno 1968 dove perde la ragazza amata Giulia Flaviani Morosini. Poi torna in Italia, dove parteciper\u00e0 da protagonista alla repressione del colpo di Stato. Le vicende del protagonista si intrecciano con quelle di Dana Di Maggio, una giornalista italoamericana giunta in Italia formalmente per l'inaugurazione di un monumento (\"Caput Mundi\", in quel momento la Torre pi\u00f9 alta del mondo, con i suoi 500 metri di altezza), ma in realt\u00e0 per indagare su vicende occulte di interesse dell'OVRA e del re. Il ruolo dei due all'interno del fascismo diventer\u00e0 sempre pi\u00f9 importante, tanto da conoscere Mussolini in persona, il quale poco prima di morire nominer\u00e0 Tebaldi Governatore di Roma e gli affider\u00e0 una segretissima e misteriosa missione."}
{"id": "646915", "revid": "75142", "url": "https://it.wikipedia.org/wiki?curid=646915", "title": "Vita Bassa", "text": ""}
{"id": "646917", "revid": "76261", "url": "https://it.wikipedia.org/wiki?curid=646917", "title": "Bovaro delle Ardenne", "text": "Il bovaro delle Ardenne \u00e8 una razza canina di origine belga riconosciuta dalla FCI (Standard N. 171, Gruppo 1, Sezione 2).\nStoria.\nCome la maggior parte delle razze canine, ci sono moltissime ipotesi sull'origine del bovaro delle Ardenne (o anche detto bouvier des Ardennes e Ardennes Cattle Dog). Quella maggiormente sostenuta e approvata dagli studiosi spiega che il bouvier des Ardennes derivi dall'accoppiamento di un pastore belga per uno pastore di Piccardia. Un'altra ipotesi, anch'essa sostenuta da molti, vuole questo bovaro autoctono del Belgio, ipotesi sostenuta soprattutto dalle societ\u00e0 del suo Paese natale. Il bovaro delle Ardenne sarebbe dunque discendente dei cani da pastore locali del Belgio, gi\u00e0 esistenti in quel territorio da molti secoli. Utilizzato per moltissimi anni, ed ancora oggi, per la condotta e la guardia al bestiame, e per la guardia alla propriet\u00e0 privata.\nDescrizione.\n\u00c8 privo di coda, oppure questa viene talvolta amputata ad una vertebra di lunghezza. Tutti i colori sono ammessi. Il pelo deve presentarsi ruvido ed arricciato, lungo circa 5 cm, ma pi\u00f9 corto sul cranio e sugli arti. Il pelo lungo e quello raso non sono tollerati. Il sottopelo \u00e8 molto spesso d'inverno e protegge molto bene il cane dalle intemperie; d'estate \u00e8 meno denso. Gli occhi sono di colore scuro. Gli occhi di colore giallo o vaironi non sono ammesse. Le orecchie devono essere dritte di preferenza. Le orecchie erette con punte piegate in avanti e quelle semi erette piegate di lato sono ammesse. La testa \u00e8 massiccia, piuttosto corta. Cranio largo e piatto. Il pelo \u00e8 coricato sul cranio. La linea del musello \u00e8 parallela a quella del cranio. Labbra serrate.\nCarattere.\n\u00c8 una razza abbastanza rustica, abituata alla vita all'aria aperta e che quindi non \u00e8 in grado di rinunciare a lunghe passeggiate. \u00c8 una razza abituata al duro lavoro e alla condotta del bestiame e evitare di portarlo in giro potrebbe causare problemi sia al cane che al padrone. \u00c8 generalmente molto diffidente verso le persone che non conosce e poco disponibile verso essi. Allo stesso tempo \u00e8 una razza molto affettuosa con le persone che considera amiche e si dimostra sempre fedele e devoto al proprio padrone soprattutto nel leader che inquadra. Cane molto intelligente e perci\u00f2 abbastanza facilmente addestrabile con le tecniche pi\u00f9 moderne come il clicker training. Se correttamente abituato, \u00e8 possibile farlo vivere in casa insieme alla famiglia. Ottimo compagno e discreto guardiano. La razza non \u00e8 sottoposta a prova di lavoro in ambito espositivo."}
{"id": "646919", "revid": "1442080", "url": "https://it.wikipedia.org/wiki?curid=646919", "title": "Vera Amerighi Rutili", "text": "Biografia.\nGli inizi.\nSi avvicin\u00f2 al canto studiando al Conservatorio Cherubini di Firenze dal 1915 fino alla fine della Prima guerra mondiale.\nLeopoldo Mugnone la scopr\u00ec durante un concerto per studenti all'accademia e la convinse a debuttare come Aida. Il luogo del suo debutto fu abbastanza sorprendentemente, il \"London's Covent Garden\" nel luglio del 1919, sebbene altre biografie lo collochino a Reggio Emilia, sempre nello stesso anno.\nSi esib\u00ec dieci volte nella Norma a Reggio Emilia alla fine di settembre 1919, e fu immediatamente scritturata per ripetere l'opera a Catania, un grande onore per una giovane cantante sconosciuta.\nGli anni Venti.\nNel febbraio del 1920 si esib\u00ec nell'opera \"Lucrezia Borgia\" di Gaetano Donizetti e debutt\u00f2 nell'opera \"La Gioconda\" di Amilcare Ponchielli.\nGenova le offr\u00ec una lunga stagione e la fece debuttare con \"Norma\" a met\u00e0 dello stesso anno. Fu un successo cos\u00ec grande che le fu chiesto di rimanere per esibirsi ne \"La Gioconda\" e in un'altra opera, \"Mos\u00e8\"di G. Rossini insieme a Nazzareno De Angelis.\nNel 1920 si esib\u00ec anche a Pisa nella \"Norma\".\nDivenne in questo periodo uno tra i soprani pi\u00f9 ricercati d'Italia.\nNel 1921 fece la sua comparsa nella \"Norma\" a Palermo e poi si esib\u00ec a Lisbona, dove al San Carlos ripet\u00e9 il ruolo che aveva interpretato nella \"Gioconda\".\nOporto la vide esibirsi nell'opera di Amilcare Ponchielli, poi cant\u00f2 ad Ancona nell'opera di Vincenzo Bellini.\nNegli anni a cavallo tra il 1922 e il 1924 cant\u00f2 nella \"Norma\" al Teatro Lirico di Milano, e anche in molte altre citt\u00e0, tra cui Mantova, Pisa, e in molte citt\u00e0 del Veneto.\nNegli anni 1925-1926 cant\u00f2 la Norma a Parma, Venezia e Cremona, ancora al Bellini di Catania e a Modena. Ebe Stignani la accompagn\u00f2 nelle opera di Bellini e Verdi.\nNel 1927 fu a Brescia e a Genova nella \"Norma\" ed all'Arena di Verona si present\u00f2 nel ruolo di Giulia nell'opera \"La Vestale\" di Gaspare Spontini interpretando anche Aida diretta da Antonio Guarnieri.\nA Pisa, fu Elvira in \"Ernani\" per la prima volta.\nA Genova, nei primi mesi del 1928 cant\u00f2 ne \"Il pirata\" di Bellini. A Firenze interpret\u00f2 Aida, e nell'inverno del 1929, a Palermo, cant\u00f2 nella \"Tosca\" e in \"L'Africaine\". Genova, Firenze e Como la scritturarono per \"Norma\", a Mantova cant\u00f2 nell'opera \"La Gioconda\".\nDebutt\u00f2 al Teatro alla Scala di Milano con \"La Vestale\" accanto a Bianca Scacciati. Ebbe un grande successo, ma ci fu qualche commento poco felice sul suo aspetto fisico.\nGli anni Trenta e la fine della carriera.\nNel 1930 fu a Livorno e poi a Lecce per l'\"Aida\" e \"La forza del destino\"; a Trieste interpret\u00f2 l'Aida e \"Il trovatore\".\nCant\u00f2 la Norma a Pola, Bologna e Forl\u00ec nel 1931, cos\u00ec come fece per la Radio Italiana a Roma e Torino.\nNel 1932 cant\u00f2 al Teatro Adriano di Roma. Nel 1933 si esib\u00ec a Fiume, Trento, Cagliari e Sassari.\nNel 1934 interpret\u00f2 la Norma a Bolzano e Merano e inizi\u00f2 un tour di due mesi in tutta Italia, insieme a Irene Minghini Cattaneo, Antonio Bagnariol, Antonio Melandri, Giulio Baronti, e in alcune citt\u00e0 accanto a Tancredi Pasero ed Ezio Pinza.\nNel 1935 debutt\u00f2 a Montecarlo con la \"Norma\".\nIn 1937, si esib\u00ec a Santiago del Cile (Cile) con \"La forza del Destino\", \"Aida\" e \"La Gioconda\" e ritorn\u00f2 successivamente in Sudamerica nel 1938, a Rio de Janeiro con la \"Gioconda\" e il Mefistofele.\nInizi\u00f2 quindi il declino della sua carriera; apparve sporadicamente solo nella sua citt\u00e0, Pisa, esibendosi nel \"Trovatore\" e nell'\"Ernani\".\nSi esib\u00ec almeno una volta all'anno a Pisa fino al 1950, cos\u00ec come in altre citt\u00e0 della Toscana e della Liguria. Galliano Masini l'affianc\u00f2 a Livorno nel 1940.\n\"Casta Diva\" e \"Mira, o Norma\" furono programmate per la fine del 1946.\nSorprendentemente, nel 1947, cant\u00f2 la parte di Brunilde nell'Anello del Nibelungo a Trieste e con questa esibizione la sua carriera giunse alla fine.\nIn questa fase della sua vita Vera Amerighi Rutili si dedic\u00f2 all'insegnamento del canto e divenne una tra le insegnanti pi\u00f9 importanti del dopoguerra, aprendo una scuola nella sua citt\u00e0, a Pisa. Tra i suoi allievi si ricordano i soprani Franca Salvini, Liliana Poli Bardelli, Hilda Orsini e il tenore Umberto Bors\u00f2,\nIl numero totale di esibizioni di Vera Amerighi Rutili nella Norma non \u00e8 conosciuto, ma sicuramente sopra centocinquanta, mentre Maria Callas arriv\u00f2 a ottantotto.\nMor\u00ec a Pisa il 13 maggio 1952, in seguito ad arresto cardiaco.\nDiscografia.\nIncisioni fonotipia Dischi 78 giri Odeon - incisione elettrica:\nIl soprano Vera Amerighi Rutili \u00e8 inserita con alcuni brani nei dischi 33 giri: \"Voci al Petruzzelli di Bari\" - Edizioni Bongiovanni e \"Voci Pisane\" Edizioni Time Club.\nBibliografia.\n(Bibliografia delle incisioni: \"G. Dell'Ira - Il firmamento lirico pisano - Grafica Zannini, Pisa\""}
{"id": "646920", "revid": "599013", "url": "https://it.wikipedia.org/wiki?curid=646920", "title": "Gbh", "text": ""}
{"id": "646921", "revid": "1876278", "url": "https://it.wikipedia.org/wiki?curid=646921", "title": "Marina di Massa", "text": "Marina di Massa \u00e8 una frazione del comune italiano di Massa, nella provincia di Massa-Carrara, in Toscana, nota per essere un rinomato centro balneare della costa apuana.\nGeografia fisica.\nIl litorale di Massa si estende su una superficie di circa 20\u00a0km\u00b2 della costa apuana che comprende storicamente le localit\u00e0 di Poveromo, Ronchi, Marina di Massa (da cui parte un pontile in muratura lungo circa 230\u00a0m), Bondano, Ricortola, Partaccia, andando a formare un'unica area urbana (detta comunemente \"Lungomare di Marina di Massa\") che confina a sud con la frazione Cinquale, appartenente al comune di Montignoso, e a nord con Marina di Carrara, nel comune di Carrara. Consta di spiagge prevalentemente sabbiose. La frazione dista circa 4,50\u00a0km da Massa e si trova in corrispondenza dello sbocco del fiume Frigido. Per gli amanti del \"walking\" vi sono peraltro possibilit\u00e0 di effettuare passeggiate lungo le piste pedonali che costeggiano il Frigido.\nLe strutture residenziali e ricettive di Marina di Massa sono distribuite nelle vicinanze del litorale e della pineta che attraversa una lunga fascia poco distante dal lungomare.\nStoria.\nLa zona era anticamente paludosa e malsana; fu oggetto di insediamenti solo a partire dal XVI secolo, come gran parte della vicina Versilia. In quel periodo, infatti, iniziarono i primi interventi di bonifica, che vennero continuati nel Settecento e che furono definitivamente conclusi solo nel 1843-45. Dalla fine Ottocento e dai primi del Novecento, Marina di Massa \u00e8 interessata dal turismo balneare. La cittadina, inizialmente luogo di villeggiatura delle famiglie massesi oltre che di ricche famiglie del nord Italia che avevano costruito importanti ville lungo la costa, \u00e8 diventata un apprezzato luogo turistico grazie alla caratteristica posizione geografica tra mare e monti. La realizzazione di condomini, alcuni dei quali di grandi dimensioni, ha trasformato la cittadina in uno dei quartieri residenziali di Massa.\nMonumenti e luoghi d'interesse.\nLa moda della balneazione a cavallo tra fine Ottocento e primi del Novecento coinvolse anche Marina di Massa che, prima ancora di dotarsi di un vero e proprio lungomare, vide la nascita dei primi stabilimenti balneari e divenne la sede di villini aristocratici costruiti secondo lo stile Liberty allora in voga. Tra i pi\u00f9 significativi si ricordano Villa Corsi, Villa Doria e Villa Franca. Nello stesso periodo sorgeva per accogliere i bagnanti lo storico Hotel Italia.\nMarina di Massa sub\u00ec un forte sviluppo anche nell'epoca del fascismo, quando divenne sede di colonie di villeggiatura per i figli dei lavoratori delle grandi industrie del Nord-Italia. La pi\u00f9 importante, tuttora utilizzata, \u00e8 l'ex Torre Balilla (oggi \"Torre Marina\"), costruita dalla Fiat nel 1933, che ancora oggi domina il litoraneo con la sua mole. Altre colonie sono la grande Colonia Torino o la monumentale Colonia Ettore Motta (quest'ultima oggi abbandonata e fatiscente). Pi\u00f9 recente (e di dimensioni pi\u00f9 contenute) \u00e8 la colonia Olivetti.\nTra le architetture pi\u00f9 recenti degne di nota, c'\u00e8 l'edificio condominiale di viale Roma, opera di Ettore Sottsass.\nIn piazza Bad Kissingen si trova un monumento di grandi dimensioni denominato \"Le Vele\", progettato dallo scultore Pino Castagna.\nNella chiesa parrocchiale dei Servi di Maria \u00e8 conservata una scultura in marmo di Carrara di Tommaso Gismondi, il \"Cenacolo\" (1971).\nEconomia.\nTurismo.\nNell'economia del territorio di Marina di Massa \u00e8 molto importante l'attivit\u00e0 turistica che raggiunge il suo apice nell'estate. Sono infatti numerose le strutture turistiche (stabilimenti balneari, discoteche, pub, hotel e campeggi) atte ad accogliere turisti italiani e stranieri. Storicamente le localit\u00e0 della zona nord, confinanti con Marina di Carrara, (Bondano, Ricortola, Partaccia) sono considerate pi\u00f9 popolari, con numerosi campeggi e colonie (la Colonia Marina Edoardo Agnelli, la Colonia Olivetti, la Colonia Torino e, in passato, la Colonia Ettore Motta). Viceversa il centro di Marina di Massa e le localit\u00e0 della zona sud, Ronchi e Poveromo, hanno caratteristiche molto simili a quelle della vicina Versilia, con pinete, residenze, hotel e stabilimenti balneari di lusso (nella zona di Poveromo si trovano i bagni \"La Romanina\" di Gianluigi Buffon e la \"Jungla\" di Cristiano Zanetti).\nIl litorale.\nLa caratteristica della zona, unica forse sull'intera costa toscana, \u00e8 che, a differenza delle riviere attigue, lungo i quasi 8,5\u00a0km di litorale, sono presenti pi\u00f9 di una decina di scogliere artificiali perpendicolari alla costa, che partono dalla spiaggia e si inoltrano nel mare per un centinaio di metri, larghe dai 6 ai 10 metri e distanti tra loro 200\u00a0m circa, tali da placare il fenomeno dell'erosione che altrimenti avrebbe di fatto cancellato le spiagge. Basti pensare che, nel XX secolo, dopo la creazione del porto commerciale di Carrara, le coste sabbiose della zona sono arretrate di una quarantina di metri. Le scogliere si ergono per un metro in media sul pelo dell'acqua, mentre vi sono tamponamenti sempre in blocchi di pietra, parzialmente sommersi e paralleli alla costa, ad una distanza pari alla lunghezza delle scogliere.\nDa Marina di Massa parte un viale di grandi dimensioni che collega tutta la costa fino a Viareggio. Una pista ciclabile collega Marina di Massa con Forte dei Marmi. Nella zona centrale cosiddetta del Pontile (ex ponte caricatore Cuturi) sono ancora presenti alcuni storici stabilimenti balneari (qui chiamati \"Bagni\") la cui concessione demaniale risale ad oltre un secolo fa.\nIl pontile, oltre ad offrire una passeggiata suggestiva sul mare guardando le montagne che vi si specchiano, \u00e8 anche un punto di ritrovo degli amanti della pesca soprattutto durante le mareggiate dove vengono posizionate e calate delle reti dette \"bilance\", e nel periodo estivo \u00e8 il luogo da cui partono le imbarcazioni per le gite marittime verso la vicina Liguria.\nNel 2010 lo spazio antistante il pontile \u00e8 stato occupato da una scultura che ha diviso l'opinione pubblica tra favorevoli all'opera e contrari; questi ultimi vorrebbero che l'opera fosse rimossa in modo tale da ripristinare l'aspetto originario della piazzetta.\nInfrastrutture e trasporti.\nIl collegamento con Massa \u00e8 assicurato dalla direttrice stradale via San Leonardo/via Marina Vecchia e dalla direttrice Viale Roma, servite da autocorse in servizio pubblico svolte dalla societ\u00e0 ATN Srl, gruppo CTT Nord.\nDal 1890 al 1935 la frazione era inoltre servita dalla tranvia di Massa, una linea a scartamento metrico con trazione a vapore che movimentava le merci e i passeggeri lungo la vallata del fiume Frigido, dalla localit\u00e0 Forni fino all'abitato di Marina di Massa, ai tempi della costruzione della linea denominato marina di San Giuseppe, passando per il centro cittadino. Da quest'ultimo aveva origine una breve diramazione di collegamento con la stazione ferroviaria.\nA Marina di Massa la linea raggiungeva la piazza principale, dove una serie di binari consentivano le manovre di attestamento della locomotiva e lo stazionamento dei carri merci per le operazioni di carico e scarico.\nSport.\nMarina di Massa presenta all'interno del suo territorio diverse realt\u00e0 sportive (campi da tennis, campi da calcio e calcetto, maneggi, laghetti per la pesca sportiva e circoli velici).\nSono inoltre presenti 5 squadre di calcio che partecipano ai campionati dilettanti: la Tirrenia (seconda categoria), che gioca e si allena nella zona dei Ronchi, il Marina di Massa (terza categoria), il Poveromo (seconda categoria) e il Ricortola (seconda categoria) e la Virtus Marina di Massa (che partecipa al Campionato di Promozione Regionale e per questo la squadra pi\u00f9 importante del litorale) gioca le sue gare casalinghe al Campo di Romagnano, la Virtus Marina di Massa ha nel suo organico anche una squadra Femminile (settore in evoluzione per la Societ\u00e0 Nero verde) partecipante Anch'esso al Campionato di Promozione Femminile regionale.\nA livello di scuola calcio giovanile sono presenti la Tirrenia, il Ricortola (squadra affiliata al Milan) e il Poveromo.\nCon riferimento al ciclismo sono numerose le corse agonistiche e amatoriali che transitano per il lungomare."}
{"id": "646923", "revid": "304077", "url": "https://it.wikipedia.org/wiki?curid=646923", "title": "High-Speed Uplink Packet Access", "text": "In telecomunicazioni l'High-Speed Uplink Packet Access (HSUPA) \u00e8 un protocollo di accesso dati per le reti di telefonia mobile cellulare appartenente alla famiglia di protocolli HSPA con un'estrema velocit\u00e0 nell'invio di dati in upload, fino a 5,76 Mbit/s.\nDescrizione.\nL'HSUPA \u00e8 un'evoluzione del sistema di telefonia mobile 3G UMTS, ed inizialmente era indicato come sistema di generazione 3,5G. Oggi questa definizione \u00e8 caduta in disuso, anche per la recente introduzione delle versioni successive eHSPA o HSPA Evolution e dello standard LTE, pubblicato come standard 3GPP Release 8 e considerato un passo intermedio fra il 3G ed il 4G.\nLe specifiche per l'HSUPA sono incluse nello standard Universal Mobile Telecommunications System Release 6 pubblicato dal 3GPP.\nNel 2007 al 3GSM World Congress viene presentato da Huawei l'E270, il primo modem USB dotato di tecnologia HSUPA."}
{"id": "646924", "revid": "121453", "url": "https://it.wikipedia.org/wiki?curid=646924", "title": "Nello Governato", "text": "Carriera.\nCalciatore.\nProdotto del vivaio del , Governato arriva alla Lazio, proveniente dal Como nel 1961.\nLa sua prima avventura nei biancocelesti della capitale dura fino al 1966. Viene ceduto all'Inter dove per\u00f2 non trova spazio in squadra: i nerazzurri, senza averlo mai utilizzato, lo girano a novembre al Lanerossi Vicenza. Torna alla Lazio nel 1967 dove rimane fino al 1972 quando viene ceduto al Savona.\nGovernato nel complesso viene ricordato come una delle \"bandiere\" della Lazio con 251 presenze complessive (235 in Campionato, 14 in Coppa Italia e 2 in Coppa delle Fiere) e 17 reti (16, 1, 0).\nDirigente sportivo.\nDopo aver terminato la carriera sui terreni di gioco, Governato inizia una seconda vita dietro alle scrivanie, che pure gli regaler\u00e0 alcune soddisfazioni. Nel 1983 viene chiamato una prima volta dalla Lazio in qualit\u00e0 di direttore sportivo. Due anni dopo va a ricoprire lo stesso incarico al Bologna, e successivamente nella Juventus e nella Fiorentina.\nNegli anni novanta la sua carriera \u00e8 strettamente legata a Sergio Cragnotti che, al suo avvento, gli affida nuovamente il ruolo di direttore sportivo con l'obiettivo di costruire la squadra che poi trionfer\u00e0 in Italia, ottenendo il secondo scudetto, e in Europa, portando a Roma la Coppa delle Coppe (nota per essere stata l'ultima edizione disputata nella storia del trofeo) e la Supercoppa UEFA.\nGiornalista e scrittore.\nParallelamente alla carriera dirigenziale, sbocco abbastanza comune per molti calciatori, Governato si distingue da buona parte dei suoi ex colleghi per una certa perizia con la penna. Diventa infatti giornalista, fino ad approdare alla redazione romana di \"Tuttosport\".\nMa non basta: nel 1976 d\u00e0 alle stampe, presso la casa editrice SEI di Torino, la sua prima opera letteraria: \"Un caso da gol - romanzo verit\u00e0\", scritta a quattro mani con Gianpaolo Ormezzano, che denota una certa dimestichezza con la narrazione di fatti, cose e persone legate allo sport.\nDopo la lunga parentesi dovuta all'attivit\u00e0 dirigenziale, Governato ritorna a scrivere: nel 2004 esce per Rizzoli \"Gioco sporco\", un testo che denuncia alcuni mali del calcio contemporaneo, anticipando molti retroscena e descrivendo alcune delle dinamiche che sarebbero venute pienamente alla luce con lo scandalo calcistico del 2006.\nNel febbraio del 2007 esce presso Mondadori il romanzo \"La partita dell'addio\" che narra - in chiave romanzata ma rispettosa degli accadimenti storici - la vicenda di Matthias Sindelar, il campione di calcio austriaco che rifiut\u00f2 di giocare nella squadra nazionale tedesca dopo l'annessione del suo paese ad opera dei nazisti.\nNel 2011 esce presso Mondadori \"Il sindaco pescatore\", dedicato alla vicenda di Angelo Vassallo, sindaco del comune di Pollica nel Cilento assassinato nel 2010 per essersi opposto alla camorra, scritto a quattro mani con il fratello di Angelo, Dario Vassallo. Da questo libro nel 2016 \u00e8 stato tratto l'omonimo film per la tv con la regia di Maurizio Zaccaro e Sergio Castellitto nel ruolo del protagonista.\n\u00c8 morto a Roma l'8 giugno 2019 all'et\u00e0 di 80 anni.\nIl nome di Nello Governato \u00e8 legato anche a un errore commesso in un album Calciatori Panini: nell'album del 1963/64, infatti, quando Governato militava nella Lazio, la Panini utilizz\u00f2, per la sua figurina, l'immagine di Governato pubblicata nell'album Assi del calcio 1960/61 della Lampo, ma in tale figurina non era ritratto Governato, bens\u00ec il suo compagno di squadra del Como, il difensore Bruno Ballarini, lo storico capitano comasco che, tra l'altro, non assomigliava per nulla a Governato."}
{"id": "646926", "revid": "5144009", "url": "https://it.wikipedia.org/wiki?curid=646926", "title": "HSUPA", "text": ""}
{"id": "646929", "revid": "125930", "url": "https://it.wikipedia.org/wiki?curid=646929", "title": "Inenarranza biblica", "text": ""}
{"id": "646933", "revid": "599013", "url": "https://it.wikipedia.org/wiki?curid=646933", "title": "Geo", "text": ""}
{"id": "646939", "revid": "599013", "url": "https://it.wikipedia.org/wiki?curid=646939", "title": "Gfs", "text": ""}
{"id": "646941", "revid": "1226", "url": "https://it.wikipedia.org/wiki?curid=646941", "title": "Fear, Uncertainty and Doubt", "text": ""}
{"id": "646944", "revid": "36426", "url": "https://it.wikipedia.org/wiki?curid=646944", "title": "Retroazione (natura)", "text": "In natura, per retroazione (in inglese \"feedback\") si intende la capacit\u00e0 di un sistema di autoregolarsi (\"feedback negativo\"), tenendo conto degli effetti scaturiti dalla modificazione delle caratteristiche del sistema stesso. Negli esseri viventi, ad esempio, i sistemi a retroazione negativa e positiva sono ampiamente utilizzati per regolare l'omeostasi dell'organismo.\nAspetti generali.\nNei sistemi biologici (come gli organismi viventi, ma anche gli ecosistemi e la biosfera), la maggior parte dei parametri deve essere tenuta sotto stretto controllo, all'interno di un campo di intervallo preciso dei valori che circondano il valore ottimale relativo alle condizioni ambientali vigenti in quel determinato momento. La deviazione da tale valore pu\u00f2 essere dovuta a cause esterne ed interne al sistema stesso. Il valore da mantenere, in generale, \u00e8 registrato in un dispositivo in grado di confrontarlo con il valore vigente, inviando l'informazione di una eventuale deviazione al dispositivo effettore, in grado di modificare il sistema stesso perch\u00e9 si adatti alle nuove condizioni rilevate.\nRetroazione ed omeostasi degli organismi.\nNei sistemi biologici esistono normalmente due tipi di retroazione: retroazione positiva e retroazione negativa. La retroazione positiva tende ad accelerare un processo, mentre la retroazione negativa a rallentarlo. La retroazione negativa aiuta a mantenere la stabilit\u00e0 di un sistema, contrastando i cambiamenti dell'ambiente esterno. In questo senso, essa \u00e8 strettamente collegata all'omeostasi, poich\u00e9 contribuisce notevolmente al suo mantenimento. \nLa retroazione positiva amplifica invece le possibilit\u00e0 di divergenza, di evoluzione: \u00e8 un meccanismo che permette il cambiamento, la crescita, e d\u00e0 al sistema la capacit\u00e0 di raggiungere nuovi livelli di equilibrio.\nAd esempio, la maggior parte delle retroazioni positive presenti in un organismo facilitano i fenomeni di auto-eccitazione del sistema endocrino e di quello nervoso (ad esempio in caso di risposta allo stress) e gioca un ruolo fondamentale nei meccanismi di regolazione della morfogenesi, della crescita e dello sviluppo degli organi, tutti processi che necessitano essenzialmente di una rapida \"divergenza\" da uno stato iniziale di quiete.\nRetroazione e processi cellulari.\nI meccanismi di retroazione sono centrali anche nelle reti che regolano l'espressione genica. Fran\u00e7ois Jacob e Jacques Monod identificarono nel 1961 il primo ciclo retroattivo, quello dell'operone \"lac\" attraverso il quale le cellule di \"Escherichia coli\" sono in grado di regolare la trascrizione dei geni dell'operone stesso.\nMeccanismi di regolazione a retroazione negativa sono ampiamente presenti anche nelle vie metaboliche delle cellule. Un meccanismo molto comune consiste nell'inibizione da prodotto, che consiste nella riduzione dell'efficienza di un enzima mediata dal prodotto della reazione che esso catalizza. L'enzima glicolitico fosfofruttochinasi, ad esempio, \u00e8 inibito attraverso una modificazione allosterica mediata dal prodotto di reazione fruttosio-1,6-bisfosfato. \nI meccanismi biochimici e biomolecolari di retroazione negativa hanno lo scopo di \"ottimizzare\" i processi stessi. Il repressore dell'operone lac, ad esempio, riduce eventuali sprechi energetici legati ad una sovrapproduzione delle proteine dell'operone stesso. L'inibizione da substrato della fosfofruttochinasi, in modo analogo, riduce la produzione totale di energia, qualora la cellula non ne abbia al momento bisogno."}
{"id": "646947", "revid": "1590341", "url": "https://it.wikipedia.org/wiki?curid=646947", "title": "Diego Zanetti", "text": "Caratteristiche tecniche.\nGiocatore.\nTerzino di fascia destra dalle spiccate doti offensive ma abile anche nella marcatura ad uomo.\nCarriera.\nGiocatore.\nDiego Zanetti \u00e8 stato uno dei giocatori-simbolo della Lazio negli anni sessanta, arrivato sulla sponda biancoceleste del Tevere nella stagione 1961-1962, proveniente dal Novara, dove \u00e8 cresciuto nelle giovanili (alle quali era approdato iniziando a giocare nel ), e rimase in maglia laziale per ben 8 anni, indossando sempre la casacca da titolare, la numero 2.\nGiocatore continuo e di alto rendimento, con un bilancio di 258 presenze totali (248 in campionato e 10 in Coppa Italia) impreziosite da 2 reti con la casacca biancoceleste. Dopo aver riconquistato la Serie A con la societ\u00e0 capitolina, nella stagione 1968-1969 lascia Roma per trasferirsi al L.R. Vicenza, con cui colleziona le sue ultime 5 presenze nel massimo campionato.\nIn carriera il difensore piemontese ha totalizzato complessivamente 118 presenze e una rete (in occasione del successo esterno della Lazio sul nell'annata 1963-1964) in Serie A e 179 presenze e 3 reti in Serie B. Con la Lazio ha centrato due promozioni in massima serie (stagioni 1962-1963 e 1968-1969) e ha vinto un campionato cadetto nel 1969; \u00e8 inoltre il calciatore con il maggior numero di presenze in Serie B con la maglia della Lazio, ben 135.\nAllenatore.\nAncora piuttosto giovane ma forse logorato da dodici stagioni intense svolte in un ruolo usurante come quello del terzino, Zanetti abbandona il calcio professionistico e torna nel natio Piemonte. Qui, inizialmente, svolge il ruolo di allenatore-giocatore in Serie D con il Borgomanero, poi si dedica al lavoro di allenatore ma sempre in squadre di categoria inferiore tra cui l'Omegna e l'Arona in Serie C.\nFinita la carriera da allenatore comincia la personale carriera da barista nella sua citt\u00e0 natale."}
{"id": "646950", "revid": "599013", "url": "https://it.wikipedia.org/wiki?curid=646950", "title": "Ghb", "text": ""}
{"id": "646955", "revid": "117914833", "url": "https://it.wikipedia.org/wiki?curid=646955", "title": "Rodolfo Caporali", "text": "Studi\u00f2 con Alfonso Rendano e Alfredo Casella. Ha suonato in Italia, Europa, America e Nordafrica a fianco di direttori quali, fra gli altri, Carlo Maria Giulini, Vittorio Gui, Mario Rossi, Bruno Maderna, Georg Solti, Georges Pr\u00eatre. \nDi qui i numerosissimi inviti in giuria dei pi\u00f9 importanti concorsi internazionali, tra i quali il Concorso Internazionale di Piano di Santander Paloma O'Shea di 1977. Ha insegnato per quarant'anni pianoforte principale al Conservatorio di S. Cecilia di Roma e poi al corso di perfezionamento dell'Accademia di S. Cecilia.\nDal 1965 \u00e8 stato Accademico di S. Cecilia, Accademia dove per molti anni ha ricoperto la carica di vicepresidente. \u00c8 stato inoltre membro dell'Accademia Filarmonica Romana.\nI suoi allievi in carriera pi\u00f9 noti sono Giuseppe Postiglione (prematuramente scomparso nel 1962), Sergio Cafaro, Roberto Cappello, Giovanni Velluti, Alessandro De Luca. \nFuori dal campo concertistico, il compositore Boris Porena \u00e8 stato allievo suo.\nPadre della pittrice di Scuola romana Giuliana Caporali, Rodolfo Caporali \u00e8 nonno materno del violoncellista Arturo Bonucci e del violinista e direttore Rodolfo Bonucci. "}
{"id": "646959", "revid": "114867152", "url": "https://it.wikipedia.org/wiki?curid=646959", "title": "Doppietta (arma)", "text": "La doppietta (detta anche giustapposto o a canne congiunte) \u00e8 un tipo di fucile a canna liscia, utilizzato essenzialmente per la caccia, simile \u00e8 il \"sovrapposto\".\nStruttura.\nLa doppietta \u00e8 dotata di due canne, ad anima liscia o rigata, poste una di fianco all'altra, da cui infatti deriva il nome (congiunte). Tale esemplare di fucile non pu\u00f2 contenere altri colpi al suo interno oltre che a quelli in canna, il fatto che a differenza dei semiautomatici le cartucce non vengano espulse a terra fa s\u00ec che questi tipi di arma vengano definiti \"ecologici\" in quanto la cartuccia deve essere estratta a mano tramite l'ausilio degli estrattori, armati dall'astina.\n\u00c8 composta principalmente da 3 parti: \nIl calcio \u00e8 nella maggior parte dei casi in legno, anche se negli ultimi anni sono stati creati calci in materiale sintetico. La forma del calcio viene differenziata a seconda del tipo di fucile; per questo motivo avremo quattro tipi di calcio: a semipistola, a pistola, montecarlo (usata per i fucili da tiro al piattello), all'inglese.\nCome altre armi a due canne pu\u00f2 essere monogrillo o bigrillo. Nel primo caso, il monogrillo, nei pressi della chiave della bascula si trova un selezionatore che permette di far sparare una canna a scelta, la destra (1) o la sinistra (2\u00b0 solitamente quella pi\u00f9 strozzata). La presenza del selezionatore \u00e8 derivata dal tiro sportivo. Nel secondo caso (bigrillo) ci sono due grilletti e ognuno corrisponde ad una canna diversa; il grilletto anteriore corrisponde alla canna di destra. Vi sono fucili combinati (billing) che hanno una canna liscia ed una rigata. La canna rigata \u00e8 indicata per la caccia agli ungulati, la canna liscia principalmente per la fauna stanziale non ungulata (lepri, fagiani) e migratoria. \nCi sono tre tipi di sicura: la \"holland &amp; holland\", che agisce sia sui cani/grilletti che sui percussori e l\"'hammerless\", che blocca il gioco dei grilletti su percussori. Infine il terzo tipo \u00e8 presente nei fucili di bassa qualit\u00e0, dove la sicura \u00e8 posta nei pressi del grilletto. Nelle doppiette a cani esterni il fucile \u00e8 in sicura quando i cani sono abbassati.\nCalibro.\nEsistono svariati calibri di doppiette, i calibri permessi, per le armi ad anima liscia, vanno dal 12 al 36 mentre il Flobert ha come calibri l'8 e il 9 ma vengono misurati in altra maniera. Per le canne, ad anima rigata, il calibro nella caccia \u00e8 vietato se inferiore al .222 tenendo conto l'altezza del bossolo che non deve essere minore di , tale misura pu\u00f2 essere al di sotto se il calibro supera la dimensione minima. Il calibro nelle armi ad anima liscia viene misurato con il numero di palle che si possono ottenere da una libbra di piombo aventi il diametro interno della canna presa a dalla culatta, il calibro nelle armi ad anima rigata \u00e8 presa con il calibro ed \u00e8 espresso in centesimi di pollice. \nNe deriva che, nei fucili ad anima liscia, maggiore \u00e8 il calibro, pi\u00f9 piccolo sar\u00e0 il foro presente in vivo di volata. Esistono doppiette ad anima rigata usate per la caccia di animali pericolosi e su brevi distanze; per la loro rapidit\u00e0 nella ripetizione del colpo sono chiamate \"Express\" e di norma hanno calibri piuttosto potenti come ad esempio il 9,3 x 74, il .375 Holland &amp; Holland Magnum, il .458 Winchester Magnum ecc.\nAmpia \u00e8 anche la scelta dei produttori. \nDa non trascurare la produzione artigianale italiana, molto ricca e di elevatissima qualit\u00e0, tra le quali si segnalano le manifatture bresciane. Sono celebri nel mondo le doppiette Bernardelli, Sabatti, Zanardini, Pedersoli, Zoli, Tirelli, Rizzini, Falco e moltissimi altre ancora. Molti sono anche gli armieri bresciani non pi\u00f9 attivi, le cui armi sono tuttavia ancora oggi presenti sul mercato dell'usato Giulio, molto apprezzate soprattutto per il calibro 16 a cani esterni, quelle di Cerasi Mario, Tonin e Tortiglione. Di alto pregio risultano le incisioni di alcuni armaioli-artisti che hanno segnato la storia di quast'arma: sovente si trovano incise sulle doppiette uccelli, ungulati, cani, figure muliebri."}
{"id": "646972", "revid": "110157", "url": "https://it.wikipedia.org/wiki?curid=646972", "title": "Profezie e realt\u00e0 del nostro secolo. Testi e documenti per la storia di domani", "text": "Profezie e realt\u00e0 del nostro secolo \u00e8 un'antologia critica edita da Franco Fortini e pubblicata dall'editore Laterza nel 1965.\nL'antologia di Fortini \u00abProfezie e realt\u00e0 del nostro secolo\u00bb, che porta come sottotitolo \"Testi e documenti per la storia di domani\", si differenzia dalle solite antologie non soltanto per la diversa materia ma per un'ambizione ideologica esplicita. Nell'opera Fortini ci d\u00e0, lasciando la parola ai sociologi, filosofi, giornalisti, politici, economisti con i quali discorre fittamente, una specie di calendario ideale dell'avvenire, brandelli di manifesto di una sinistra mondiale ancorch\u00e9 eterogenea e multiforme pur tutta pervasa di impazienze e di speranze, di negazioni e di promesse.\nI testi che comprendono brani di libro, saggi, discorsi, testimonianze, inchieste, hanno per autori alcuni dei nomi pi\u00f9 familiari, e sono spesso tratti dalle letture pi\u00f9 stimolanti, che alimentano appunto il dibattito della sinistra.\nL'antologia riassume i termini del conflitto ideologico negli anni dell'apogeo neocapitalistico ed \u00e8 articolata in tre sezioni.\nLa prima sezione ha come titolo \u00ab La condizione sociologica\u00bb e riporta 13 testi di autori ai quali Fortini premette una introduzione. Troviamo quindi in ordine:\nLa seconda sezione intitolata \u00abIdeologia e rivoluzione\u00bb contiene 12 testi:\nLa terza sezione \u00e8 intitolata L'uomo e gli uomini e comprende 15 testi:\nGli scritti, anche quelli che sembrano pi\u00f9 lontani ed estranei, sono legati da sottili fili ed \u00e8 Fortini stesso che, nel saggio introduttivo e nelle note di presentazione, suggerisce le angolazioni e i piani di lettura."}
{"id": "646975", "revid": "1238684", "url": "https://it.wikipedia.org/wiki?curid=646975", "title": "Juh", "text": "La vita.\nJuh era un cugino di Geronimo, appartenente, invece, alla banda Bedonkohe Ndehndahe. Spos\u00f2 Ishton, ritenuta la sorella di Geronimo, e da lei ebbe un figlio, Ace (Asa) Daklugie, nato nel 1872. Ebbe anche altri due figli, Delzhinne e Daklegon. Juh soffriva di balbuzie.\nGuerriero coraggioso e spietato, partecip\u00f2 a diverse guerre assieme a La-choy Ko-kun-noste (Mangas Coloradas), Baishan (Cuchillo Negro), Coleto Amarillo, Mano Mocha, Laceres, Luis, Felipe, Arvizu, Natiza, Cochise, Delgadito (prima luogotenente e poi successore di Mangas Coloradas come capo dei Coppermine Mimbre\u00f1os), Nana (gi\u00e0 principale luogotenente e temporaneo successore di Baishan (Cuchillo Negro) come capo degli Warm Springs Mimbre\u00f1os) e ai propri coetanei Victorio (succeduto a Cuchillo Negro come capo degli Warm Springs Mimbre\u00f1os, venendo preferito a Nana e ad altri pi\u00f9 anziani, e divenuto capo principale dei Tchihendeh (Mimbre\u00f1o) Apache, nonch\u00e9 genero di Mangas Coloradas e cognato di Cochise), Loco, Nahilzay, Chihuahua, Skinya, Pionsenay, Tahzay (figlio maggiore di Cochise), Mangus (figlio minore di Mangas Coloradas). Morti o scomparsi dalle scene i capi Nednhi Ndendahe, ma anche i capi Bedonkohe Ndendahe, della precedente generazione, Juh divenne capo dei Nednhi (\"Janeros\" e \"Carrizale\u00f1os\") estendendo la propria guida anche ai Bedonkohe (\"Mogollones\"), fra i quali la prematura morte di Taklishim, figlio di Mahko, aveva interrotto la trasmissione dell'investitura a Geronimo. Partecip\u00f2, essendo gi\u00e0 capo riconosciuto della sua gente, alla battaglia di Apache Pass nel luglio 1862 e il suo ruolo fu probabilmente determinante nella scelta di trasportare a Janos (luogo assiduamente frequentato da Juh e dai suoi Nednhi) Mangas Coloradas, per trovare un medico che ne curasse le ferite. La zona di confine tra New Mexico, Arizona, Sonora e Chihuahua fu teatro privilegiato delle sue imprese.\nIn diverse occasioni Juh e Geronimo furono causa (o forse pretesto e, talvolta, capro espiatorio) di tensioni e disordini nelle varie riserve nelle quali altre divisioni Apache li ospitarono con maggiore o minore entusiasmo. nella primavera 1877 la presenza di Geronimo a Ojo Caliente fu il pretesto per la chiusura della riserva e la deportazione dei Mimbre\u00f1os a San Carlos (previo arresto di Victorio, Loco e Nana), ma all'epoca Juh si trovava nella Sonora, con Pionsenay e Nolgee. Negli anni 1877-1879 diversi massacri compiuti da Juh e Geronimo furono imputati a Victorio, ben pi\u00f9 temuto dalle truppe U.S.A. per le sue doti di tattico e di stratega, ma meno incline alla crudelt\u00e0 (e completamente alieno dall'abuso di alcolici). Dopo una breve permanenza a San Carlos, Juh e Geronimo ripresero la guerra nel 1881-1882, ma nell'ottobre 1882 furono attirati in una trappola a Casas Grandes, dove si credevano al sicuro, e si vendicarono assalendo Galeana. Juh si separ\u00f2 dagli altri, e il suo accampamento fu assalito da milizie messicane nel gennaio 1883; Juh si ritir\u00f2 in un luogo isolato con la propria famiglia, cedendo il comando a Geronimo.\nMor\u00ec annegato nella primavera del 1883, cadendo da cavallo, per una sbronza o per un infarto, in un torrente nei pressi di Casas Grandes, nello stato messicano di Chihuahua. Dopo la morte di Juh, Mangus si occup\u00f2 della sua famiglia, mentre Geronimo divenne il capo effettivo della banda."}
{"id": "646976", "revid": "289247", "url": "https://it.wikipedia.org/wiki?curid=646976", "title": "Database relazionali", "text": ""}
{"id": "646980", "revid": "1305772", "url": "https://it.wikipedia.org/wiki?curid=646980", "title": "T0", "text": ""}
{"id": "646992", "revid": "1305772", "url": "https://it.wikipedia.org/wiki?curid=646992", "title": "T5", "text": ""}
{"id": "646994", "revid": "123633079", "url": "https://it.wikipedia.org/wiki?curid=646994", "title": "T6", "text": ""}
{"id": "646995", "revid": "1305772", "url": "https://it.wikipedia.org/wiki?curid=646995", "title": "T7", "text": ""}
{"id": "646998", "revid": "767487", "url": "https://it.wikipedia.org/wiki?curid=646998", "title": "Quechan", "text": "I Quechan, meglio conosciuti come Yuma o Yuman, ma anche come Kwtsan, Kwtsaan, sono una trib\u00f9 di nativi americani, che attualmente vivono nella Riserva di Forte Yuma in Arizona. I Quechan parlano la Lingua Quechan facente parte della Famiglia linguistica delle Lingue Yumane. \nLa riserva, costruita nel 1884, si trova sulle terre originarie della popolazione e copre una area di 44.000 acri (178 km\u00b2).\nIl primo contatto importante avvenuto tra i Quechan e gli Europei avvenne quando l'esploratore Juan Bautista de Anza e il suo gruppo giunsero nella zona conosciuta come Arizona nell'inverno del 1774. Si stabil\u00ec una amicizia tra le due fazioni e al ritorno di Anza nel 1776 Palma, il capo della trib\u00f9, e tre guerrieri vennero scortati a Citt\u00e0 del Messico, dove vennero battezzati il 13 febbraio, 1777. Palma ricevette il nome Salvador Carlos Antonio.\nGli insediamenti spagnoli tra i Quechan non si rivelarono una buona scelta: la trib\u00f9 si ribell\u00f2 il 17 luglio 1781, uccidendo 4 sacerdoti e 30 soldati. La rivolta venne sedata con l'invio di un forte contingente militare."}
{"id": "647002", "revid": "767487", "url": "https://it.wikipedia.org/wiki?curid=647002", "title": "Periodicit\u00e0", "text": "Letteralmente, periodicit\u00e0 equivale alla successione o alla ripetizione ad intervalli regolari di un evento o di una propriet\u00e0.\nIn campo della chimica, la periodicit\u00e0 \u00e8 la propriet\u00e0 delle caratteristiche degli elementi che variano con cadenza periodica all'aumentare del loro numero atomico. Questa \u00e8 detta \"legge di periodicit\u00e0\", elaborata da Mendeleev, e determina le suddivisioni in periodi della tavola periodica degli elementi.\nIn matematica, \u00e8 la propriet\u00e0 di funzioni di variabile reale, dette funzioni periodiche."}
{"id": "647019", "revid": "729019", "url": "https://it.wikipedia.org/wiki?curid=647019", "title": "Beriev Be-12", "text": "Il Beriev Be-12 \"\u010cajka (in cirillico \u0411\u0435\u0440\u0438\u0435\u0432 \u0411\u0435-12 \"\u0427\u0430\u0439\u043a\u0430, gabbiano in russo, nome in codice NATO Mail) \u00e8 un aereo anfibio a scafo centrale, ad ala alta a gabbiano ed impennaggio bideriva, progettato dall'OKB 49 diretto da Georgij Michajlovi\u010d Beriev e sviluppato in Unione Sovietica negli anni sessanta del XX secolo.\nStoria del progetto.\nIl Be-12 nacque dalla necessit\u00e0 di aumentare le prestazioni e le capacit\u00e0 operative del pattugliatore marittimo Beriev Be-6. in servizio attivo dall'inizio degli anni cinquanta del XX secolo nella Aviacija Voenno-Morskogo Flota, l'aviazione della Marina Sovietica, per contrastare i progressi tecnologici in campo bellico da parte degli Stati Uniti. Nei tardi anni cinquanta infatti l'U.S. Navy aveva cominciato a testare i missili balistici UGM-27 Polaris A-1 destinati ad equipaggiare il sottomarino \"SSBN-598 George Washington\" ed i suoi pari classe. A causa della necessit\u00e0 dei sottomarini di essere in prossimit\u00e0 della costa sovietica per effettuare il lancio, l'aviazione di marina doveva dotarsi di un velivolo dalle maggiori dimensioni dei Be-6, con la possibilit\u00e0 di installare nuovi e pi\u00f9 efficienti dispositivi, tra cui il MAD, rilevatore di anomalie elettromagnetiche, capace di individuarli e di disporre di un carico bellico adeguato per poterli attaccare.\nNel marzo 1956 il Comitato Centrale del PCUS autorizz\u00f2 l'AV-MF ad emettere un requisito operativo per un nuovo velivolo da pattugliamento antisommergibile in grado di scoprire ed attaccare i sommergibili lanciamissili a propulsione nucleare classe \"George Washington\". L'OKB Beriev si concentr\u00f2 su due fronti, un progetto completamente nuovo, un idrovolante turbogetto bimotore denominato Be-10, continuando nel contempo lo sviluppo del Be-6 dotandolo di due motori turboelica in luogo dei precedenti motori a pistoni. Tale sviluppo, progettato inizialmente da V.K. Kostantinov, fu designato Be-12, e il modello fu testato nella galleria del vento dello TsAGI nell'agosto dello stesso anno.\nDopo l'approvazione del mockup, nel novembre 1957 fu autorizzata la realizzazione di un prototipo che vol\u00f2 per la prima volta a Taganrog il 18 ottobre 1960, dotato di motori Kuznetsov NK-4F da 5\u00a0000 hp complessivi, ma esso and\u00f2 perduto il 24 novembre 1961 con la morte dei tre membri dell'equipaggio.\nDurante le prove comparative tra i due prototipi ci si rese conto che la ricerca delle prestazioni effettuata sul Be-10 andava a scapito della sua effettiva efficienza operativa e la scelta per la dotazione standard dei reparti cadde sul pi\u00f9 lento, ma pi\u00f9 gestibile, Be-12.\nTecnica.\nIl Be-12 conservava un aspetto molto simile al precedente Be-6 dal quale si differenziava per l'adozione di un carrello d'atterraggio completamente retrattile, che gli consentiva di atterrare anche sul terreno, dall'impianto propulsivo costituito da due motori a turboelica Ivchenko AI-20D da 3\u00a0124 kW, ciascuno abbinato ad eliche quadripala, e da due vistosi pod posizionati sul muso e in coda che contenevano i sistemi elettronici di individuazione. Del modello precedente conservava la fusoliera a scafo centrale dotata di una cabina di pilotaggio superiore e di un muso parzialmente vetrato per consentire l'esplorazione visiva; la caratteristica ala alta a gabbiano sulla quale erano installate le due gondole motore, e la altrettanto caratteristica coda ad impennaggio bideriva. L'installazione dei motori venne spostata dall'iniziale posizione sulla parte inferiore dell'ala del prototipo, alla successiva e definitiva parte superiore.\nLa dotazione elettronica comprendeva un radar \"Initsiativa-2B\", un sistema sonar per l'individuazione dei sommergibili immersi \"Baku\", 55 sonoboe per l'individuazione dei sommergibili, suddivise in tre tipi con ricevitore di segnali SPAR-55, un MAD APM-56 o APM-60E, un sistema ESM, sistema RWR, un autopilota AP-5. L'armamento si basava su siluri AT-1 o AT-1M, bombe di profondit\u00e0 PLAB-50, PLAB-100, PLAB-250, e SK-1 a carica nucleare. Inizialmente era stata prevista l'installazione di una torretta telecomandata DB-57 armata con un cannone AO-9 da 23\u00a0mm con 300 colpi, ma tale programma non fu mai portato a termine.\nImpiego operativo.\nI due nuovi velivoli antisommergibili, Be-10 e Be-12, furono presentati ufficialmente sull'aeroporto di Tu\u0161ino, Mosca, il 9 luglio 1961, durante la Giornata dell'Aviazione. In quella occasione sfilarono quattro Be-10 e un Be-12 e fu dichiarato agli osservatori occidentali che il Be-10 era gi\u00e0 in servizio operativo nella AV-MF, mentre il Be-12 era solo uno sviluppo a turboelica del precedente Be-6. I due nuovi tipi ricevettero la designazione ufficiale NATO di \"Mallow\" e \"Mail\". Il secondo prototipo del Be-12 vol\u00f2 per la prima volta nel settembre 1962, e si differenziava dal precedente per avere i propulsori posizionati sopra, anzich\u00e9 sotto, le ali, l'alloggiamento del radar in un apposito radome nel muso, invece che nel ventre, del velivolo ed alcune modifiche minori.\nLa produzione di serie inizi\u00f2 presso lo stabilimento GAZ 86 di Taganrog il 12 dicembre 1963, e i primi Be-12 entrarono in servizio operativo nella primavera del 1965. La produzione, oltre al prototipo, riguard\u00f2 complessivamente 142 esemplari, in massima parte della versione originale antisommergibile, tutti consegnati entro il giugno 1973.\nEntro il 1967 termin\u00f2 la sostituzione nei reparti del precedente Be-6, e il 9 luglio di quello stesso anno 3 esemplari furono presentati alla parata aerea tenutasi sull'aeroporto di Demodedovo, svelando la piena operativit\u00e0 del velivolo. Il modello fu fornito a tutte e quattro le forze aeree della flotta sovietica (Mar Nero, Mare del Nord, Mar Baltico, Oceano Pacifico) e verso la met\u00e0 degli anni settanta risultava in servizio in quattro reggimenti completi ed alcuni gruppi di volo autonomi della AV-MF.\nIl modello fu esportato in Egitto e Vietnam, e dopo la dissoluzione dell'Unione Sovietica fu utilizzato dalle aeronautiche di Russia e Ucraina. La fornitura di alcuni esemplari alla Siria non \u00e8 mai stata dimostrata, e nonostante un certo interessamento della Cina alla fornitura di alcuni esemplari, ci\u00f2 non ebbe alcun seguito.\nIl 1\u00ba gennaio 1992, dopo lo scioglimento dell'Unione Sovietica, la Federazione Russa ha immesso in servizio 55 Be-12, mentre altri 22 furono mantenuti in riserva, ridottisi a 12 entro il 2005. Nel 2013 nove esemplari risultavano ancora attivi nella Flotta del Mar Nero.\nI record mondiali.\nUn esemplare appositamente modificato, alleggerito di tutte le dotazioni militari e con equipaggio di due persone ha conquistato 44 primati mondiali, tutti riconosciuti dalla FAI. Tra il 23 e il 27 ottobre 1964 conquist\u00f2 per sei volte consecutive il primato di altitudine per anfibi a turboelica Classe C3 Gruppo II, portandolo a 12\u00a0185 m senza carico utile, e a 9\u00a0352 m con carico utile di 10\u00a0000\u00a0kg. Nel 1968 conquist\u00f2 quello di velocit\u00e0 raggiungendo i 552\u00a0km/h su circuito di 500\u00a0km, e nel 1970 i 530\u00a0km/h con 2\u00a0200\u00a0kg di carico su circuito di 1\u00a0000\u00a0km. Un secondo esemplare, sbarcato il carrello d'atterraggio, stabil\u00ec anche il primato di altitudine per idrovolanti.\nEgitto.\nLa Al-Quwwat al-Jawwiyya al-Misriyya ha operato con tre esemplari di Be-12 aventi equipaggio sovietico, usati per la sorveglianza delle attivit\u00e0 della 6\u00aa Flotta americana in Mediterraneo. I velivoli arrivarono nel 1968, venendo inizialmente basati sull'aeroporto di Cairo-ovest, e poi trasferiti a Marsa Matruh. Nel luglio 1972, con la rottura dei rapporti con l'Unione Sovietica voluta dal presidente Anwar al-Sadat, gli aerei rientrarono in URSS.\nUcraina.\nAllo scioglimento dell'Unione Sovietica nel 1991 erano ancora in servizio una trentina di Be-12 di diverse versioni che vennero ripartiti tra la marina ucraina, che inizialmente ricevette 3 velivoli da addestramento, seguiti tra il 1996-1997 da tredici Be-12ASW ed un Be-12PS, e quella russa. Inizialmente basati presso la base di Nikolayev, Kubalkyno, i velivoli furono poi trasferiti sulla base aeronavale di Saky in Crimea, a poche decine di chilometri dalla base russa di Kacha dove si trovano gli ultimi Be-12 russi ancora operativi.\nVietnam.\nNel 1981 la Kh\u00f4ng Qu\u00e2n Nh\u00e2n D\u00e2n Vi\u1ec7t Nam ricevette 4 esemplari, dotati di motori ed equipaggiamento per l'uso in climi tropicali. Gli aerei furono basati nella baia di Cam Ranh e destinati alla sorveglianza delle attivit\u00e0 della 7\u00aa Flotta americana operante nell'Oceano Pacifico.\nEsemplari attualmente esistenti.\nAttualmente alcuni esemplari di Be-12 si trovano esposti al pubblico. Un Be-12 \u00e8 esposto presso il Museo centrale della Federazione Russa delle aeronautiche militari che si trova sull'aeroporto di Monino, 40\u00a0km ad est di Mosca, ed un altro presso il Museo dell'aviazione di Taganrog. Un Be-12 \u00e8 esposto presso il Museo aeronautico di stato ucraino di Kiev."}
{"id": "647020", "revid": "1023546", "url": "https://it.wikipedia.org/wiki?curid=647020", "title": "Matteo di Edessa", "text": "Abate superiore del convento di Karmir Vanq (\"Convento Rosso\"), vicino alla citt\u00e0 di Kessoun, a est di Marash, prima sede del trono di Baldovino I di Gerusalemme.\nLa Cronaca di Matteo di Edessa ricopre circa due secoli e va dalla seconda met\u00e0 del IX secolo alla prima met\u00e0 dell'XI secolo. \nRappresenta una utile fonte per la storia delle prime Crociate e della lotta tra Bizantini e Arabi per il controllo della Siria settentrionale e dell'Asia Minore.\nNonostante le sue conoscenze storiche e il suo stile letterario siano alquanto limitati, rimane tuttavia la fonte primaria per gli eventi storici della regione avvenuti nella sua epoca.\nFervente patriota armeno, egli era ostile sia alla Chiesa greca che a quella di Roma, ed era un fervido nemico dei Franchi, di cui condannava l'avidit\u00e0 e il dispotismo.\nSiamo debitori a questo storico della testimonianza di due documenti di primaria importanza per la storia della regione:\nSecondo la testimonianza dello storico arabo Abu l-Faraj, mor\u00ec assassinato durante l'Assedio di Edessa (1144) da parte dell\"'atabeg\" (governatore selgiuchide) di Mosul, Zengi."}
{"id": "647031", "revid": "1429175", "url": "https://it.wikipedia.org/wiki?curid=647031", "title": "Gatto delle nevi", "text": "ll gatto delle nevi \u00e8 un veicolo a motore cingolato strutturato per muoversi sulla neve.\nDescrizione.\nLa maggior parte dei gatti delle nevi ha due set di cingoli dotati di sospensioni Christie o Vickers, come ad esempio quelli prodotti dalla \"Bombardier\".\nAltri modelli, come il Tucker Sno-Cat e i veicoli Hagglunds, possono avere un sistema pi\u00f9 complesso con quattro o pi\u00f9 cingoli.\nI cingoli sono usualmente fatti di gomma, alluminio o acciaio e guidati da un singolo ingranaggio (con denti per catena) su ogni lato.\nLa loro struttura \u00e8 ottimizzata per muoversi sulla neve o sul terreno morbido, come ad esempio la torba.\nOltre a muoversi sulla neve, sono anche usati per le spedizioni polari e per entrare in aree paludose o a rischio sismico.\nLa cabina \u00e8 ottimizzata per l'utilizzo a temperature sotto zero o comunque in condizioni di freddo intenso aggravate da forte vento. Le cabine sono riscaldate da un potente sistema di riscaldamento forzato e hanno un parabrezza progettato per rimanere, internamente ed esternamente, pulito dal ghiaccio e senza condensa; questo grazie a un sistema di rivestimenti in materiali appositi, l'utilizzo esterno di raschietti (tergicristalli modificati) e internamente grazie a un flusso di aria calda sulla superficie.\nIl gatto delle nevi per fare le piste \u00e8 dotato di pala (anteriore) per spostare la neve che \u00e8 comandata dalla cabina con un joystick e la fresa (posteriore) che, azionata, ammorbidisce la neve e la gomma posteriore d\u00e0 alla pista quella classica forma a righe.\nEsistono anche altri gatti delle nevi come l'Hagglunds BV206 da trasporto senza fresa e pala, ma ce ne sono anche come l'husky da trasporto (con cabina allungata) che hanno la pala anteriore."}
{"id": "647033", "revid": "599013", "url": "https://it.wikipedia.org/wiki?curid=647033", "title": "Yv", "text": ""}
{"id": "647048", "revid": "106456", "url": "https://it.wikipedia.org/wiki?curid=647048", "title": "Forte di Exilles", "text": "Il Forte di Exilles, situato nell'omonimo comune della citt\u00e0 metropolitana di Torino, \u00e8 uno dei pi\u00f9 importanti sistemi difensivi del Piemonte, insieme al complesso fortificato di Fenestrelle e a quello di Vinadio.\nVenne impiegato a fasi alterne sia dai Savoia sia dai francesi. La sua posizione al centro di una strettoia dell'alta Valle di Susa infatti lo rendeva una minaccia sia per gli eserciti che scendevano dall'alta valle che per quelli che risalivano dal fondo valle.\nStoria.\nOrigini e Medioevo.\nI primi documenti in cui viene citato il Forte di Exilles, ancora assai rudimentale ed in via di definizione, risalgono al VII secolo, quando un cronista della Novalesa cita sul roccione di Exilles una primitiva fortificazione distrutta dai Franchi. Dal 1155 circa i padroni della fortezza sono i Bermond di Besan\u00e7on, conti di Albon, che avevano bisogno di proteggere militarmente la strada che, di loro propriet\u00e0, portava al Monginevro.\nLa prima descrizione del castello risale al 1339: la pianta si presenta quadrangolare e con pi\u00f9 torri, stalle e magazzini esterni, assai diverso dalla piazzaforte solida e compatta di oggi.\nDal Quattrocento al Settecento.\nTra il 1494 e il 1496 diventa deposito di munizioni per i francesi di Carlo VIII, viene allargata la porta principale per permettere il transito dei cannoni e vengono arruolati con la forza molti contadini del posto per difendere la roccaforte.\nNel XVI secolo viene rinforzato con l'aggiunta di torri e mura su disposizione di Carlo II di Savoia. Nel 1541 passa sotto il dominio francese, ma nel 1559, a seguito del trattato di Cateau-Cambr\u00e9sis, torna in mano ai Savoia con Emanuele Filiberto. Nel settembre 1591 viene occupato, dopo un breve assedio, dai francesi del Lesdigui\u00e8res. Due anni dopo, in primavera, viene posto sotto assedio dalle truppe di Carlo Emanuele I di Savoia, che lo riconquistano nell'arco di un mese ed iniziano altri lavori di rafforzamento, soprattutto in direzione dell'alta valle. \u00c8 nuovamente in mano francese nel gennaio 1595, dopo circa un mese di assedio; torner\u00e0 ai Savoia solo nel 1708.\nNel frattempo, \u00e8 passato pi\u00f9 di un secolo: i francesi hanno rinforzato le difese del forte e lo hanno utilizzato come punto chiave logistico di primaria importanza. Dal 1601, anno del trattato di Lione, imponenti lavori di restauro sotto la guida dell'ingegner Jean de Beins hanno rimodernato la struttura del forte, resa ormai insufficiente dall'avvento dell'artiglieria.\nFra le altre cose \u00e8 stata costruita la Rampa Reale, lunga un chilometro e lastricata a ciottolato, che conduce all'ingresso principale, varcato il quale si dipanano due ripide salite a tenaglia che conducono alla cittadella vera e propria, edificata intorno all'enorme Cortile del Cavaliere, nucleo centrale della costruzione. Altre aggiunte sono state una cappella (oggi sconsacrata e utilizzata per concerti) e il pozzo, profondo 70 metri e realizzato in quattro anni di scavi.\nNel 1708, durante la Guerra di Successione Spagnola, torna ai Savoia con Vittorio Amedeo II di Savoia, grazie all'aggiramento del fronte da parte delle truppe sabaude attraverso la Moriana ed i colli che mettono questa in collegamento con Bardonecchia, cos\u00ec che il forte verr\u00e0 attaccato dalla parte dell'alta valle. Il Trattato di Utrecht sancir\u00e0 infine la definitiva appartenenza della intera Valle di Susa (e, quindi, anche del forte di Exilles) al neonato Regno di Sicilia (che poco dopo diventer\u00e0 Regno di Sardegna). Nel 1720 viene incaricato l'architetto Ignazio Bertola, figlio adottivo di Antonio, di rafforzare il Forte di Exilles. I lavori durano oltre sei anni (terminano nel 1726) ed alla fine il forte risulta un gioiello di arte militare. Nel settembre del 1745, nel corso della guerra di successione austriaca, le truppe francesi tentano di aprirsi la strada verso la bassa valle di Susa attaccando il forte, ma vengono respinti dalle cannonate della guarnigione al comando del capitano Papacino d'Antoni.\nDal Settecento ad oggi.\nCon l'avvento di Napoleone Bonaparte il forte \u00e8 destinato alla demolizione: cos\u00ec vuole il Trattato di Parigi, stipulato a seguito dell'armistizio di Cherasco). Verr\u00e0 riedificato con il ritorno del Piemonte e della Savoia al Regno di Sardegna, sancito dal Congresso di Vienna (1814). La ricostruzione dura dal 1818 al 1829: viene riproposta la stessa architettura preesistente, aggiornandola soltanto alle nuove esigenze militari. \nL'8 settembre 1943 il Forte di Exilles viene abbandonato definitivamente dall'esercito e rimane a lungo in bal\u00eca dei vandali e degli eventi atmosferici. Nel 1978 la Regione Piemonte acquisisce il bene dal Demanio Militare con comodato, con l'impegno di provvedere al restauro e recupero funzionale del monumento. Viene quindi sviluppato il progetto di restauro conservativo, interno ed esterno, finalizzato alla definizione di un assetto complessivo del Forte tale da costituire il riferimento globale per tutti i successivi interventi. Nell'aprile del 1996 viene stipulata una Convenzione tra la Regione Piemonte e il Museo Nazionale della Montagna di Torino per la valorizzazione e promozione del Forte di Exilles. Il monumento e le aree museali sono state aperte al pubblico l'8 luglio 2000.\nIl 30 ottobre 2019 la propriet\u00e0 del Forte passa definitivamente dal Demanio alla Regione Piemonte.\nMuseo nazionale della montagna.\nIl Forte di Exilles \u00e8 oggi aperto, in passato era sede di due aree museali permanenti e due percorsi di visita accompagnati caratterizzati da allestimenti scenici ideati dall'artista Richi Ferrero.\nNegli spazi delle \"Cannoniere\", il principale fronte di fuoco del Forte, \u00e8 situata l'\"Area Museale delle Truppe Alpine\": grandi teche di cristallo contengono quarantaquattro uniformi militari che ripercorrono la storia del corpo militare degli Alpini dalla nascita ai nostri giorni; ogni uniforme \u00e8 indossata da un soldato di pietra della stessa roccia della fortezza, mentre quarantun figurini acquerellati scorrono ad altezza naturale lungo il percorso espositivo.\nNel \"Bastione Diamante\" \u00e8 presente un allestimento che ripercorre la storia del Forte di Exilles dalle prime testimonianze medievali ai nostri giorni, tramite l'esposizione di mappe, schizzi, disegni, piante e spaccati; al centro del percorso, sei plastici illustrano in maniera immediata e tridimensionale l'evoluzione del forte, sospesi al soffitto per mezzo di cavi di acciaio per dare leggerezza all'allestimento e non interrompere la visione dello spazio architettonico.\nDal Cortile del Cavaliere si scende la Rampa dei Muli che conduce alle Scuderie, da qui,con una ripidissima scala, si raggiunge il \"Basso Forte\". Si percorre il Grande Fossato sul quale incombe l'imponente Batteria Reale, principale fronte di fuoco del forte, dalla piccola Caponiera posta al centro del Fossato si risale la scala detta \"del Paradiso\", interamente scavata nella roccia, e si sbuca nel Cortile delle Galere da qui attraverso un angusto corridoio si raggiungono le celle di rigore. La risalita al Cortile conclude un lungo anello alla scoperta dei vari livelli della complessa costruzione.\nIl Forte nella cultura di massa.\nLa Maschera di ferro.\nIntorno al Forte nacquero nei secoli molte leggende, ma forse la pi\u00f9 famosa di tutte, fra verit\u00e0 storica e leggenda, \u00e8 quella relativa ad un misterioso personaggio ivi rinchiuso (la costruzione fungeva anche da carcere) tra il 1681 e il 1687. Secondo la tradizione, questi potrebbe identificarsi con la Maschera di Ferro, personaggio la cui identit\u00e0 non \u00e8 a tutt'oggi nota. Il primo a sollevare il problema fu Voltaire che, durante il breve periodo di permanenza nel carcere della Bastiglia (1717), apprese dell'esistenza di questo misterioso personaggio il cui volto era sempre coperto da una maschera di velluto ed era sempre ben trattato da alcune guardie che erano state preposte alla sua sorveglianza; Voltaire si appassion\u00f2 alla sua storia, facendo delle ricerche che pubblic\u00f2 in un suo libro. La permanenza della Maschera di Ferro ad Exilles \u00e8 anche documentata da un carteggio, pervenuto fino ai nostri giorni, fra l'allora ministro francese della Guerra, Marchese di Louvois, ed il governatore del dongione di Pinerolo, Saint-Mars, dove la Maschera di Ferro soggiorn\u00f2 prima di Exilles e da dove il governatore stesso ne cur\u00f2 il trasferimento ad Exilles, continuando a seguirne da Pinerolo la prigion\u00eca. Il carteggio tratta delle spese sostenute per il sostentamento (vitto e vestiario) del misterioso prigioniero. Da Exilles la Maschera di Ferro fu poi tradotta all'isola di Santa Margherita, (la maggiore delle due Isole di Lerino, al largo di Cannes) e qualche anno dopo alla Bastiglia.\nIl Forte di Exilles nel cinema.\nIl forte \u00e8 stato scelto per le riprese esterne del film \"Bertoldo, Bertoldino e Cacasenno\" del 1984, di Mario Monicelli."}
{"id": "647053", "revid": "599013", "url": "https://it.wikipedia.org/wiki?curid=647053", "title": "Gmt", "text": ""}
{"id": "647055", "revid": "585241", "url": "https://it.wikipedia.org/wiki?curid=647055", "title": "Gml", "text": ""}
{"id": "647062", "revid": "228587", "url": "https://it.wikipedia.org/wiki?curid=647062", "title": "Gnc", "text": ""}
{"id": "647063", "revid": "1149807", "url": "https://it.wikipedia.org/wiki?curid=647063", "title": "Episodi di Pretty Cure", "text": "Lista degli episodi di \"Pretty Cure\", prima serie anime di \"Pretty Cure\", trasmessa in Giappone su TV Asahi dal 1\u00ba febbraio 2004 al 30 gennaio 2005. In Italia \u00e8 stata trasmessa su Rai 2 dal 17 ottobre 2005 all'8 febbraio 2006.\nLa sigla originale di apertura, , e di chiusura, , sono cantate da Mayumi Gojo. Quelle italiane, invece, \"Pretty Cure\" e \"Ciao Nagisa e Honoka\", sono interpretate da Giorgia Alissandri."}
{"id": "647069", "revid": "125984456", "url": "https://it.wikipedia.org/wiki?curid=647069", "title": "Storia dell'Armenia", "text": "La storia dell'Armenia, ovvero del territorio abitato dalle popolazioni armene, affonda le sue radici nell'epoca preistorica.\nEtimologia del nome.\nIl nome originario armeno per questa regione era \"Hayq\", divenuto pi\u00f9 tardi \"Hayastan\", denominazione attuale del Paese, traducibile come \"la terra di Haik\" (termine composto dal nome \"Haik\" e dal suffisso sanscrito '-stan' (terra), che \u00e8 tipico anche in persiano per indicare un territorio).\nSecondo la leggenda e la tradizione armena, Haik, progenitore di tutti gli Armeni, era un discendente di \"No\u00e8\" (essendo figlio di Togarmah, che era nato da Gomer, a sua volta nato dal figlio di No\u00e8, Yafet) e, in base alla tradizione cristiana, antenato di tutti gli Armeni. Haik si stabil\u00ec ai piedi del monte Ararat, cima centrale e pi\u00f9 alta dell'Altopiano Armeno, sacra per gli Armeni in quanto considerata il luogo dove si pos\u00f2 l'arca di No\u00e8 dopo il diluvio universale. Successivamente Haik part\u00ec per assistere alla costruzione della Torre di Babele e, ritornato dalla Mesopotamia, sconfisse il re assiro Nimrod presso il lago di Van, nell'Armenia occidentale, l'attuale Turchia.\nIl diffuso termine \"Armenia\" fu dato alla regione dai popoli confinanti per indicare la trib\u00f9 pi\u00f9 potente presente nel territorio (gli Armeni, appunto) e che dimorava in quelle terre. Il nome Armenia si dice derivi da Armenak o \"Aram\" (un discendente di Haik e, secondo la tradizione armena, un altro grande \"padre della patria\", un grande condottiero del popolo armeno). Fonti precristiane riportano invece la derivazione dal termine \"Nairi\" (cio\u00e8 \"terra dei fiumi\") che \u00e8 l'antico nome della regione montuosa del paese e che \u00e8 usato sia da alcuni storici greci sia dall'iscrizione di Behistun, ritrovata in Iran e risalente al 521 a.C.\nPreistoria.\nGli archeologi si riferiscono alla cultura Shulaveri-Shomu del Transcaucaso centrale, comprendente la moderna Armenia, come una delle prime culture preistoriche conosciute nella regione, databile - grazie al C14 - intorno al 6000 a.C.-4000 a.C. Tuttavia, una tomba scoperta recentemente \u00e8 databile al 9000 a.C. Un'altra cultura primordiale degli Altopiani armeni e delle aree circostanti \u00e8 la cosiddetta cultura Kura-Araxes, databile al 4000-2200 a.C..\nLa cultura di Kura-Araxes, o antica cultura trans-caucasica, era una civilt\u00e0 esistita dal 3400 a.C. fino al 2000 a.C. circa. La pi\u00f9 antica attestazione di questa cultura si trova nella pianura dell'Ararat; da questo luogo, dal 3000 a.C., si diffuse in Georgia, e durante il millennio successivo essa avanza verso occidente nella pianura di Erzurum, a sud-ovest in Cilicia, e a sud-est dentro l'area sottostante al bacino di Urmia e il lago di Van, e gi\u00f9 fino ai confini dell'attuale Siria. Complessivamente, l'antica cultura trans-caucasica, nella sua pi\u00f9 grande estensione, circondava una vasta area approssimativamente di 1000 x 500\u00a0km.\nIl nome della cultura viene derivato dalle valli fluviali del Kura e Araxes. Il suo territorio corrisponde a parti dell'attuale Armenia, Georgia e Caucaso. Essa pu\u00f2 aver contribuito alla crescita della successiva cultura della ceramica di Khirbet Kerak trovata in Siria e Canaan dopo la caduta dell'impero accadico.\nLa cultura Trialeti o cultura Trialeti, chiamata cos\u00ec dal nome della regione omonima, si suppone si sia sviluppata in seguito nel (ca. 2200 - 1500 a.C.), situata nella prima parte del II millennio a.C. Nel tardo III millennio a.C. gli insediamenti della cultura di Kura-Araxes iniziano ad essere rimpiazzati dai siti dell'antica cultura di Trialeti, la seconda cultura ad apparire nel Caucaso, dopo quella di Kura-Araxes. La cultura di Trialeti mostra legami stretti con le culture altamente sviluppate dell'antico mondo, particolarmente con quella egea.\nQuesta cultura \u00e8 nota per la sua particolare forma di sepoltura; l'\u00e9lite veniva sepolta in tombe grandi, molto ricche, sotto terreno e tumuli di pietra, talvolta contenenti carri a quattro ruote. Si trovarono anche molti oggetti d'oro nelle tombe, simili a quelli trovati in Iran e Iraq.\nIn certe teorie per localizzare la Urheimat (patria) della lingua proto-indoeuropea, questa cultura viene identificata come quella parlante le lingue anatoliche, e anche come una pi\u00f9 antica Urheimat. Negli anni '80, gli studiosi sovietici Tamaz Gamkrelidze e Vyacheslav Vsevolodovich Ivanov situano la patria in Armenia.\nGli Armeni sono cos\u00ec uno dei sottogruppi pi\u00f9 antichi del gruppo degli Indoeuropei.\nLe origini.\nTra il 1500 e il 1200 a.C., \u00e8 testimoniata l'esistenza di una confederazione tribale nota come Hayasa-Azzi residente nella met\u00e0 occidentale dell'altopiano armeno, che entrava spesso in conflitto con l'Impero ittita.\nTra il 1200 e l'800 a.C., gran parte dell'Armenia venne unificata sotto una confederazione di regni, che gli Assiri chiamarono Nairi ovvero (\"Terra di fiumi\" in assiro). Nairi venne pi\u00f9 tardi assorbito nel regno di Urartu.\nLa storiografia greca indica che gli Armeni si mossero dalla Frigia verso il territorio del regno di Urartu tra il 1200 a.C. e il 700 a.C., cosa del tutto errata visto che Urartu \"erano\" gli Armeni, ma cambiava solo il nome: Erodoto chiama Armeni quelli che erano in realt\u00e0 dei coloni Frigi, ed afferma che nel V secolo a.C. quando Armeni e Frigi servirono sotto re Serse (durante il regno degli Achemenidi), i loro costumi ed il loro equipaggiamento erano identici.\nUna teoria diversa, suggerita da diversi studiosi come Thomas Gamkrelidze e Vyacheslav V. Ivanov, suggerisce invece che gli Armeni erano nativi dell'Altopiano Armeno, e comprendevano la popolazione e la dinastia reale di Urartu. Questa sembra essere la teoria pi\u00f9 credibile ed \u00e8 la pi\u00f9 accettata.\nIl Regno di Urartu.\nIl regno di Urartu (\"Biainili\" in urarteo) era un antico regno dell'Armenia situato tra l'Asia Minore, la Mesopotamia e il Caucaso, area poi conosciuta come Armenia, e incentrato attorno al lago di Van (oggi nella Turchia orientale). Il regno dur\u00f2 dall'860 al 585 a.C. Il nome corrisponde al biblico Ararat. La civilt\u00e0 di Urartu, fiorita quindi nel Caucaso e nell'Asia Minore orientale tra l'800 a.C. e il 600 a.C., fu il primo impero armeno. Essa venne unificata sotto il regno del re Aramu che unific\u00f2 tutti gli Stati confederati. Esso si estendeva dal Mar Nero fino al Mar Caspio, compresa gran parte del territorio dell'attuale Turchia orientale. Esso visse il periodo di massimo splendore sotto il regno di Sarduri II, durante il quale Urartu controllava la Cilicia e la Siria settentrionale.\nIl nome Urartu venne dato al regno dai suoi pi\u00f9 acri nemici stanziati a sud, gli Assiri; proviene dalla fonti assire (dialetto dell'accadico), e sta per \"paese di montagna\". Il nome autoctono era \"Biainili\", ovvero il nome originario del lago di Van.\nAlcuni studiosi ritengono che l'Ararat dell'Antico Testamento sia una variante dell'accadico \"Urartu\": infatti il monte Ararat era ubicato proprio nel territorio urarteo, circa 120 km a nord della sua antica capitale. Va anche ricordato che nell'Antico Testamento \"Ararat\" era utilizzato anche per indicare un antico regno che si trovava a nord della Mesopotamia. Allo stesso modo le prime cronache armene (V-VII secolo) affermano che il nome originario dell'Armenia era \"paese dell'Ararad\". Le variazioni forse vengono dall'armeno \"Ayrarat\", che significa \"terra del coraggioso\" e \"terra degli armeni\". Studiosi come Carl Friedrich Lehmann-Haupt (1910) ritengono che il popolo chiamasse se stesso col nome di \"khaldini\", dal loro dio Khaldi, o che fossero collegati ai khaldi della costa del Mar Nero. I Nairi, un popolo dell'et\u00e0 del Ferro dell'area del Van, sono stati spesso considerati collegati ad essi, o addirittura lo stesso popolo.\nUrartu \u00e8 spesso chiamato \"Regno di Ararat\" in molti antichi manoscritti e testi sacri di diverse nazioni. La ragione per l'incertezza nei nomi (ad esempio Urartu e Ararat) dipende dalle variazioni presenti nelle fonti. Inoltre, nei sistemi di scrittura monoconsonantici - dove le vocali generalmente non sono indicate - la parola scritta &lt;RRT&gt; potrebbe essere allo stesso Ararat o Urartu o Uruarti e cos\u00ec via.\nA volte le fonti antiche utilizzano in maniera intercambiabile \"Armenia\" e \"Urartu\" per riferirsi allo stesso paese. Per esempio, nell'iscrizione di Bisotun in tre lingue, scolpita nel 520 a.C. per ordine di Dario il Grande di Persia, il paese viene definito \"Arminia\" in antico persiano, \"Harminuia\" in elamita e \"Urartu\" in babilonese.\nInoltre, il regno fu conosciuto come Armenia presso i greci (e poi i romani) che vivevano nell'Anatolia occidentale, forse perch\u00e9 i contatti che loro ebbero con Urartu, furono attraverso il popolo della trib\u00f9 di Armen. Tra il tardo VII e gli inizi del VI secolo a.C., il regno Urarteo fu sostituito dal regno di Armenia, a cui fu a capo la dinastia armena degli Orontidi.\nLa scoperta.\nIl primo a scoprire l'esistenza della civilt\u00e0 di Urartu fu lo studioso tedesco Friedrich Eduard Schulz, che viaggi\u00f2 nell'area del lago di Van intorno al 1827, sulle tracce della regina \u0160amiram (\"Semiramide\"), la cui storia \u00e8 contenuta nell'opera di Mos\u00e8 di Corene. Schultz scopr\u00ec le rovine di una citt\u00e0 e una serie di iscrizioni, parzialmente scritte in lingua assira, e parzialmente scritte in una lingua del tutto sconosciuta. Schultz scopr\u00ec anche la stele bilingue chiamata \"stele Keli\u0161in\", trovata sul passo Keli\u0161in nel confine tra il moderno Iran e l'Iraq. Venne ucciso dai Curdi nel 1829, ed i suoi appunti sono scomparsi. La prima raccolta sistematica di iscrizioni provenienti da Urartu fu quella del reverendo Archibald Henry Sayce risalente al 1870. Nel 1890 l'ingegnere tedesco Karl Sester scopr\u00ec le rovine di Nemrud Dag raccogliendo altre iscrizioni.\nCaratteri etnici e culturali.\nGli Urartei sono spesso considerati discendenti o affini degli Hurriti di mezzo millennio prima.\nLa lingua urartea non \u00e8 indoeuropea, e spesso viene messa in relazione con le lingue caucasiche settentrionali, con l'hurrita e con l'hattico. Successivamente alle incursioni dei Cimmeri e degli Sciti, gli antichi Armeni si stanziano nei pressi dell'Ararat e la lingua urartea inizia a declinare, venendo sostituita dall'armeno, lingua indoeuropea.\nSi conosce il nome del dio supremo di Urartu, Haldi.\nDinastia Orontide (600 a.C. - 200 a.C.).\nDopo la caduta della civilt\u00e0 di Urarti intorno al 600 a.C., il regno di Armenia venne governato dalla dinastia degli Orontidi, che regn\u00f2 dal 600 a.C. al 200 a.C.. Sotto gli Orontidi, l'Armenia vacilla tra l'indipendenza e la sottomissione all'Impero Persiano sotto forma di satrapia.\nI Re di Armenia furono i seguenti:\nPrimi Re Orontidi e Satrapi.\nLa dinastia degli \"Orontidi\" fu la prima dinastia nella storia dell'Armenia. Gli Orontidi stabilirono la loro supremazia sull'Armenia al tempo delle invasioni di Sciti e di Medi intorno al VI secolo a.C., periodo nel quale gli Armeni assunsero nomi e costumi iranici. I loro discendenti continuarono a regnare nel regno di Sofene per breve tempo, e di Commagene fino al 72. Il nome \"Orontes\" \u00e8 la forma ellenizzata di un nome maschile di origine iranica, che in armeno si pronuncia \"Yervand\". Il nome \u00e8 autenticato dal greco , e la sua relazione dal termine avestico \"auruuant\", ovvero \"coraggioso\" o \"eroe\" \u00e8 attestata. Alcuni hanno suggerito una certa continuit\u00e0 con il nome ittita Arnuwanda. Varie trascrizioni greche di questo nome nelle fonti classiche sono appunto \"Orontes\", oppure \"Aruandes\" o \"Ardoates\". La presenza di questa dinastia \u00e8 attestata almeno dal 400 a.C., la precisa data di fondazione di questa dinastia \u00e8 dibattuta dagli storici ma \u00e8 consenso unanime che essa sia avvenuta dopo la distruzione del regno di Urartu per opera degli Sciti e dei Medi nel 612 a.C.\nI primi re sono classificati secondo la tradizione armena. Da notare che le date pi\u00f9 antiche sono assegnate dalla tradizione, risultando pertanto incerte. Il primo gruppo di Sovrani Orontidi e Satrapi di Armenia furono i seguenti:\nSeconda Dinastia Orontide.\nGli Orontidi, essendo legati alla corte persiana se non per lo stesso sangue sicuramente per legami matrimoniali, agirono come satrapi o governatori provinciali. Senofonte nella sua \"Ciropedia\" fa cenno al re armeno Tigrane come alleato di Ciro il Grande. Tigrane pagava tributi ad Astiage. Suo figlio assunse anch'egli il nome di Tigrane che allo scoppiare del conflitto tra Medi e Babilonesi si rifiut\u00f2 di rispettare i suoi obblighi con i Medi. In quanto erede di Astiage, Ciro richiese quei tributi. Il fatto \u00e8 comprovato dalla citazione di Strabone nella sua \"Geografia\" (XI, 13.5).\nNel 521 a seguito della confusione creata dalla morte di Cambise e la proclamazione di Smerdi come re, gli Armeni si rivoltarono. Dario I di Persia invi\u00f2 un generale armeno di nome D\u00e2dar\u0161i a soffocare la rivolta, che venne poi sostituito dal persiano Vaumisa che sconfisse i ribelli armeni il 20 maggio 521. Intorno allo stesso periodo, un altro armeno di nome Arakha, figlio di Haldita, reclam\u00f2 di essere figlio dell'ultimo re di Babilonia, Nabonide, e sal\u00ec sul trono con il nome di Nabuccodonosor IV. Questi eventi sono registrati nelle secondo le quali la ribellione di Nabuccodonosor IV ebbe vita breve e fu sedata dal luogotenente di Dario, Intafrene.\nDopo la riorganizzazione dell'Impero Persiano, l'Armenia fu divisa in diverse satrapie. I satrapi d'Armenia inviarono contingenti di truppe nell'invasione di Serse contro la Grecia del 480 a.C. Nel 401 a.C. Senofonte attraversa l'Armenia con un contingente di mercenari greci, e lascia la testimonianza della presenza di due appartenenti alla dinastia degli Orontidi, entrambi di origine persiana. Uno di essi, nobile e ufficiale di alto rango, era comandante della cittadella di Sardi e si sollev\u00f2 contro Ciro il Giovane a favore di Artaserse II Memnone poco prima della battaglia di Cunassa, ma venne arrestato e giustiziato da una corte marziale. Senofonte nel suo \"Anabasi\" ci lascia una dettagliata descrizione dell'Armenia, ed afferma che la regione nei pressi del fiume Centrite, c'era un Oronte figlio di Artasyra che aveva contingenti armeni e alarodiani.\nIl secondo gruppo di Sovrani Orontidi e Satrapi di Armenia furono i seguenti:\nDinastia Artasside (189 a.C.-12 d.C.).\nPrima della dissoluzione del dominio seleucide, uno Stato ellenistico frutto della divisione dell'impero di Alessandro Magno, di cui faceva parte il regno armeno, l'Armenia si divise in due, per volere del sovrano seleucide Antioco III nel 215 a.C.:\nLa dinastia degli Artassidi govern\u00f2 l'Armenia dal 189 a.C. fino al loro rovesciamento da parte dell'Impero romano nel 16 d.C. Il loro regno comprese l'Armenia Maggiore, Sofene e in maniera irregolare l'Armenia Minore e parti della Mesopotamia.\nNel 201 a.C. il sovrano seleucide Antioco III il Grande conquist\u00f2 l'Armenia maggiore e Sofene con i suoi generali armeni (strategoi) Artaxias e Zariadres sconfiggendo la dinastia orontide a cui rimase al controllo di Commagene, sebbene ridotto a stato vassallo. Antioco elesse Artaxias satrapo dell'Armenia Maggiore e Zariadres satrapo di Sofene. A seguito della sconfitta di Antioco da parte dei Romani nella battaglia di Magnesia nel 190 a.C., Artaxias e Zariadres si rivoltarono e, con il consenso di Roma, fondarono due regni autonomi; Artaxias sull'Armenia Maggiore e Zariadres sulla Sofene. Anche l'Armenia Minore e Commagene riguadagnarono la loro indipendenza.\nConsolidamento del territorio armeno sotto gli Artassidi.\nArtaxias I d'Armenia \u00e8 considerato uno dei sovrani pi\u00f9 importanti nella storia armena. Egli si present\u00f2 come un discendente legittimo della dinastia degli Orontidi, sebbene non ci siano prove della sua connessione con questa famiglia. Al principio del suo regno, parti dell'Altopiano armeno abitate da popolazioni di lingua armena erano ancora sotto il dominio di nazioni straniere. Artaxias I pose l'unificazione di tutte le popolazioni di lingua armena come l'obiettivo primario del suo regno. Lo storico e geografo greco Strabone ci ha lasciato il racconto delle conquiste di Artaxias I:\nArtaxias fu anche il fondatore della capitale armena Artaxata grazie all'aiuto del generale cartaginese Annibale che ottenne rifugio nel suo esilio dai Romani nella corte di Artaxias. La popolazione della precedente capitale Orontide di Ervandashat venne interamente trasferita ad Artaxata. Sono state trovate oltre una dozzina di pietre miliari sul territorio della moderna Armenia risalenti al periodo di Artaxias contenenti iscrizioni in aramaico, prima della loro scoperta l'esistenza di queste pietre era gi\u00e0 attestata dallo storico armeno Mos\u00e8 di Corene. In queste iscrizioni Artaxia si proclama discendente della dinastia degli Orontidi: \"Re Artaxias, figlio dell'Orontide Zariadres\".\nImpero Armeno.\nDurante il regno di Tigrane il Grande (95 a.C. - 55 a.C.) l'Armenia raggiunse l'apice del suo potere e divenne rapidamente lo stato pi\u00f9 potente del Vicino Oriente. I suoi confini si estendevano dal Mar Caspio al Mar Mediterraneo. Tigrane fond\u00f2 una capitale in una posizione pi\u00f9 centrale del suo regno con il nome di Tigranocerta. Larghe porzioni della regione vennero in seguito conquistate dai Parti, che costrinsero la dinastia a firmare un trattato di amicizia. L'Iberia caucasica, l'Albania, e l'Atropatene furono persi dagli Artassidi ed il resto del regno divent\u00f2 vassallo. I Greci dell'Impero seleucida offrirono a Tigrane la corona del regno seleucida nell'83 a.C.\nI Sovrani artassidi d'Armenia furono i seguenti:\nAll'apice del suo splendore, dal 95 al 66 a.C., l'Armenia maggiore si estese dal Caucaso all'attuale Turchia orientale, fino alla Siria e al Libano, dando vita al secondo impero armeno sotto la guida di Tigrane II il Grande, che fond\u00f2 anche una nuova capitale: Tigranocerta, di cui l'archeologia moderna non \u00e8 stata ancora in grado di ritrovare la locazione. Nel 66 a.C., le legioni romane di Pompeo invadono l'Armenia maggiore e Tigrane \u00e8 costretto ad arrendersi accettando di far diventare il suo regno un protettorato romano.\nPretendenti Romani e Parti non dinastici (1 a.C.-54 d.C.).\nIn questo periodo l'Armenia subisce l'influenza della cultura e della religione romana, al punto che lo storico Strabone scriver\u00e0 che \"tutti in Armenia parlano lo stesso linguaggio\". (Strabone, 11.14.4).\nIn questo periodo l'Armenia diventa oggetto di contesa tra Roma e l'Impero dei Parti. I Parti costrinsero alla sottomissione l'Armenia dal 37 al 47 quando i Romani ripresero il controllo del regno.\nDinastia arsacide (54-428).\nLa dinastia degli Arsacidi d'Armenia (Arshakuni), govern\u00f2 sul regno d'Armenia dal 54 al 428. La dinastia armena era legata a quella di Partia. I sovrani arsacidi regnarono in maniera discontinua nel periodo caotico che segu\u00ec la fine della dinastia Artasside fino al 62, quando Tiridate I di Armenia consolid\u00f2 il dominio Arsacide in Armenia.\nUna linea indipendente di sovrani venne instaurata da Vologase II di Armenia nel 180. Due degli eventi pi\u00f9 importanti sotto il dominio arsacide per la storia dell'Armenia furono la conversione al Cristianesimo per opera di san Gregorio Illuminatore nel 301 e la creazione dell'alfabeto armeno da parte di Mesrop Mashtots nel 405.\nI primi Arsacidi.\nIl primo avvento di un Arsacide sul trono d'Armenia avvenne nel 12 quando il re Parto Vonone I venne esiliato dal regno partico a causa dei suoi sentimenti filo-romani e per la sua eccessiva predilezione per le maniere occidentali. Egli ottenne dopo l'esilio il titolo di sovrano d'Armenia con il consenso dei Romani, ma il successivo sovrano partico, Artabane II ne chiese la deposizione. Poich\u00e9 Augusto non intendeva inasprire la critica situazione con i Parti, Vonone I venne deposto e inviato in esilio in Siria presso Antiochia. Senza perdere tempo Artabane, dopo il breve regno di Artaxias III, propose come candidato al trono d'Armenia suo figlio Arsaces, contro il quale per\u00f2 si propose il figlio minore di Artabane, Orode. L'Imperatore per tutta risposta rinforz\u00f2 la presenza militare romana ai confini con la Partia ed ancora una volta per ben venticinque anni l'Armenia fu nuovamente teatro di duri scontri tra due delle potenze pi\u00f9 importanti del mondo allora conosciuto. Tiberio invi\u00f2 come pretendente al trono un Ibero di nome Mitridate che si proclamava appartenente alla dinastia Arsacide. Costui riusc\u00ec a deporre Arsaces a prezzo di una guerra sanguinosa. \nInaspettatamente il vincitore Mitridate venne richiamato a Roma e l\u00ec imprigionato, e l'Armenia torn\u00f2 sotto il dominio dei Parti con Orode, figlio di Artabane II.\nAlla morte di quest'ultimo scoppi\u00f2 un nuovo conflitto quando Mitridate torn\u00f2 a rivendicare ed ottenne il trono d'Armenia grazie anche all'aiuto di suo fratello, Farasmane I d'Iberia. La guerra per il trono armeno continu\u00f2 quando Gotarze si impossess\u00f2 del trono nel 45. Nel 51 Radamisto, nipote di Mitridate, invase l'Armenia ed uccise suo zio. L'allora governatore romano della Cappadocia, decise di conquistare l'Armenia ma offr\u00ec il trono a Radamisto, ricevendone una degna ricompensa. Il re partico Vologase I approfitt\u00f2 del momento per invadere l'Armenia e scacciare gli Iberi dalla regione, ma dovette a sua volta ritirarsi consegnando nuovamente il trono a Radamisto. Nonostante godessero del consenso di Claudio in persona, i sovrani Iberi al trono d'Armenia furono cos\u00ec crudeli da provocare una sommossa nella quale il palazzo reale fu messo a ferro e fuoco costringendo alla fuga lo stesso usurpatore. Il trono d'Armenia pass\u00f2 quindi nelle mani di Tiridate, fratello minore di Vologase.\nTra Roma e la Partia.\nPreoccupato per la presenza cos\u00ec massiccia dei Parti alle porte dell'Impero, Nerone invi\u00f2 il suo generale Gneo Domizio Corbulone al comando di un imponente esercito per stabilizzare nuovamente la situazione a favore di Roma, instaurando un nuovo sovrano fedele a Roma.\nTiridate fugg\u00ec dall'Armenia ed al trono venne instaurato un nuovo sovrano imposto dai romani con il nome di Tigrane VI, il quale invase successivamente il regno di Adiabene, alleato e protetto dai Parti nel 61. Vologase consider\u00f2 l'invasione un atto di aggressione da parte di Roma e avvi\u00f2 una nuova campagna militare per riportare Tiridate sul trono d'Armenia. Dopo la battaglia di Rhandeia, Corbulo scese a patti con Vologase, riconoscendo la sovranit\u00e0 di Tiridate che in cambio avrebbe dovuto sottomettersi a Roma. Accettato l'accordo, Tiridate mantenne il regno e venne incoronato direttamente dall'Imperatore Nerone. Il regno di Tiridate termin\u00f2 intorno al 110 con la sua morte o forse con una deposizione. Re Osroe I di Partia invase l'Armenia e pose al trono suo nipote, Assidare, figlio del re Pacoro II.\nQuesta nuova intromissione sulla sfera di influenza dell'Impero Romano portarono ad un nuovo periodo di conflitto aperto contro Roma e contro il nuovo imperatore Traiano.\nCostui marci\u00f2 verso l'Armenia nell'ottobre del 113 e, dopo aver conquistato l'importante centro di Arsamosata, dichiar\u00f2 l'Armenia una provincia romana, governata insieme alla Cappadocia da Catilio Severo della gens Claudia. Una nuova sommossa organizzata da un pretendente partico di nome Sanatruce venne totalmente sedata, anche se, poco prima della morte di Traiano, il sovrano Partico Vologese III di Partia riusc\u00ec a conquistare un consistente porzione del territorio della nuova provincia romana.\nI Sovrani Arsacidi d'Armenia furono i seguenti:\nSotto l'impero di Nerone, i Romani conducono una campagna (55\u201363) contro i Parti che avevano invaso l'Armenia, alleata dei Romani. Dopo aver conquistato la regione nel 60 ed averla persa nuovamente nel 62, Roma invia la Legio XV \"Apollinaris\" proveniente dalla Pannonia, al comando di Gneo Domizio Corbulone, \"legatus\" di Siria.\nCorbulone, con le legioni XV \"Apollinaris\", III \"Gallica\", V \"Macedonica\", X \"Fretensis\" e la XXII \"Deiotariana\", entr\u00f2 nel 63 nel territorio di Vologase I di Partia. Con la sconfitta dei Parti nella battaglia di Rhandeia il re Vologase fu indotto a stipulare un trattato con il quale ottenne per suo fratello Tiridate il trono di Tiridate I d'Armenia, che venne incoronato dallo stesso Nerone, dando luogo alla dinastia degli Arsacidi d'Armenia.\nNel 114 l'imperatore Traiano sottomise l'Armenia che diventa definitivamente una provincia romana (vedi \"Armenia (provincia romana)\").\nUna seconda campagna guidata dall'imperatore Lucio Vero nel 162, invase l'Armenia dopo l'occupazione della provincia da parte di Vologase IV di Partia il quale aveva posto sul trono il suo generale. Il risultato del conflitto porta conquista da parte dei Romani che ripresero la capitale armena e installarono come re fantoccio un cittadino romano di origini armene di nome Sohaemus.\nLa dinastia persiana dei Sasanidi occup\u00f2 l'Armenia nel 252, fino alla riconquista romana del 287. Nel 384 il regno venne diviso tra Romani ed i Persiani con un trattato stipulato fra l'imperatore romano Teodosio e l'imperatore sasanide Sapore III.\nL'Armenia occidentale divenne provincia dell'Impero Romano d'Oriente con il nome di Armenia Minore, mentre la parte orientale rimase un regno sotto i Persiani fino al 428, quando la nobilt\u00e0 locale scacci\u00f2 il sovrano e i Sasanidi insediarono un loro governatore.\nL'avvento del Cristianesimo.\nNel 301, l'Armenia divenne la prima nazione ad adottare il Cristianesimo come religione di Stato. Essa istitu\u00ec una propria Chiesa che sussiste attualmente come indipendente dalla Chiesa Cattolica Romana e da quella Ortodossa, dopo aver subito la scomunica nel Concilio di Calcedonia del 451. La Chiesa apostolica armena \u00e8 una delle Chiese ortodosse orientali, che non devono essere confuse con quella bizantina.\nSecondo la tradizione, la Chiesa Apostolica Armena venne istituita da due dei dodici apostoli: San Giuda e san Bartolomeo, che predicarono il Cristianesimo in Armenia dal 40 al 60. Tra il I e il IV secolo, la Chiesa armena venne guidata da patriarchi. Il primo cattolico della Chiesa di Armenia fu san Gregorio Illuminatore(circa 257-337). A causa della sua fede, venne perseguitato dal re pagano d'Armenia, e \"punito\" con l'essere gettato nella prigione fortezza di Khor Virap. Ottenne il titolo di \"Illuminatore\", a causa del fatto che illumin\u00f2 lo spirito degli Armeni introducendoli al Cristianesimo.\nDurante la sua ultima eclissi politica, l'Armenia dipese dalla Chiesa per preservare e proteggere la propria identit\u00e0 nazionale e culturale. Dal 1080 al 1375, il centro del nazionalismo armeno si spost\u00f2 verso sud, come Regno Armeno di Cilicia, con i suoi stretti legami con gli stati europei Crociati, che fiorirono nell'Asia Minore sud-orientale fino a quando non vennero conquistati dai Musulmani.\nBisanzio e l'Armenia dei Bagratidi.\nNel 591, il grande guerriero bizantino e imperatore Maurizio sconfisse i Persiani e port\u00f2 gran parte del territorio armeno all'interno dell'Impero. La conquista fu completata successivamente dall'Imperatore Eraclio nel 629.\nNel 645, gli Arabi musulmani del Califfato dei Rashidun attaccarono la regione conquistandola. Cos\u00ec l'Armenia, che un tempo aveva i suoi regnanti ed era stata sotto Persiani e Bizantini, pass\u00f2 sotto il dominio dei Califfi. Come Emirato di Armenia (\"Arminiyya\"), era governata da un principe, riconosciuto anche da Bisanzio, che aveva sede a Dvin, non lontano da Erevan (dinastia Bagratuni o Bagratidi).\nTuttavia, esistevano ancora zone dell'Armenia sotto l'Impero bizantino. La popolazione che abitava quelle regioni mantenne una grande influenza sull'Impero. L'imperatore Eraclio (610-641) era di discendenza armena, cos\u00ec come l'imperatore Filippico (711-713). L'imperatore Basilio I, che sal\u00ec al trono nell'867, fu il primo di quella che viene chiamata la \"dinastia armena\", indicando cos\u00ec la forte presa degli Armeni sull'Impero Romano d'Oriente.\nNell'884 i principi armeni si ripresero la loro indipendenza, che difesero fino al 1045, quando furono nuovamente sottomessi da Bisanzio. In questo periodo l'Armenia visse un rinascimento culturale, politico ed economico. Venne fondata una nuova capitale, Ani ora in Turchia. Si dice che Ani avesse circa 200.000 abitanti e ben 1001 chiese, in un periodo in cui le capitali europee non arrivavano a 20.000 abitanti. Con la costruzione di Ani, l'Armenia divenne una popolosa e prosperosa nazione che ebbe influenza politica sulle nazioni vicine. Tuttavia, il sistema feudale indebol\u00ec gradualmente il paese erodendo il sentimento di lealt\u00e0 nei confronti del governo centrale.\nArabi, Selgiuchidi e Crociati.\nLa conquista bizantina fu di brevissima durata: nel 1071, dopo la sconfitta di Bisanzio da parte dei Turchi Selgiuchidi guidati da Alp Arslan nella Battaglia di Manzikert, l'Armenia Maggiore venne conquistata dai Musulmani. Per fuggire dalla morte o dalla schiavit\u00f9, migliaia di famiglie lasciarono l'Armenia e si insediarono in terre straniere, come la Cilicia, la Polonia, ecc.; fra questi anche Rupen, parente di Gagik II, ultimo re di Ani, fugg\u00ec fra le gole delle Montagne del Tauro e da l\u00ec in Cilicia.\nLa situazione diede ai Curdi l'opportunit\u00e0 di espandersi nel territorio dell'Armenia in Anatolia. La \"Citt\u00e0 dalle 1001 Chiese\" venne devastata dalle successive invasioni di trib\u00f9 turche. Ma il cataclisma peggiore per Ani fu un terribile terremoto che nel XIV secolo rese la citt\u00e0 il fantasma di s\u00e9 stessa.\nRegno Armeno di Cilicia.\nIl conte Baldovino I di Gerusalemme, che con il resto dell'esercito crociato attraversava l'Asia Minore verso Gerusalemme, abbandon\u00f2 la missione e venne adottato da Thoros di Edessa. Essendo ostili ai Selgiuchidi quanto ai Bizantini, gli Armeni presero in simpatia il conte e quando Thoros venne assassinato divenne capo di un nuovo regno crociato, la Contea di Edessa. Sembra che gli Armeni simpatizzassero molto per i crociati in generale, e molti di loro combatterono al loro fianco. Quando Antiochia venne conquistata nel 1097, Costantino, figlio di Rupen, ricevette dai crociati il titolo di barone. Nell'arco di un secolo gli eredi di Rupen vennero compensati con il regno noto come Cilicia o Armenia Minore. La Cilicia fior\u00ec sotto il governo armeno e divenne l'ultimo stato armeno del medioevo. Il regno acquist\u00f2 una identit\u00e0 armena ed i suoi governanti venivano chiamati armeni e non re di Cilicia. Poich\u00e9 le famiglie cattoliche estesero la loro influenza sulla Cilicia, il Papa cerc\u00f2 di promuovere una conversione della regione al Cattolicesimo, fenomeno che divise il regno in due fazioni. La sovranit\u00e0 armena in Cilicia ebbe termine nel 1375 quando i Mamelucchi d'Egitto approfittarono della sua debolezza per invaderla.\nLa dominazione Ottomana (1514-1915).\nTra il IV ed il XIX secolo l'Armenia venne conquistata e governata da molti popoli, in ultimo gli Ottomani che rimasero padroni della regione per centinaia di anni, fino all'ottenimento dell'indipendenza del 1918.\nMehmed II conquist\u00f2 Costantinopoli nel 1453, e ne fece la capitale dell'Impero Ottomano.\nPoi il Sultano invit\u00f2 l'arcivescovo armeno a stabilire un patriarcato a Costantinopoli. Gli armeni di Costantinopoli crebbero vertiginosamente di numero e divennero una componente rispettabile della societ\u00e0 ottomana.\nL'Impero Ottomano seguiva la legge coranica. Ci\u00f2 significava che gli \"infedeli\" come Cristiani ed Ebrei dovessero pagare dei tributi straordinari.\nMentre gli Armeni di Costantinopoli beneficiavano di privilegi, gli altri armeni subivano le angherie dei vari pasci\u00e0 e bey e pagavano esosi tributi imposti dalle trib\u00f9 curde.\nL'Impero Ottomano cedette una piccola parte del territorio armeno all'Impero Russo a seguito delle guerre Russo-Turche (1828-1829). Nel 1839 la situazione degli Armeni ottomani miglior\u00f2 grazie alle riforme di Abdul Mejid I, tuttavia gli ultimi sultani, come Abdul Hamid II frenarono le riforme e causarono dei terribili massacri, come i famigerati massacri Hamidiani del 1895-96.\nNel 1915, l'Impero Ottomano caus\u00f2 una grande migrazione di massa della popolazione armena durante la quale morirono almeno un milione e mezzo di Armeni. L'Armenia occidentale venne riconosciuta come parte della Repubblica di Armenia nel Trattato di S\u00e8vres del 1920.\nNel XIX e XX secolo le ambizioni della Russia di penetrare nel territorio armeno erano legate all'obiettivo di trovare uno sbocco sul Mar Mediterraneo.\nInsediamenti armeni, chiese e scuole tra il 1914 e il 1922:\nArmenia russa.\nAll'indomani della guerra russo-persiana del 1826-1828, le parti della Armenia storica (nota anche come Armenia orientale) sotto il controllo persiano, incentrato a Yerevan e sul lago Sevan, furono incorporate alla Russia imperiale dopo la cessione forzata della Persia dei Qajar nel 1828 con il Trattato di Turkmenchay. Sotto il dominio russo, l'area corrispondente approssimativamente al territorio armeno moderno era chiamata \"Provincia di Yerevan\". I sudditi armeni dell'Impero russo vivevano in relativa sicurezza, rispetto ai loro parenti ottomani, sebbene gli scontri con tatari e curdi fossero frequenti all'inizio del XX secolo.\nIl trattato di Turkmenchay del 1828 aveva inoltre stabilito i diritti dello zar russo di reinsediare gli armeni persiani all'interno della regione del Caucaso appena conquistata. A seguito del reinsediamento dei soli armeni persiani nei territori russi appena conquistati, si sarebbero verificati significativi cambiamenti demografici. Lo storico armeno-americano George Bournoutian fornisce una sintesi della composizione etnica dopo tali eventi.\nNel primo quarto del XIX secolo il Khanato di Erivan comprendeva la maggior parte dell'Armenia orientale e copriva un'area di circa 18.000\u00a0km\u00b2. La terra era montuosa e arida e la popolazione di circa 100.000 abitanti era per circa l'80% musulmana (persiana, azera, curda) e per il 20% cristiana (armena).\nDopo l'incorporazione del khanato di Erivan nell'Impero russo, la maggioranza musulmana dell'area cambi\u00f2 gradualmente, e inizialmente gli armeni rimasti prigionieri furono incoraggiati a tornare. Di conseguenza, circa 57.000 rifugiati armeni dalla Persia tornarono nel territorio del khanato di Erivan dopo il 1828, mentre circa 35.000 musulmani (persiani, gruppi turchi, curdi, lezgini, ecc.) su una popolazione totale di oltre 100.000 lasciarono la regione.\nIl genocidio armeno (1915-1923).\nL'espressione genocidio armeno, talvolta olocausto degli armeni o massacro degli armeni (in lingua armena \u0540\u0561\u0575\u0578\u0581 \u0551\u0565\u0572\u0561\u057d\u057a\u0561\u0576\u0578\u0582\u0569\u056b\u0582\u0576 \"Hayoc' C'e\u0121aspanowt'yown\" o \u0544\u0565\u056e \u0535\u0572\u0565\u057c\u0576 \"Medz Yeghern\" \"grande crimine\", in turco \"Ermeni Soyk\u0131r\u0131m\u0131\" \"genocidio armeno\", a cui talvolta viene anteposta la parola \"s\u00f6zde\", \"cosiddetto\" o \"Ermeni Tehciri \"deportazioni armeni\"\") si riferisce a due eventi distinti ma legati fra loro: il primo \u00e8 relativo alla campagna contro gli armeni condotta dal sultano ottomano Abdul-Hamid II negli anni 1894-1896; il secondo \u00e8 collegato alla deportazione ed eliminazione di armeni negli anni 1915-1916. Il termine \"genocidio\" \u00e8 associato soprattutto al secondo episodio, che viene commemorato dagli armeni il 24 aprile.\nNello stesso periodo storico l'Impero Ottomano aveva condotto (o almeno tollerato) attacchi simili contro altre etnie (come gli assiri e i greci), e per questo alcuni studiosi credono che ci fosse un progetto di sterminio.\nSul piano internazionale, ventuno stati hanno ufficialmente riconosciuto come genocidio gli eventi descritti.\nQuindi, la pulizia etnica degli armeni durante gli ultimi anni dell'Impero Ottomano \u00e8 considerata ormai un genocidio, con una serie di massacri nel periodo 1894 - 1896 che culmin\u00f2 negli eventi del genocidio armeno nel 1915 - 1923. Con la prima guerra mondiale in corso, l'Impero ottomano accus\u00f2 i cristiani armeni di essere alleati della Russia imperiale e us\u00f2 questo pretesto per procedere al loro sterminio. Gli eventi del 1915 - 1923 sono considerati dagli Armeni come un genocidio. Le autorit\u00e0 turche affermano ancora oggi che si tratt\u00f2 di una guerra civile aggravata dalla malattia e dalla carestia. Il numero esatto dei morti \u00e8 ancora da stabilire. Questi massacri sono celebrati tradizionalmente il 24 aprile, nel giorno dei martiri per i Cristiani armeni.\nLa Prima Repubblica di Armenia (1917-1922).\nDopo la Rivoluzione Russa del 1917 e l'ascesa al potere dei Bolscevichi, Stepan Shaumyan venne messo a capo dell'Armenia. Il territorio armeno ottomano occupato dalle truppe russe venne rapidamente perduto in seguito alla rivoluzione.\nLa convenzione di Tiflis si ebbe nel settembre 1917 ed in essa si elesse una Consiglio Nazionale Armeno. Nel frattempo sia gli Unionisti turchi dell\"'Ittihad\" che i nazionalisti armeni si mossero per ottenere l'alleanza con i bolscevichi. Mustafa Kemal invi\u00f2 alcune delegazioni a Mosca ma questa alleanza si dimostr\u00f2 disastrosa per l'Armenia. La firma del patto Russo-Ottomano del 1\u00ba gennaio 1918 diede al Pasci\u00e0 Vehib di attaccare la nuova Repubblica Federale Democratica Transcaucasica, cui dal 28 maggio succedette la Prima Repubblica di Armenia.\nI nazionalisti turchi combatterono contro gli armeni con la giustificazione che questi ultimi avevano commesso crimini di guerra contro le popolazioni turche delle province ottomane. Ebbe cos\u00ec inizio la guerra turco-armena. Sotto la forte pressione di Ottomani e truppe curde irregolari, la Repubblica di Armenia dovette ritirarsi da Erzincan fino a Erzurum. A sud-est, nel Van, gli armeni resistettero ai Turchi fino all'aprile 1918, ma furono costretti ad evacuare e ritirarsi in Persia. Quando i Tatari Azerbaigiani si affiancarono ai Turchi e interruppero le linee di comunicazione, tagliarono fuori il Consiglio Nazionale Armeno di Baku ed Erevan dal Consiglio di Tiflis. Fra i due fronti, i ribelli islamici azeri rovesciarono Shaumyan e dichiararono una Repubblica Transcaucasica indipendente dalla Russia.\nIl Trattato di S\u00e8vres (10 agosto 1920) tutelava la Repubblica Democratica e si impegnava ad unirvi i territori dell'Armenia Ottomana. Tuttavia, il Trattato fu respinto dal movimento nazionale turco, guidato dal generale Mustafa Kemal, che rovesci\u00f2 il sultanato ottomano multi-etnico di Istanbul proclamando una repubblica nazionale laica con capitale Ankara. La guerra turco-armena si concluse con il Trattato di Alexandropol (2 dicembre 1920), l'odierna Gyumri, che sanc\u00ec la vittoria turca e l'annullamento delle concessioni di S\u00e8vres. Immediatamente dopo, il 29 novembre, l'Undicesima Armata Sovietica entr\u00f2 in Armenia e il 4 dicembre prese Erevan, ponendo fine alla Repubblica Democratica.\nL'Armenia nell'Unione Sovietica (1922-1991).\nL'Armenia fu incorporata nell'Unione Sovietica il 4 marzo 1922 come parte della Repubblica socialista sovietica federativa transcaucasica, che comprendeva anche Georgia e Azerbaijan. Subito dopo, il Trattato di Alessandropoli fu sostituito dal Trattato di Kars (11 settembre 1922), in cui la Turchia cedeva alla Russia l'Agiaria georgiana, con il porto di Batumi, in cambio delle citt\u00e0 russo-armene di Kars, Ardahan e I\u011fd\u0131r.\nLa transizione al comunismo fu sofferta per l'Armenia. Gli armeni furono privati della libert\u00e0 di parola e non era permesso usare retorica nazionalista o elementi nazionalisti in nessuna opera stampata.\nL'Armenia Sovietica partecip\u00f2 alla Seconda guerra mondiale inviando centinaia di migliaia di soldati al fronte per difendere la \"madrepatria sovietica\".\nL'Armenia benefici\u00f2 ampiamente del sistema economico sovietico, cos\u00ec villaggi di provincia divennero gradualmente citt\u00e0.\nAlla fine degli anni Ottanta, con il progressivo indebolimento del sistema politico sovietico, si manifestarono tensioni sia all'interno della repubblica che con la vicina repubblica Socialista Sovietica Azera con la quale era da decenni aperto il contenzioso sulla regione del Nagorno Karabakh. All'epoca vivevano in Armenia circa 80.000 azeri mentre circa 400.000 erano gli armeni nella vicina repubblica. I pogrom di Sumgait a danno della mnoranza armena della citt\u00e0 aprirono una stagione di scontri etnici che culminer\u00e0 nel 1992 con la guerra del Nagorno Karabakh.\nNel frattempo l'Armenia era colpita il 7 dicembre 1988 da un violentissimo terremoto che provoc\u00f2 decine di migliaia di vittime.\nL'Armenia indipendente (1991).\nL'Armenia dichiar\u00f2 la sua indipendenza dall'Unione Sovietica il 21 settembre 1991. In ottobre di quello stesso anno venne eletto presidente della nuova Repubblica Levon A. Ter-Petrosian, che precedentemente era stato a capo dell'ex Soviet supremo dell'Armenia. Nel 1992 l'Armenia \u00e8 entrata a far parte dell'ONU.\nNel 1996 Ter-Petrosian \u00e8 stato rieletto per un secondo mandato ma, dimessosi nel 1998, il potere \u00e8 passato a Robert Kocharian sotto la cui presidenza le condizioni di vita degli armeni sono migliorate gradualmente. Gli \"uomini forti\" del successivo decennio sono stati Serzh Sargsyan e Nikol Pashinyan.\nBibliografia.\nLouise Nalbandian, \"The Armenian Revolutionary Movement: The Development of Armenian Political Parties Through the Nineteenth Century\" (1963)."}
{"id": "647071", "revid": "834", "url": "https://it.wikipedia.org/wiki?curid=647071", "title": "Guidance, Navigation and Control", "text": ""}
{"id": "647074", "revid": "1904508", "url": "https://it.wikipedia.org/wiki?curid=647074", "title": "Dinastia Valois-Orl\u00e9ans", "text": "La Casa dei Valois-Orl\u00e9ans \u00e8 un ramo collaterale della dinastia Valois, che deriva a sua volta dal Casato Capetingio. Il capostipite del ramo fu Luigi I, figlio del re di Francia Carlo V e fratello di re Carlo VI.\nStoria.\nLa dinastia sal\u00ec al trono di Francia con Luigi II duca d'Orl\u00e9ans, futuro Luigi XII, nipote di Luigi; fu l'unico re del ramo Valois-Orl\u00e9ans. Il ramo si estinse proprio con Luigi XII, che ebbe solo due figlie, una delle quali (Claudia di Francia) spos\u00f2 il futuro re di Francia Francesco I, che succedette al suocero instaurando sul trono l'altro ramo collaterale dei Valois, quello dei Valois-Angoul\u00eame.\nRappresentazione genealogica.\n \u2502\n Luigi IX, \"il Santo\" (\u20201270) e Margherita di Provenza\n \u2514\u2500\u2500&gt;Roberto, conte di Clermont (\u20201317) e Beatrice di Borgogna-Borbone\n \u2502 \u2193\n \u2502 linea dei Borbone (il primo dei re di questa linea sar\u00e0 Enrico III di Navarra (\u20201610), che salir\u00e0 al trono nel 1589\n \u2502\n \u2514\u2500\u2500&gt;Filippo III detto \"L'Ardito\" (\u20201285)\n \u2502 \u2193\n linea diretta dei Capetingi che prosegue con Filippo IV detto \"Il Bello\" (\u20201314) e termina \n \u2502 con Carlo IV (\u20201328)\n \u2514\u2500\u2500&gt; Carlo di Valois (\u20201328)\n Carlo di Valois\n \u2502 Con Filippo VI inizia il ramo diretto dei Valois\n \u2514\u2500\u2500&gt;Filippo VI (\u20201350)\n \u2514\u2500\u2500&gt;Giovanni II (\u20201364)\n \u2514\u2500\u2500&gt;Carlo V (\u20201380)\n \u2502 \u2514\u2500\u2500&gt;Carlo VI (\u20201422)\n \u2502 \u2514\u2500\u2500&gt;Carlo VII(\u20201461) \u2514\u2500\u2500&gt;Luigi XI di Francia (\u20201483) \u2514\u2500\u2500&gt;Carlo VIII di Francia (\u20201498)\n \u2514\u2500\u2500&gt; Luigi, duca d'Orl\u00e9ans (\u20201407)\n \u2502 \u2514\u2500\u2500&gt;Carlo di Valois-Orl\u00e9ans (\u20201465)\n \u2502 \u2502 Luigi XII, primo ed unico re del Ramo Valois-Orl\u00e9ans\n \u2502 \u2514\u2500\u2500&gt;Luigi XII di Francia (\u20201515) \n \u2514\u2500\u2500&gt;Giovanni, conte di Angoul\u00eame (\u20201467)\n \u2514\u2500\u2500&gt;Carlo, conte di Angoul\u00eame (\u20201496)\nIl figlio primogenito maschio di Carlo di Angoul\u00eame, Francesco sal\u00ec al trono con il nome di Francesco I, primo re della Dinastia Valois-Angoul\u00eame."}
{"id": "647077", "revid": "339392", "url": "https://it.wikipedia.org/wiki?curid=647077", "title": "GP2", "text": ""}
{"id": "647083", "revid": "712828", "url": "https://it.wikipedia.org/wiki?curid=647083", "title": "Duros", "text": ""}
{"id": "647084", "revid": "287204", "url": "https://it.wikipedia.org/wiki?curid=647084", "title": "Missione Eagle", "text": "Missione Eagle \u00e8 un romanzo di Clive Cussler, scritto nel 1984, che rientra nella saga del noto oceanografo Dirk Pitt, protagonista delle avventure a sfondo marinaresco di Cussler.\nTrama.\nIl presidente degli Stati Uniti d'America sta promuovendo al Congresso una politica di aiuto ai paesi dell'Est, colpiti dalla recessione economica dovuta al crollo del comunismo, ma si trova a dover affrontare un disastro ecologico: il mare al largo dell'Alaska sta diventando mortale per ogni forma di vita che lo attraversa. Per risolvere questo problema viene chiamata la National Underwater and Marine Agency, in particolare viene coinvolto Dirk Pitt, direttore dei progetti speciali e Albert Giordino, il suo fedele compagno di avventure. Essi riescono a localizzare il punto della fuga della sostanza tossica, che in realt\u00e0 proviene da contenitori rubati dall'esercito contenenti gas nervino, in un'isoletta vulcanica che ha inglobato il relitto di una nave, la \"Pilottown\". Nella neutralizzazione del veleno, per via di un sommovimento del vulcano, resta uccisa un'amica di Pitt, il quale giura vendetta ai responsabili dell'avvelenamento. Nel frattempo il presidente \u00e8 scomparso senza lasciare traccia, insieme ai tre pi\u00f9 importanti personaggi del governo. Si scoprir\u00e0 che \u00e8 stato rapito dai russi, che, in combutta con un'agenzia di navigazione coreana, la \"Bougainville Maritime\" (anche responsabile del disastro della \"Pilottown\"), impiantano nel cervello del capo di Stato una trasmittente, con cui ne possono controllare le mosse. Il libro termina con un'esilarante scena di inseguimento marittimo, tra un battello a vapore del Mississippi, la \"Stonewall Jackson\" e una nave della Bougainville. Pitt riuscir\u00e0 a vendicare la morte dell'amica uccidendo l'ottantenne proprietaria della Bougainville, ma nello scontro perder\u00e0 un investigatore, suo amico, che era stato di grande aiuto nella ricerca del colpevole, \"Sal Casio\". Il presidente verr\u00e0 deposto per il suo tentativo di sciogliere le camere e al potere andr\u00e0 il suo vice Margolin, anche lui catturato dai russi, ma in perfette condizioni mentali."}
{"id": "647086", "revid": "486946", "url": "https://it.wikipedia.org/wiki?curid=647086", "title": "Durosiano", "text": ""}
{"id": "647088", "revid": "486946", "url": "https://it.wikipedia.org/wiki?curid=647088", "title": "Durosiani", "text": ""}
{"id": "647089", "revid": "161374", "url": "https://it.wikipedia.org/wiki?curid=647089", "title": "Handley Page Victor", "text": ""}
{"id": "647106", "revid": "1318658", "url": "https://it.wikipedia.org/wiki?curid=647106", "title": "Lago di Piana degli Albanesi", "text": "Il lago di Piana degli Albanesi (liqeni i Hor\u00ebs s\u00eb Arb\u00ebresh\u00ebvet in arb\u00ebresh\u00eb) \u00e8 il pi\u00f9 antico bacino artificiale della Sicilia, e tra i pi\u00f9 grandi, nonch\u00e9 alti, con i suoi 610\u00a0m s.l.m. Si estende su un'area di 310 ettari nel territorio comunale di Piana degli Albanesi e di Santa Cristina Gela, nella citt\u00e0 metropolitana di Palermo.\nStoria.\nIl lago di Piana degli Albanesi costituisce un'importante area naturalistica di circa 310 ettari e, insieme a lingua, rito e costumi, \u00e8 uno degli elementi simbolo di Piana degli Albanesi. \nI lavori per la costruzione dell'invaso iniziarono nel 1921 su progetto dell'ingegnere Aurelio Drago alla sommint\u00e0 del burrone denominato \"Honi\". \nL'opera venne inaugurata nel luglio del 1923 mediante lo sbarramento effettuato lungo il corso del fiume Belice Destro (\"Hon\u00eb\" in lingua albanese locale) e si estende su una superficie di 40\u00a0km\u00b2. Fu cos\u00ec adibito a uso idropotabile, agricolo e idroelettrico.\nIl lago si inserisce in modo perfettamente armonico nella storia della citt\u00e0. La ricchezza d'acqua del territorio era stata alla base della scelta originaria del sito dagli esuli albanesi. Dal punto di vista paesaggistico \u00e8 molto scenografico, ci\u00f2 per cui \u00e8 di forte richiamo turistico.\nNel 1999 buona parte del lago di Piana degli Albanesi \u00e8 diventata oasi WWF per la protezione del patrimonio naturalistico.\nGeografia.\nIl lago \u00e8 circondato da un'alta e articolata catena montuosa di natura prevalentemente calcarea, le cui cime pi\u00f9 alte sono i monti: Pizzuta (1.333\u00a0m), Xeravulli (1.246\u00a0m), Kumeta (1.233\u00a0m), Rossella (1064) e monte Leardo (1016\u00a0m). Si estende su un'area di 310 ettari, con altitudine al massimo invaso di 612\u00a0m s.l.m. e volume di 29.81 (m 310.6).\nLa diga e la centrale.\nLa diga \u00e8 stata la prima realizzazione della Sicilia a cavit\u00e0 in muratura di pietrame a secco, sistemata a mano.\nIl lago fu creato tra il 1920 e il 1923, per produrre energia elettrica. L'acqua che esce da essa fa un salto di 475 metri fino alla centrale idroelettrica di \"Casuzze\" presso Palermo. Negli anni sessanta, per l'aumentata richiesta di energia elettrica, l'impianto \u00e8 stato ristrutturato con la costruzione di una nuova centrale in contrada \"Guadalami\" (\"Guajdhallam\" in lingua arb\u00ebreshe) immediatamente a valle del lago. L'acqua dopo essere stata rilasciata nel serbatoio inferiore di Guadalami, durante le ore notturne viene pompata nuovamente nel lago di Piana degli Albanesi che ha una capacit\u00e0 totale di accumulazione pari a 32.000.000 di metri cubi. L'impianto di Guadalami ha una potenza totale installata di 80.000\u00a0kW e una capacit\u00e0 di produzione media annua di 27 milioni di chilowattora, sufficienti al fabbisogno di circa 10.000 famiglie. La prima centrale di Casuzze \u00e8 sempre in funzione.\nL'oasi.\nFlora e fauna.\nL'Oasi di Piana degli Albanesi \u00e8 costituita da un terreno di circa 410 ettari, ceduto in gestione, nel 1999, dall'Enel al WWF. \nNumerosi sono i prati tipici degli ambienti mediterranei, mentre attigui alle sponde si trovano ricchi pascoli caratterizzati da praterie di graminacee perenni. Varia e molto diffusa \u00e8 la vegetazione arborea ed arbustiva. In prossimit\u00e0 dei numerosi ruscelli che si riversano nel lago sono presenti veri e propri boschetti, dal salice rosso e bianco al numeroso pioppo nero, alle tamerici e ai vecchi impianti forestali con pino d\u2019Aleppo, insieme alle meno numerose conifere, pioppi, querceti ed eucalipti. Diffusa anche la vegetazione minore dei boschi con il prugnolo e varie specie di rosa. Le eminenze botaniche e zoologiche sono degne di particolarissima attenzione; basti considerare la presenza di boschetti residui di agrifoglio.\nLa fauna \u00e8 molto varia: presenti sono le istrici, i ricci, le volpi rosse, le lepri, i conigli selvatici, la rana agile (\"Rana dalmatina\") e la rana di Lessona (\"Pelophylax lessonae\"). Le acque del lago ospitano, soprattutto nel periodo invernale, numerose specie di uccelli acquatici, come folaghe, cormorani ed anatre e poi moriglioni, altri si aggiungono durante la migrazione primaverile, codoni, marzaiole ed alzavole, pi\u00f9 discreta \u00e8 la presenza degli uccelli nel periodo estivo, quando le folaghe e i germani reali costruiscono il loro nido in prossimit\u00e0 delle sponde e dei salici semisommersi. Altri animali riconoscibili sono le aquile reali, le poiane, i gheppi, i falchi pellegrini, le carpe, i carassi, le tinche e i persici trota."}
{"id": "647109", "revid": "124907352", "url": "https://it.wikipedia.org/wiki?curid=647109", "title": "Tagliolini", "text": "I tagliolini (o taglioline) sono una variet\u00e0 di pasta all'uovo tipica della cucina italiana inserita nell'elenco dei prodotti agroalimentari tradizionali delle regioni Molise e Piemonte (dove sono meglio conosciuti col nome piemontese di \"tajarin\"), in particolare delle Langhe.\nLa larghezza del taglio (circa 4\u20135\u00a0mm) li pone tra i pi\u00f9 sottili capellini e le pi\u00f9 larghe tagliatelle. Hanno sezione piatta ed una lunghezza simile agli spaghetti; lo spessore deve essere inferiore al millimetro. \u00c8 una pasta di veloce cottura, soprattutto se usata fresca, e si sposa bene con sughi leggeri, con pesce, condimenti delicati o in bianco. In Romagna si preparano tradizionalmente in brodo di carne, ma dalla fine del novecento anche asciutti con vari sughi, e nella riviera romagnola sostituiscono gli spaghetti nella classica preparazione \"allo scoglio\". \nIn Argentina sono diffusi e chiamati \"tallarines\"."}
{"id": "647110", "revid": "17351", "url": "https://it.wikipedia.org/wiki?curid=647110", "title": "F9F Cougar", "text": ""}
{"id": "647111", "revid": "339392", "url": "https://it.wikipedia.org/wiki?curid=647111", "title": "Variabile aleatoria geometrica", "text": ""}
{"id": "647112", "revid": "106943452", "url": "https://it.wikipedia.org/wiki?curid=647112", "title": "Lochiazione", "text": "La lochiazione \u00e8 un processo fisiologico che si verifica dopo il parto e che consiste nella fuoriuscita dalle labbra vaginali di liquidi fetali e residui placentari ed epiteliali, detti \"lochi\". \nI lochi devono essere inodori, di colore scuro-grigiastro in prossimit\u00e0 del parto fino a diventare poi trasparenti. Se maleodoranti indicano una sospetta endometrite, le cui conseguenze dipendono dalla specie presa in esame: nella donna porta a un'alterazione sistemica dell'organismo, e se non curata \u00e8 mortale."}
{"id": "647115", "revid": "17351", "url": "https://it.wikipedia.org/wiki?curid=647115", "title": "F9F Panther", "text": ""}
{"id": "647116", "revid": "2144915", "url": "https://it.wikipedia.org/wiki?curid=647116", "title": "Lago di Ogliastro", "text": "Il lago di Ogliastro \u00e8 un bacino artificiale della Sicilia.\nIl lago Ogliastro si trova al confine tra la provincia di Enna e quella di Catania, e si estende nel territorio tra i comuni di Aidone (prevalentemente) e Ramacca.\nStoria.\nIl lago \u00e8 stato formato, a scopo irriguo e come riserva idrica, mediante la costruzione di una diga in terra battuta sul fiume Gornalunga lunga 830\u00a0m e che nel punto pi\u00f9 alto misura 53,6 m. Il nucleo impermeabile della diga \u00e8 realizzato in materiale limo-sabbioso di origine alluvionale ed \u00e8 ancorato allo strato argilloso di base. Il progetto \u00e8 stato realizzato grazie ai finanziamenti erogati dalla Cassa del Mezzogiorno tra il 1963 e il 1972. La diga venne chiamata \"Luigi Sturzo\" in onore del grande statista siciliano.\nSu una stele sul bordo del lago \u00e8 applicato un grande pannello in maiolica policroma (cm 210 x 530) con applicazioni a rilievo, realizzato dallo scultore ceramista Andrea Parini nel 1974 ed intitolato \"Mos\u00e8 salvato dalle acque\". Il pannello \u00e8 composto di tre parti rappresentanti, da sinistra a destra, la terra incolta dell'era primitiva; al centro un bimbo (Mos\u00e8) entro una cesta galleggiante sull'acqua; a destra, ben ordinati e appoggiati su riquadri geometrici, i frutti della terra coltivata ed irrigata.\nFlora e fauna.\nIl paesaggio \u00e8 quello tipico dell'area calatina, con rilievi collinari coltivati a cereali.\nNella parte a monte dell'invaso la vegetazione \u00e8 dominata da salici e tamerici, inframmezzati da agrumeti. Una collina su cui si appoggia la diga \u00e8 coperta da un bosco di eucaliptus.\nCon il passare del tempo, il lago ha attivato un processo di successione ecologica di grande interesse naturalistico. Oggi \u00e8 meta di molte specie ornitiche stanziali e migratorie."}
{"id": "647117", "revid": "339392", "url": "https://it.wikipedia.org/wiki?curid=647117", "title": "Variabile casuale di Poisson", "text": ""}
{"id": "647118", "revid": "339392", "url": "https://it.wikipedia.org/wiki?curid=647118", "title": "Variabile aleatoria di Poisson", "text": ""}
{"id": "647120", "revid": "17351", "url": "https://it.wikipedia.org/wiki?curid=647120", "title": "F-9 Panther", "text": ""}
{"id": "647124", "revid": "94485278", "url": "https://it.wikipedia.org/wiki?curid=647124", "title": "Rivelatore d'inviluppo", "text": "In elettronica, il rivelatore d'inviluppo \u00e8 un circuito la cui uscita approssima l'inviluppo, cio\u00e8 la sequenza dei massimi, di un segnale di ingresso. Il suo uso pi\u00f9 caratteristico \u00e8 nelle telecomunicazioni, come demodulatore per i segnali modulati in ampiezza.\nRivelatore d'inviluppo a diodo.\nDi seguito \u00e8 mostrato il circuito elettrico di un rivelatore di inviluppo a diodo con la relativa forma d'onda del segnale in uscita:\nDurante i picchi positivi del segnale modulato v(t) il diodo \u00e8 in conduzione e il condensatore si carica molto rapidamente essendo la resistenza del diodo in conduzione di poche decine di ohm. Tra due picchi successivi il diodo \u00e8 interdetto ed il condensatore si scarica sul resistore R finch\u00e9 non giunge un nuovo picco positivo del segnale modulato a ricaricare il condensatore.\nIl dimensionamento della costante di tempo formula_1 \u00e8 fondamentale. Infatti se \u00e8 troppo grande, il condensatore si scarica molto lentamente sul resistore R per cui vm(t) non riesce a seguire l'inviluppo del segnale modulato v(t). Se invece \u00e8 troppo piccola il condensatore si scarica troppo rapidamente sulla resistenza R. In entrambi i casi non si ha una buona ricostruzione dell'inviluppo del segnale v(t).\nIndicando con f(max) la massima frequenza contenuta nel segnale modulante si pu\u00f2 dimostrare che il valore ottimale della costante di tempo \u00e8 data dalla seguente relazione:\nformula_2\nDove formula_3 indica l'indice di modulazione in uso. Dalla formula precedente si evince che se formula_4 formula_5, indicando la presenza di forti distorsioni nella ricostruzione del segnale. Normalmente nelle trasmissioni radio formula_6 (40%) e il termine formula_7 \u00e8 trascurabile cos\u00ec come la distorsione introdotta dal rivelatore: \nformula_8\nDi solito si pone C=1200 pF e R=100 formula_9. \nNell'uso comune, il circuito elettrico del rivelatore prevede altri due filtri, un passa alto e un passa basso, ai capi del condensatore C.\nIl filtro passa alto serve ad eliminare la componente continua e lasciar passare le sole armoniche del segnale modulante.\nIl filtro passa basso, invece, serve a prelevare un segnale proporzionale al valor medio dell'ampiezza della portante, per realizzare una \"reazione negativa\" (Controllo automatico del guadagno) detta CAG, cos\u00ec se il segnale in ingresso del ricevitore diminuisce, il sistema CAG fa aumentare l'amplificazione in modo da mantenere pressoch\u00e9 costante il livello complessivo di potenza sull'altoparlante.\n&lt;br&gt;Schema a blocchi di un rivelatore d'inviluppo."}
{"id": "647126", "revid": "17351", "url": "https://it.wikipedia.org/wiki?curid=647126", "title": "F-9 Cougar", "text": ""}
{"id": "647129", "revid": "125414756", "url": "https://it.wikipedia.org/wiki?curid=647129", "title": "Trebisonda (programma televisivo)", "text": "Trebisonda \u00e8 stato un programma contenitore per ragazzi in onda dal luned\u00ec al venerd\u00ec dalle 15:10 alle 17:00 su Rai 3. Condotto da Danilo Bertazzi dagli esordi nel 2006 fino al 2008. Dalla stagione 2008-2009 i conduttori sono stati Isabella Arrigoni e Manolo Martini.\nDescrizione.\nIntroduzione.\n\"Trebisonda\" era da considerarsi come un contenitore di programmi per ragazzi di Rai 3, e andava in onda dal centro produzione Rai di Torino, in diretta TV dal luned\u00ec al venerd\u00ec dalle 15.10 alle 17. Dal 2006 affianc\u00f2 in questo ruolo la \"Melevisione\", contenitore principalmente dedicato all'infanzia.\nEdizione 2006/2007.\nQuesto programma ha fatto il suo debutto il 9 ottobre 2006, ed era impostato come una specie di agenzia per il divertimento dei ragazzi, la cura di animali e l'assistenza agli anziani. In origine era condotto da Danilo Bertazzi, affiancato da due giovani ragazzi, \"Nino\" (Vittorio Ciardo) e \"Lola\" (Giulia Cailotto). Vi partecipavano \"Liyu\" (Liyu Jin) e \"Paola\" (Paola Roman), cugina di Danilo che lo sostituisce una volta alla settimana. Dalla primavera 2007 entrarono nel cast due nuovi membri, \"Giovanni\" detto \"Johnny\" (Matteo Ripaldi), il Pony Express della \"Furetto Speedy\", successivamente presente solo nei video scientifici; ed il \"Ragionier Giancarlo Carloni\" (Giusto Lo Piparo), proprietario dello stabile ove si trovava anche l'Agenzia.\nOgni giorno Danilo riceveva posta e raccomandazioni dalla \"signora Leonetta Civetta\" (voce di Paola Roman), anziana signora pettegola, che viveva in un vecchio videogame riparato dallo stesso Danilo. Leonetta \u00e8 stata uno dei primi personaggi realizzati in \"motion capture 3D\" ovvero una marionetta 3D (realizzata da Davide Borra - No Real Interactive srl) e pilotata dalla stessa Paola Roman vestita con una tuta sensorizzata, che dal backstage la faceva camminare, gesticolare e parlare.\nNell'angolo della posta, Danilo dava molti consigli ai bambini e ragazzi che gli scrivevano e, con lo strumento del Dedicando, dedicava i cartoni animati successivamente in onda alle persone che i bambini indicavano nelle loro lettere (amici, parenti, maestri, etc.). Altri strumenti erano il Cuc\u00f9, che annunciava l'inizio del \"GT Ragazzi\"; il Totem Degli Animali, composto da dischi da cui uscivano dei documentari sugli animali; il touch screen che si usava per la visione dei cartoni, telefilm e la \"Melevisione\"; l'Immaginario, enciclopedia multimediale fittizia che spaziava su ogni genere di argomento.\nEdizione 2007/2008.\nDalla stagione 2007/08 l'Agenzia \"Trebisonda\" si \u00e8 arricchita di tante novit\u00e0. La prima di tutti si svolge in diretta, nuove rubriche come \"Alla scoperta dell'arte con Paola\", in cui Paola Roman entra nei quadri attraverso un montaggio al computer; \"l'angolo degli ospiti\", che verso la fine dell'edizione prendeva gran parte del programma; la rubrica del \"come si fa?\", gli esperimenti scientifici con Johnny (Matteo Ripaldi); l'\"angolo dei video\" di Davide De Michelis e il \"Club dei lettori\" di \"Trebisonda\".\nIl 16 ottobre 2007 debutta \"Margherita\" (Elena Castagnoli) una ragazza italo-sri lankese, proprietaria di un'agenzia di viaggi, la \"Viavai\". Il 6 gennaio 2008 entra in scena \"Tony\" (Stefano Simmaco) il cameriere-ballerino che ogni venerd\u00ec insegna il ballo ai ragazzi a casa. Successivamente questi 2 personaggi saranno inseriti. Da quest'edizione ogni giorno gli spettatori potevano giocare o con Leonetta (gioco al computer senza il vero personaggio) o alla Parola Nascosta.\nDa gennaio 2008 partecipano come pubblico i bambini di una classe di una scuola. Dalla primavera alla conclusione si formeranno due squadre i Trebi e i Sonda che si sfideranno in vari giochi (cosa che verr\u00e0 adottata dalla prossima edizione).\nNell'ultima settimana debutta Manolo (Manolo Martini) che dalla successiva edizione prender\u00e0 il posto di Danilo e inaugurer\u00e0 la nuova \"Trebisonda\".\nEdizione 2008/2009.\nDal 6 ottobre 2008 il programma \u00e8 condotto da Manolo Martini e Isabella Arrigoni (ex volto di Disney Channel Italia). Nel programma c'\u00e8 la collaborazione di Elena Castagnoli e Stefano Simmaco, gi\u00e0 presenti da inizio anno.\n\"Trebisonda\" dal 2008 \u00e8 una vera e propria ludoteca televisiva rivolta agli \"under 14\", dove divertirsi, dialogare, gareggiare, informarsi, tra laboratori, rubriche, ospiti dal mondo dello sport e dello spettacolo, musica dal vivo, giochi e quiz che vedono coinvolti i ragazzi in studio (i T-boys e le T-girls), e a cui partecipano anche i ragazzi a casa. Allo stesso tempo il programma \u00e8 un contenitore di telefilm (h. 15.15), del \"GT Ragazzi\" (le news a misura di minori del TG3/Rai 3, h. 16), della \"Melevisione\" (la storica fiction sitcom per bambini, h.16.30), e, il venerd\u00ec, della minifiction sulla sicurezza stradale \"Far\u00f2 Strada\" (h.16.50), realizzata in collaborazione con il ministero della pubblica istruzione.\nOgni giorno \"Trebisonda\" propone un laboratorio diverso: il luned\u00ec, danza hip hop con Stefano Simmaco; il marted\u00ec si gioca con le leggi della fisica e della chimica con i divulgatori scientifici Andrea Vico e Paolo Legato; il mercoled\u00ec, street art e funambolismo; il gioved\u00ec, laboratorio di cucina con le ricette esotiche dello chef Kumal\u00e9, i dolci della pasticciera Giulia Marson, o gli esperimenti degli allievi di una scuola alberghiera; il venerd\u00ec, laboratorio di magia con il Mago Luci\u00f2. Tra le rubriche, la \"Prova di Coraggio\" con il naturalista Emanuele Biggi per conoscere gli animali pi\u00f9 strani, il \"Come si fa\", e la sfida della fattoria, con ragazzi \"super cittadini\" che si cimentano in attivit\u00e0 come la mungitura di una mucca o la tosatura di una pecora all'interno di una vera fattoria. E ancora, i temi pi\u00f9 importanti a confronto con psicologi, dietologi e altri esperti ospitati nello spazio T-Time; e gli esperimenti di ridoppiaggio dei film e delle serie TV pi\u00f9 famose.\n\"Trebisonda\" ha una propria band musicale: la T-Band. Elena Castagnoli (voce), Manolo Martini (basso), Stefano Simmaco (tastiere), Lorenzo Gardenghi (chitarra) e Paolo Inserra (batteria) ogni marted\u00ec riarrangiano e reinterpretano in maniera originale - rigorosamente dal vivo - le cover delle hit pi\u00f9 richieste dal pubblico. E la musica live continua il venerd\u00ec con le band pi\u00f9 seguite dai teenager, che si esibiscono e rispondono in diretta alle domande e alle curiosit\u00e0 del pubblico, attraverso le mail che arrivano in tempo reale in trasmissione.\nEdizione 2010.\nDal 25 gennaio 2010, \"Trebisonda\" torna con alcune novit\u00e0. Lo studio e la sua scenografia sono stati in parte rinnovati con l'introduzione di un nuovo spazio apposito per la T-Band ed una pedana per i giochi \"Vero o Falso\", \"La Decima Parola\" e \" --\". Inoltre ci sono dei nuovi giochi: il \"Giro d'Italia\", \"Chiss\u00e0 chi lo sa!\" e \"Top 5\". Ogni venerd\u00ec nel \"T-Talk\" affidato a Flavia Cercato venivano analizzati e commentati dai ragazzi i temi riguardanti la loro realt\u00e0. Come nella precedente edizione \u00e8 presente la \"T-Band\" anch'essa in parte rinnovata con l'introduzione di nuovi strumenti. Inoltre in alcune puntate sono stati introdotti degli strumenti extra per suonare delle particolari canzoni. A differenza della scorsa edizione la Band suona ogni giorno tranne il venerd\u00ec. Ogni marted\u00ec un servizio mostra le avventure e le scoperte che Stefano Simmaco, inviato a Nairobi a collaborare con Amref compie. L'edizione \u00e8 condotta da Manolo Martini, Isabella Arrigoni ed Elena Castagnoli, mentre Stefano Simmaco sar\u00e0 inviato a Nairobi. In questa edizione di \"Trebisonda\" si ha una notevole riduzione della durata del programma che iniziava alle 16:10 e terminava alle 17:00 durando solo cinquanta minuti. Infatti era preceduta dalla \"Melevisione\" che occupava la fascia 15:40 - 16:00 e dal \"GT Ragazzi\" che occupava la fascia 16:00-16:10. Subito dopo iniziava \"Trebisonda\" fino alle 17:00. La settimana di \"Trebisonda\" presentava diverse rubriche divise nei cinque giorni in cui andava in onda, oltre ad alcuni appuntamenti fissi:\nLa chiusura del programma.\nIl 7 maggio 2010 and\u00f2 in onda l'ultima puntata di \"Trebisonda\". La Rai aveva deciso di chiudere la programmazione per ragazzi di Rai 3, per proseguire esclusivamente su Rai 2 e sui canali digitali Rai Gulp e Rai Yoyo. Fece eccezione il \"GT Ragazzi\" che and\u00f2 in onda su Rai 3 sino all'11 settembre 2010, mentre dal giorno dopo fino al 2014 fu trasmesso da Rai Gulp col titolo \"Tigg\u00ec Gulp\". Fino al 2015 vennero girate nuove edizioni di \"Melevisione\", ricomparsa nel palinsesto di Rai YoYo.\nTBand.\nTrebisonda, nel 2009 e nel 2010 ha avuto una vera e propria band formata da cinque giovani musicisti.\nQuesti i loro nomi:\nElena Castagnoli: Voce\nPaolo Inserra: Batteria\nAlex: Batteria (sostituisce Paolo Inserra)\nAlberto Santoru: Basso\nEmanuele Francesconi: Tastiere\nGiovanni Maggiore: Chitarra\nSerie TV e cartoni animati.\nOltre alla \"Melevisione\", all'interno di \"Trebisonda\" venivano mandati in onda cartoni animati e serie televisive per ragazzi. Questi ebbero una rotazione di trasmissione periodica dato che all'interno della trasmissione ne furono inseriti 3 o al massimo 4 per volta.\nHa segnato una novit\u00e0 la scelta di aver acquisito e trasmesso varie serie televisive ed animate provenienti da paesi come Australia e Germania piuttosto che dal Giappone o dagli Stati Uniti d'America come \u00e8 di solito accaduto in Italia.\nSegue un elenco in ordine alfabetico delle serie mandate in onda:\nVariazioni del palinsesto.\nLa quarta edizione del programma, in onda da luned\u00ec 25 gennaio a venerd\u00ec 7 maggio 2010, veniva trasmessa in diretta tutti i giorni dal luned\u00ec al venerd\u00ec, eccetto qualche mercoled\u00ec (o marted\u00ec) quando veniva lasciato lo spazio al Question time dal Parlamento. Dopo le tre settimane in cui Rai 3 ha dedicato la propria programmazione al Giro d'Italia, lo spazio per ragazzi \u00e8 ricomparso nel palinsesto della rete, da giugno a settembre, come nelle estati precedenti, con telefilm, cartoni e le repliche della \"Melevisione\", senza per\u00f2 il contenitore \"Trebisonda\".\nCrediti.\n\"Trebisonda\" era un programma realizzato nel Centro di Produzione TV RAI di Torino."}
{"id": "647137", "revid": "73447", "url": "https://it.wikipedia.org/wiki?curid=647137", "title": "ARCI lesbica", "text": ""}
{"id": "647143", "revid": "198277", "url": "https://it.wikipedia.org/wiki?curid=647143", "title": "Migliore calciatore giovane AIC", "text": "Il titolo di Migliore calciatore giovane era un premio sportivo, assegnato nella serata degli Oscar del calcio AIC dall'Associazione Italiana Calciatori. Veniva scelto un calciatore che militasse nel campionato di calcio italiano di Serie A, che avesse meno di 23 anni e si fosse distinto per le sue positive prestazioni nella stagione calcistica precedente."}
{"id": "647144", "revid": "289247", "url": "https://it.wikipedia.org/wiki?curid=647144", "title": "Miglior calciatore giovane", "text": ""}
{"id": "647150", "revid": "643662", "url": "https://it.wikipedia.org/wiki?curid=647150", "title": "Santarcangelo", "text": ""}
{"id": "647155", "revid": "729019", "url": "https://it.wikipedia.org/wiki?curid=647155", "title": "Beriev Be-8", "text": "Il Beriev Be-8 (in cirillico \u0411\u0435\u0440\u0438\u0435\u0432 \u0411\u0435-8, designazione USAF/DoD \"Type 33\", nome in codice NATO Mole, (\"talpa\")) era un aereo anfibio a scafo centrale, monomotore ad ala alta a parasole, progettato dall'OKB 49 diretto da Georgij Michailovi\u010d Beriev e sviluppato in Unione Sovietica negli anni quaranta.\nDestinato all'uso civile di linea o da trasporto, venne realizzato in soli due esemplari rimasti allo stadio di prototipo.\nStoria.\nSviluppo.\nIl lavoro di sviluppo del nuovo modello venne iniziato nel 1946 come risposta alla specifica \u041a\u041b-145 (CL-145) riguardante un ricognitore che potesse operare dalla superficie acquatica.\nIl Be-8, cos\u00ec designato dal gruppo di progettazione dell'OKB 49 Beriev, era l'ultimo sviluppo della serie di idroricognitori catapultabili iniziata con il \u041a\u041e\u0420-2, ridesignato in seguito Be-4, ma a differenza del prototipo ed il resto dei suoi predecessori, il velivolo venne progettato principalmente come un aeromobile civile multiruolo, impiegabile come aereo da trasporto passeggeri, aeroambulanza, come aereo da addestramento per la formazione dei piloti destinati alla ricognizione aerea, cos\u00ec come la pesca nel ghiaccio e nel controllo aereo del territorio.\nIl governo sovietico, in data 11 marzo 1947, autorizz\u00f2 la costruzione di aeromobili del tipo \"A\", per cui l'OKB battezz\u00f2 il modello \"\u0410\u043d\u043d\u0443\u0448\u043a\u0430\" (\"Annushka\"). In tempi brevi venne costruito un mock-up, gi\u00e0 pronto l'8 luglio successivo, ed il 22 novembre dello stesso anno, anche prima della presentazione ufficiale del velivolo, venne effettuato un flottaggio ad alta velocit\u00e0.\nSimile al precedente Be-4, era decisamente pi\u00f9 grande e pi\u00f9 pesante, dotato di un carrello d'atterraggio retrattile, e di riscaldamento nella cabina fornito dal calore del motore. Il Be-8 fu ideato come un velivolo civile e non trasportava nessun armamento. I primi voli avvennero il 3 dicembre 1947, e dimostrarono buone prestazioni. Furono fabbricati due velivoli sperimentale di cui uno fu mostrato alla parata aerea di Tushino in occasione della \"Giornata delle Forze Aeree Sovietiche\" del 1951.\nImpiego operativo.\nBench\u00e9 dotato di buone prestazioni, il Be-8 non venne avviato alla produzione in serie ma utilizzato principalmente come laboratorio volante.\nI due esemplari costruiti vennero acquisiti dallo TsAGI, ovvero l'istituto centrale di aero-idrodinamica, dove vennero equipaggiati con alette idrodinamiche installate sul carrello d'atterraggio. Grazie alla portanza di tali particolari superfici immerse, dal funzionamento simile alle ali di un aliscafo, era possibile ottenere la totale emersione del velivolo con una conseguente importante riduzione della resistenza di avanzamento di fase di flottaggio prima del decollo dalla superficie acquatica.\nCome risultato, il decollo risult\u00f2 molto pi\u00f9 facile e meno condizionato dall'effetto del moto ondoso sulla carena. Tuttavia, nonostante si fossero rivelate molto efficaci durante il decollo, le superfici idrodinamiche influirono negativamente sulla velocit\u00e0 del volo. Dato che la tecnologia nella costruzione di simili elementi con meccanismo retrattile era ancora agli inizi, il concetto non trov\u00f2 applicazioni pratiche ed il programma di sviluppo venne abbandonato.\nDescrizione tecnica.\nIl Be-8 era un aereo anfibio di aspetto, per l'epoca, convenzionale, monoplano monomotore di costruzione interamente metallica e caratterizzato dalla configurazione a scafo centrale."}
{"id": "647157", "revid": "77023", "url": "https://it.wikipedia.org/wiki?curid=647157", "title": "DVD-10", "text": ""}
{"id": "647159", "revid": "77023", "url": "https://it.wikipedia.org/wiki?curid=647159", "title": "DVD-14", "text": ""}
{"id": "647160", "revid": "77023", "url": "https://it.wikipedia.org/wiki?curid=647160", "title": "DVD-18", "text": ""}
{"id": "647162", "revid": "77023", "url": "https://it.wikipedia.org/wiki?curid=647162", "title": "DVD-5", "text": ""}
{"id": "647169", "revid": "1013865", "url": "https://it.wikipedia.org/wiki?curid=647169", "title": "Moyen-Ogoou\u00e9", "text": "La provincia di Moyen-Ogoou\u00e9 \u00e8 una delle 9 province del Gabon. Il capoluogo \u00e8 la citt\u00e0 di Lambar\u00e9n\u00e9.\nLa provincia \u00e8 situata nella parte occidentale del paese e confina a nord-est con la provincia di Woleu-Ntem, a est con la provincia di Ogoou\u00e9-Ivindo, a sud con quella di Ngouni\u00e9, a ovest con quella di Ogoou\u00e9-Maritime e a nord-ovest con quella di Estuaire. "}
{"id": "647175", "revid": "287204", "url": "https://it.wikipedia.org/wiki?curid=647175", "title": "Joe Viterelli", "text": "Carriera.\nViterelli incominci\u00f2 la sua carriera come imprenditore nella nativa New York, fino al giorno in cui il suo amico Leo Penn, regista e padre di Sean Penn, lo persuase a diventare un attore in virt\u00f9 del suo aspetto e dei tratti tipici di un italiano del sud.\nIl primo film in cui recit\u00f2 fu \"Stato di grazia\", dove impersonava il capomafia Borrelli. Da allora fu un susseguirsi di ruoli in tutti i pi\u00f9 importanti e noti film di mafia, di cui divenne uno dei caratteristi pi\u00f9 riconoscibili, pur non avendo mai ricoperto il ruolo del protagonista.\nMor\u00ec a 66 anni il 28 gennaio 2004 a Las Vegas, a causa di una emorragia allo stomaco dovuta a complicazioni per un intervento al cuore. Ai suoi funerali parteciparono i pi\u00f9 noti volti del cinema hollywoodiano, tra cui Robert De Niro, suo compagno di set in \"Terapia e pallottole\" e \"Un boss sotto stress\".\nVita privata.\nNel 1960 si spos\u00f2 con Catherine Brennan con cui rimase fino alla morte. Hanno avuto cinque figli.\nDoppiatori italiani.\nNelle versioni in italiano dei suoi film, Joe Viterelli \u00e8 stato doppiato da:"}
{"id": "647183", "revid": "123850263", "url": "https://it.wikipedia.org/wiki?curid=647183", "title": "Alsazia-Lorena", "text": "LAlsazia-Lorena (in tedesco: \"Elsa\u00df-Lothringen;\" in francese: \"Alsace-Lorraine\"; in dialetto alsaziano \"Elsa\u00df-Lothringe\") \u00e8 una regione storica lungamente contesa tra Germania e Francia ed oggi facente parte di quest'ultima. Le sue citt\u00e0 principali sono Strasburgo, Metz, Nancy e Colmar\nGeografia.\nIl nome della regione rivela che il territorio consta di due regioni geografiche distinte: l'Alsazia e (parte della) Lorena. L'Alsazia \u00e8 una lunga striscia di terra che si sviluppa in direzione N-S, delimitata dal Reno ad est e dai Vosgi ad ovest, mentre la Lorena \u00e8 un territorio collinoso ad idrografia complessa che costituisce la parte settentrionale dell'attuale regione geografica francese dello stesso nome; quest'ultima, tuttavia, si sviluppa per gran parte al di fuori dei confini dell'Alsazia-Lorena storica.\nLa regione \u00e8 oggi compresa tra i dipartimenti francesi dell'Alto Reno, Basso Reno e Mosella.\nStoria.\nLa regione dell'Alsazia-Lorena ha spesso costituito una regione di frontiera ed \u00e8 stata quindi esposta nel corso della storia a numerose occupazioni e cambiamenti di sovranit\u00e0. Solo nel Medioevo e parte dell'era moderna \u00e8 stata indipendente. Parte del Sacro Romano Impero Germanico, pass\u00f2 sotto il controllo francese ad opera di Luigi XIV di Francia nella seconda met\u00e0 del XVII secolo.\nPer quanto riguarda i tempi pi\u00f9 recenti, in soli 75 anni, dal 1871 al 1945, l'Alsazia-Lorena ha cambiato nazione per ben quattro volte.\nIl \"Reichsland\" Alsazia-Lorena (1871-1918).\nL'Alsazia-Lorena come unit\u00e0 amministrativa sorse quando, in seguito alla guerra franco-prussiana del 1870/71, il territorio pass\u00f2 al neocostituito Impero tedesco per effetto del Trattato di Francoforte. In particolare passarono alla Germania i dipartimenti del Basso Reno (nella sua totalit\u00e0) e Alto Reno (eccetto l'area intorno a Belfort e Montb\u00e9liard), nonch\u00e9 una piccola parte del dipartimento dei Vosgi, quattro quinti del dipartimento della Mosella e il terzo settentrionale della Meurthe. Fu allora che le parti rimanenti dei dipartimenti della Mosella e della Meurthe scampate all'annessione tedesca vennero fuse nel nuovo dipartimento della Meurthe-et-Moselle.\nLa frontiera occidentale dell'Alsazia-Lorena venne stabilita lungo i Vosgi e le alture della Mosella in aderenza al confine linguistico franco-tedesco (i dialetti alsaziani e mosellani appartengono difatti alla regione linguistica tedesca), con alcune eccezioni. Venne infatti inglobata nell'impero tedesco l'area francofona di Metz, con circa lorenesi di lingua francese, circostanza che avrebbe costituito motivo di tensioni fra Francia e Germania nei decenni successivi. Parte dell'Alsazia storica (il Territorio di Belfort) rimase invece alla Francia, sia per motivi linguistici, sia perch\u00e9 la cittadella aveva eroicamente resistito per tutta la durata della guerra all'assedio prussiano.\nDal punto di vista amministrativo, l'Alsazia-Lorena venne eretta a \"Reichsland\" (\"Territorio dell'Impero\") con capitale Strasburgo. Di fatto la regione venne amministrata direttamente dal \"Reich\" per mezzo di un apposito ministero come un territorio occupato, ossia senza status di \"Land\" (stato federale) e senza una propria costituzione (ma con diritto di voto al \"Reichstag\"). In questo modo i politici prussiani e la dinastia degli Hohenzollern vollero porre le basi della germanizzazione della regione, che seppur abitata in maggior parte da genti di lingua tedesca era stata a lungo tempo parte del Regno di Francia. Molti francesi decisero quindi di emigrare, principalmente a Belfort.\nSolo nel 1911 l'Alsazia-Lorena venne dotata di una propria costituzione e bandiera ed equiparata agli altri stati federati tedeschi. Venne anche creato un parlamento bicamerale: la prima camera era costituita da membri delle camere di commercio e dell'agricoltura, delle universit\u00e0, dei tribunali e delle comunit\u00e0 religiose; la seconda era invece eletta a suffragio universale con mandato quinquennale.\nAllo scoppio della prima guerra mondiale, molti lorenesi e alsaziani vennero inviati sul fronte orientale o nella \"Kaiserliche Marine\" per evitare possibili fraternizzazione con soldati francesi o scontri con parenti in Francia.\nPeriodo interbellico francese (1919-1940).\nIn seguito alla prima guerra mondiale l'Alsazia-Lorena si proclam\u00f2 dapprima indipendente nel novembre 1918, ma dopo una settimana le truppe francesi occuparono il territorio e sciolsero il \"Reichsland\" il 17 ottobre 1919. Vennero espulsi tutti i tedeschi che si erano insediati nel territorio dopo il 1871 e i loro discendenti. La politica centralizzatrice di Parigi caus\u00f2 i primi malcontenti tra le genti dell'Alsazia-Lorena e ben presto sorsero i partiti autonomisti alsaziani, che raggiunsero la maggioranza assoluta dei voti in tutti i collegi dell'Alsazia. I politici e i deputati favorevoli all'autonomia della regione vennero puniti spesso con pene detentive; il leader del partito autonomista Karl Roos venne invece giustiziato a Nancy il 7 febbraio 1940 per presunte attivit\u00e0 di spionaggio.\nOccupazione tedesca (1940-1945).\nCon l'invasione tedesca della Francia nella seconda guerra mondiale, dal 19 giugno 1940 la \"Wehrmacht\" occup\u00f2 l'Alsazia-Lorena, che venne inglobata nel Terzo Reich tedesco. Dal 1942 gli alsaziani-lorenesi vennero poi richiamati in guerra.\nRitorno alla Francia (dal 1945).\nTerminata la seconda guerra mondiale la regione fu restituita alla Francia, che nei decenni successivi mise in atto una politica di assimilazione. In questo modo i dialetti alsaziani finirono col regredire cos\u00ec fortemente che la maggioranza dei giovani alsaziani (quelli nati all'incirca dopo il 1970) non \u00e8 pi\u00f9 in grado di parlarli. Dal 1972 vennero per\u00f2 istituiti i parlamenti regionali in Alsazia e Lorena.\nPopolazione del Reichsland.\nPopolazione dell'Alsazia-Lorena al censimento del 1900, la popolazione del \"Reichsland\" era a maggioranza germanofona e cattolica.\nLingua materna:\nReligione:"}
{"id": "647184", "revid": "2051917", "url": "https://it.wikipedia.org/wiki?curid=647184", "title": "Monte Terza Grande", "text": "Il Monte Terza Grande, con i suoi 2586 metri sul livello del mare, \u00e8 la settima fra le pi\u00f9 alte cime delle Alpi Carniche, dopo Coglians, Creta delle Chianevate, Peralba, Cavallino, Cima Vanscuro e Palombino, appartenente al gruppo delle Dolomiti Pesarine, al quale appartengono anche i sottogruppi del Clap e del Siera-Creta For\u00e0ta, ergendosi tra i comuni di Santo Stefano di Cadore, Sappada e Vigo di Cadore, tra il Comelico, l'Oltrepiave e la provincia di Udine. \n\u00c8 il pi\u00f9 alto del \"Sottogruppo delle Terze\" (al quale appartengono anche il Monte Terza Media alto 2434 metri e il Monte Terza Piccola alto 2333 metri) e con la sua imponente parete nord domina la Val Frison e l'abitato di Campolongo: unita al Monte Terza Media dalla Cresta della Croda Casara, la Terza grande \u00e8 separata dalla Cresta di Enghe dal Passo di Oberenghe, ben visibile specialmente da Sappada. Vista dai laghi d'Olbe sopra Sappada, la sua forma \u00e8 simile a quella di una piramide e la sua roccia \u00e8 particolarmente chiara con marcate caratteristiche dolomitiche. La cima fu raggiunta per la prima volta nel 1820 da alcuni topografi."}
{"id": "647187", "revid": "123537981", "url": "https://it.wikipedia.org/wiki?curid=647187", "title": "Menare il can per l'aia", "text": "Menare il can per l'aia \u00e8 un modo di dire colloquiale della lingua italiana.\nChi \"mena il can per l'aia\" continua a parlare di un argomento senza mai arrivare al dunque, oppure cerca di cambiare discorso per evitare un argomento sgradito.\nOrigine.\nSi tratta di un'espressione di origine abbastanza antica, come dimostra l'uso di due termini abbastanza desueti nell'italiano contemporaneo: \"menare\" nel senso di \"condurre\" e l\u2019\"aia\", il cortile interno delle fattorie; tuttavia \u00e8 adoperata ancor oggi con una certa frequenza.\nEssa compare gi\u00e0 nel Dizionario della Crusca con la seguente definizione: \"Mandare le cose in lungo per non venirne a conclusione. Lat. \"Tempus ducere\"\".\nLa stessa Accademia della Crusca d\u00e0 come fonte autorevole per l'inclusione della locuzione nel proprio Dizionario l\u2019\"Ercolano\" di Benedetto Varchi (1565):\nL'origine della locuzione non \u00e8 per\u00f2 chiara. Nelle note al \"Malmantile racquistato\" (1688), Paolo Minucci si limita a parafrasare la locuzione cos\u00ec:\nLa parafrasi a sua volta fa intuire che il cane da caccia, abituato a spazi pi\u00f9 ampi, a boschi e luoghi scoscesi, non vada utilmente condotto in spazi ristretti. \n, chi mena il can per l'aia cerca di creare confusione (liberando, appunto, il cane nell'aia, in mezzo alle galline) per evitare di focalizzare l'attenzione su ci\u00f2 che \u00e8 sgradito."}
{"id": "647189", "revid": "287204", "url": "https://it.wikipedia.org/wiki?curid=647189", "title": "Cantone di Bellac", "text": "Il Cantone di Bellac \u00e8 una divisione amministrativa dell'Arrondissement di Bellac.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 a 26 comuni.\nComposizione.\nI 6 comuni facenti parte prima della riforma del 2014 erano:\nDal 2015 i comuni appartenenti al cantone sono diventati 26, passati poi a 25 dal 1\u00ba gennaio 2016 a seguito della fusione dei comuni di M\u00e9zi\u00e8res-sur-Issoire e Bussi\u00e8re-Boffy a formare il nuovo comune di Val-d'Issoire.:"}
{"id": "647193", "revid": "32428", "url": "https://it.wikipedia.org/wiki?curid=647193", "title": "Brodetto di mare", "text": ""}
{"id": "647197", "revid": "767487", "url": "https://it.wikipedia.org/wiki?curid=647197", "title": "Cantone di Bessines-sur-Gartempe", "text": "Il Cantone di Bessines-sur-Gartempe era una divisione amministrativa dell'Arrondissement di Bellac.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "647201", "revid": "682087", "url": "https://it.wikipedia.org/wiki?curid=647201", "title": "Sale and lease back", "text": ""}
{"id": "647203", "revid": "6923", "url": "https://it.wikipedia.org/wiki?curid=647203", "title": "Art Ross", "text": "Carriera.\nConclusa la carriera agonistica, fu arbitro, allenatore e general manager prima nella National Hockey Association (NHA) e poi nella National Hockey League (NHL).\nNato a Naughton, Ontario, Canada, Ross crebbe a Montr\u00e9al dove impar\u00f2 a giocare a hockey. Gioc\u00f2 nella NHA per Haileybury, Ottawa e per i Montreal Wanderers. Da giocatore ha vinto due Stanley Cup: nel 1907 con i Kenora Thistles e nel 1908 con i Montreal Wanderers.\nViene ricordato come un difensore intrepido e coraggioso, che non si sottraeva mai alle risse. \u00c8 storica quella con Minnie McGiffen dei Toronto Blueshirts: entrambi i giocatori furono arrestasti per aggressione, e per poco non successe lo stesso all'arbitro, Cooper Smeaton.\nSuccessivamente divenne prima arbitro, e poi general manager ed allenatore della prima franchigia statunitense della NHL, i Boston Bruins, portandoli alla vittoria di tre Stanley Cup; 2 come GM e una come GM e allenatore. Venne inserito nella Hockey Hall of Fame nel 1949.\nNel 1948 don\u00f2 alla NHL il trofeo omonimo, che viene annualmente assegnato al giocatore che totalizza pi\u00f9 punti nel corso della stagione."}
{"id": "647205", "revid": "2060716", "url": "https://it.wikipedia.org/wiki?curid=647205", "title": "Adjuvilo", "text": "L'Adjuvilo \u00e8 una lingua artificiale creata da Claudius Colas (sotto lo pseudonimo di \"Profesoro V. Esperema\") nel 1908. Nonostante fosse una lingua completa, non era stata creata per essere una lingua parlata, bens\u00ec per suscitare dissenso nel movimento idista.\nEsempi.\nIl Padre Nostro:\nUn altro esempio, del 1910:\nUn ex meas amikos, qua habitan en Paris kun sua familio, havan multas infantos; quin filios e tri filiinos."}
{"id": "647206", "revid": "6066", "url": "https://it.wikipedia.org/wiki?curid=647206", "title": "Lot di Orkney", "text": ""}
