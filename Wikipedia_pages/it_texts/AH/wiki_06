{"id": "654777", "revid": "1318658", "url": "https://it.wikipedia.org/wiki?curid=654777", "title": "Peugeot 405", "text": "La 405 \u00e8 un'autovettura di classe medio-alta prodotta tra il 1987 ed il 1997 (2013 in Egitto) dalla casa automobilistica francese Peugeot e dal 1990 da Iran Khodro.\nStoria.\nL'intero gruppo PSA; i bilanci pesantemente in rosso del costruttore francese parvero non dare tregua, lo sconforto era di casa, in quel periodo, fra i corridoi del quartier generale PSA di Parigi. L\u2019unica speranza fu affidata al lancio commerciale della futura \"205\", ormai nelle ultime fasi di sviluppo del progetto, una vettura che, come si sa, contribu\u00ec enormemente al rilancio della Peugeot e alla sua uscita dal difficile periodo che il marchio del Leone Rampante stava attraversando. Parte delle motivazioni alla base della grave crisi finanziaria del gruppo PSA erano da ricercare nelle gamme dei rispettivi marchi, costituite da modelli piuttosto anziani e ormai con scarso appeal. La 205 fu il primo passo di svecchiamento della gamma Peugeot, la successiva \"309\" avrebbe costituito un ulteriore step di rinnovamento. Il terzo passo si ebbe proprio con la \"405\", ipotizzata fin dal 1982 per sostituire la \"305\", ormai in listino da cinque anni. Fu proprio in quel 1982, quindi, che il progetto D60, finalizzato allo sviluppo della futura \"405\", venne avviato. Responsabile del progetto D60 fu Pierre Bouillaud. Ancora una volta, sul piano del design, vennero messi in concorrenza il centro stile Peugeot di La Garenne-Colombes e l\u2019atelier torinese di Pininfarina, da decenni ormai in stretta collaborazione con la Casa del Leone Rampante. Entro la fine di quello stesso 1982 vennero realizzati numerosi schizzi su carta che nel gennaio del 1983 vennero passati al setaccio dal direttivo PSA e dei quali vennero mantenute solo alcune proposte, in particolare una, realizzata da Pininfarina e a partire dalla quale venne realizzato un modello tridimensionale, le cui linee vennero per\u00f2 ritoccate da G\u00e9rard Welter, all\u2019epoca direttore del centro stile Peugeot, nonch\u00e9 gi\u00e0 autore delle linee della Peugeot \"205\". Realizzato nell\u2019aprile del 1983, il modello venne perfezionato due mesi dopo, a giugno. Gi\u00e0 questo primo modello present\u00f2 linee molto vicine a quelle del modello definitivo, in particolare per quanto riguardava lo styling del frontale e della coda, quest\u2019ultima caratterizzata da grossi fari a sviluppo orizzontale dal disegno derivato da quelli della \"305\", ma pi\u00f9 attualizzati nel disegno e talmente graditi dal direttivo Peugeot da essere stati introdotti non con il lancio della \"405\", ma gi\u00e0 un anno prima, con l\u2019introduzione del restyling della \"505\". Sia il frontale che la coda di questo primo modello furono opera di Welter, mentre le fiancate furono disegnate da Pininfarina e sarebbero state riprese anche per il disegno delle fiancate della futura ammiraglia 605. Lo stile definitivo per la futura berlina Peugeot venne approvato e \u201ccongelato\u201d nel marzo del 1984: da quel momento le successive evoluzioni del progetto D60 sarebbero state volte ad adattare il progetto alle specifiche imposte dal direttivo nel gennaio 1984. In particolare furono apportati numerosi affinamenti per quanto riguardava l\u2019aerodinamica, grazie anche alla possibilit\u00e0 di sistemare il motore pi\u00f9 in basso possibile, in maniera tale da abbassare ed affilare il frontale. La volont\u00e0 di ottimizzare lo spazio interno fu comunque un leitmotiv ricorrente durante tutta la fase progettuale della vettura. Come nel caso della \"205\" e della \"309\", anche la \"405\" fu progettata con l\u2019ausilio del CAD (Computer Aided Design). Fu proprio tale tecnologia a consentire l\u2019ottimizzazione delle volumetrie interne, non solo a livello di abitabilit\u00e0 per i passeggeri, ma anche per permettere una miglior sistemazione di altri componenti, come ad esempio il serbatoio carburante. E sempre a proposito di interni, fu ancora una volta Paul Bracq, gi\u00e0 autore di altri interni di vetture Peugeot, a disegnare il gruppo plancia-cruscotto-volante. Nel febbraio del 1985 venne ultimato il primo di una serie di quarantatr\u00e9 prototipi destinati ai test nella pista PSA di Belchamp, vicino a Sochaux, in modo da valutare l\u2019affidabilit\u00e0 della meccanica ed effettuare eventuali modifiche e migliorie laddove fosse necessario. Vennero condotti anche dei crash-test che coinvolsero cinque di questi prototipi, allo scopo di valutare il livello di sicurezza passiva. Sempre nel corso del 1985 furono investiti ben 23 milioni di franchi affinch\u00e9 venisse avviato il processo di industrializzazione del progetto, con lo stabilimento di Sochaux designato come sito di produzione per la futura \"405\". A tale scopo vennero introdotti nuovi macchinari per l\u2019assemblaggio automatizzato, nuovi robot che avrebbero ottimizzato i costi di produzione, potendo cos\u00ec fare a meno di una nutrita fetta di risorse umane specializzate. Un taglio che fu sintomo del difficile periodo finanziario che, ancora a met\u00e0 anni \u201980, il gruppo PSA stava attraversando, ma che di l\u00ec a poco avrebbe superato. Furono ben 207 i robot installati a Sochaux per permettere la produzione della \"405\". La produzione non venne organizzata in un'unica linea di montaggio ma a sottoinsiemi. In pratica, vi furono diverse linee di montaggio, ognuna dedicata ad un particolare gruppo di componenti, come ad esempio, il cruscotto, il frontale della vettura, ecc. Successivamente, tutti questi sottoinsiemi venivano destinati alla linea di montaggio finale per la realizzazione dell\u2019esemplare finito. Tutto il processo di industrializzazione del progetto richiese circa un anno, cos\u00ec i primi esemplari di preserie cominciarono ad essere assemblati solo nell\u2019ottobre del 1986. La produzione vera e propria degli esemplari definitivi, per\u00f2, non fu avviata che nell\u2019aprile del 1987, circa un mese prima della presentazione, avvenuta al palazzo dello Zenith di Parigi il 27 maggio. Nel nuovo palazzo parigino inaugurato appena quattro anni prima fu presente l\u2019intero stato maggiore PSA, a partire da Jacques Calvet e Jean Boillot, oltre a cinquecento concessionari francesi e ai tecnici dell\u2019impianto di Belchamp. Il tutto in diretta televisiva. La campagna di lancio prosegu\u00ec ancora per settimane: fra il 2 ed il 18 giugno 1987 vennero coinvolti dapprima tutte le maestranze dei vari concessionari Peugeot, compresi persino i magazzinieri. In seguito vennero contattati oltre 480.000 clienti Peugeot per accorrere a provare la nuova berlina con il marchio del Leone Rampante. I riscontri non si fecero attendere e in quel primo periodo di lancio commerciale, la \"405\" raccolse ben 8.000 ordini, ordini che a quel punto dovettero essere evasi il 1\u00ba luglio 1987, data di avvio della commercializzazione della 405 stessa. Cominci\u00f2 cos\u00ec la carriera commerciale della Peugeot \"405\".\nDesign e tecnica.\nCostruita sul pianale della cugina e rivale di segmento, la Citro\u00ebn \"BX\", la \"405\" propose una carrozzeria a tre volumi caratterizzata da linee spigolose ma non troppo, tese ed eleganti, stilisticamente imparentate con il resto della gamma. Il frontale era caratterizzato da gruppi ottici pi\u00f9 sottili di quelli utilizzati negli altri modelli della gamma, e dalla calandra a tre listelli orizzontali, al centro della qual campeggiva il logo del Leone Rampante. La coda era invece caratterizzata da gruppi ottici trapezoidali uniti tra loro da una fascia in plastica grezza.\nMeccanicamente la \"405\" manteneva l'ormai consolidata soluzione \"tutto avanti\", con motore anteriore trasversale, gruppo cambio-differenziale sempre in posizione anteriore ed in blocco con il motore e trazione anteriore. Le sospensioni anteriori prevedevano il classico schema MacPherson con molle elicoidali, mentre il retrotreno era a bracci tirati con barre di torsione. Ammortizzatori idraulici telescopici a doppio effetto e barre stabilizzatrici su entrambi gli assi completavano il quadro. Per quanto riguardava i freni, invece, la \"405\" era in genere equipaggiata con un impianto frenante misto, tranne che nella versione di punta della gamma, la \"Mi16\", che invece era equipaggiata con freni a disco sulle quattro ruote, dei quali quelli anteriori erano anche ventilati. Inoltre, tale versione era anche equipaggiata di serie con l'ABS. Lo sterzo era a cremagliera, e tutti i modelli della gamma iniziale tranne la 1,6 GL uscivano di serie con il servosterzo.\nAl suo debutto, la \"405\" era prevista in quattro motorizzazioni:\nTutte le motorizzazioni erano accoppiate ad un cambio manuale a 5 marce.\nAllestimenti e dotazioni.\nBen sei erano i livelli di allestimento previsti per la 405 al suo esordio:\nEvoluzione.\nLa commercializzazione della 405 cominci\u00f2 nel luglio del 1987, nella sola configurazione berlina a tre volumi e a 4 porte. Pochissimo tempo dopo, nell'autunno dello stesso anno, la gamma si ampli\u00f2 verso il basso con l'arrivo della 405 1.4 GL, unica 405 equipaggiata con un motore della famiglia TU, motore che in questo caso aveva una cilindrata di 1360\u00a0cm\u00b3 ed una potenza massima di 65 CV.\nIl successo della nuova berlina francese non tard\u00f2 ad arrivare. Soprattutto, per\u00f2, il successo arriv\u00f2 in seguito al titolo di Auto dell'anno 1988, conferitole dalle pi\u00f9 autorevoli testate specializzate.\nIl 1\u00ba marzo del 1988 la gamma si ampli\u00f2 ulteriormente con l'arrivo delle due motorizzazioni a gasolio: da una parte l'unit\u00e0 aspirata XUD da 1905\u00a0cm\u00b3, in grado di erogare una potenza massima di 70 CV, dall'altra il turbodiesel da 1769\u00a0cm\u00b3 con potenza di 92 CV, sempre della famiglia XUD. Due mesi dopo, a maggio, esord\u00ec la 405 Break, versione station wagon della 405, chiamata a sostituire la corrispondente versione \"Break\" della 305. Nello stesso anno arriv\u00f2 la versione \"Automatica\", equipaggiata con un cambio automatico a 4 rapporti e spinta dal 1.9 a carburatore da 110 CV.\nAl Salone dell'automobile di Ginevra del 1989, vennero introdotte le versioni a trazione integrale, denominate 405 GR X4 ed SR X4 a seconda del livello di allestimento, ed equipaggiate con il 1.9 a carburatore della potenza di 110 CV. Nel mese di ottobre dello stesso anno, la trazione integrale fu applicata anche alla versione di punta dotata del 1.9 bialbero da 160 CV, dando luogo alla 405 Mi16 X4, le cui doti sportive vennero ulteriormente evidenziate dalla trazione sui due assi, che ne innalzava sensibilmente i limiti di tenuta di strada. Grazie a tali caratteristiche, questa versione fu impiegata, talvolta con buoni risultati, anche in campo sportivo e specialmente in competizioni estreme su fondi difficili, dove la trazione integrale permise alla 405 Mi16X4 di farsi valere. Sempre nel 1989 la versione 1.4 vide la sua potenza salire da 65 a 70 CV, mentre la \"405 GRi\" venne sostituita dalla 405 Si, con motore e meccanica invariati.\nL'anno seguente fu pi\u00f9 tranquillo, in quanto l'aggiornamento pi\u00f9 significativo stava nell'arrivo di un nuovo cambio, denominato \"BE3\", che and\u00f2 a sostituire il vecchio \"BE1\".\nAll'inizio del 1991 vi fu una leggera flessione di potenza su alcuni motori, in particolare per quanto riguardava il 1.9 monalbero ad iniezione (sceso da 125 a 123 CV), il 1.9 a carburatore (da 110 a 107 CV) ed il 1.8 turbodiesel (da 92 a 90 CV). Al Salone di Ginevra dello stesso anno vennero presentate le due versioni lusso della gamma, la 405 STI (con motore 1.9 da 123 CV) e la 405 STD Turbo (con motore 1.8 turbodiesel da 90 CV). Queste versioni erano caratterizzate dai rivestimenti interni in pelle, i cerchi in lega di disegno specifico, l'ABS e i sedili anteriori riscaldabili e a regolazione elettrica. L'arrivo dei due modelli fu l'occasione per un leggero rinnovamento generale: ecco che perci\u00f2 si ricorse ad alcuni aggiornamenti agli interni: nuovo volante, nuovo cruscotto, insonorizzazione migliorata e vibrazioni ridotte. In alcuni mercati cominciarono ad essere introdotte le prime versioni dotate di catalizzatore: in Italia, le prime 405 catalizzate montavano il 1.6 XU5 ad iniezione con potenza ridotta da 92 ad 88 CV. Tali versioni, denominate SRI poich\u00e9 il motore era necessariamente ad iniezione, si affiancarono alle versioni non catalizzate ed inizialmente non andarono a sostituire alcun altro modello della gamma 405.\nIl restyling vero e proprio arriv\u00f2 per\u00f2 nel 1992: esternamente fu limitato praticamente alla coda, dove scomparve la fascia di plastica nera che stava tra i due fari, i quali a loro volta furono ridisegnati. Tale modifica fu resa necessaria dall'abbassamento della soglia di carico del baule, inizialmente a filo dei fari, ma abbassata, dopo il restyling, a filo paraurti. Internamente, la 405 cos\u00ec rinnovata si riconosceva per il cruscotto sormontato da una palpebra pi\u00f9 avvolgente. La plancia fu resa pi\u00f9 morbida al tatto grazie all'utilizzo di una speciale schiuma per imbottiture e di una plastica morbida che al tatto ricordava i rivestimenti in pelle. Per quanto riguardava i motori, vi furono numerosi aggiornamenti. Partendo dalla base della gamma, il motore 1.4 divenne ad iniezione e vide la sua potenza salire nuovamente di 5 CV, portandosi quindi a quota 75; per contro, il 1.6 scese da 92 ad 88 CV, mentre il 1.9 a carburatore venne sostituito dal nuovo 1.8 XU, della cilindrata di 1761\u00a0cm\u00b3 ed in grado di erogare 101\u00a0CV di potenza massima; il 1.9 monoalbero ad iniezione fu sostituito dal 2 litri, sempre ad iniezione e con potenza di 121 CV, mentre il 1.9 bialbero fu sostituito da un nuovo 2 litri bialbero, ma con potenza scesa da 160 a 152 CV; ed ancora il 1.8 turbodiesel fu sostituito dal 1.9 turbodiesel la cui potenza sal\u00ec leggermente, da 90 a 92 CV. Invariato, dal punto di vista prestazionale, il 1.9 aspirato. Vennero inoltre pensionate la \"Mi16 X4\" e la \"GR X4\". I cali di potenza in varie motorizzazioni della gamma 405 dopo il restyling furono dovuti all'introduzione del dispositivo catalizzatore, in vista dell'entrata in vigore della normativa Euro 1. Tale dispositivo caus\u00f2 una diminuzione nelle prestazioni, in alcuni casi anche piuttosto sensibile. Le motorizzazioni, quindi, a questo punto erano tutte ad iniezione elettronica. Per quanto riguarda le versioni con cambio automatico, in Paesi come la Francia la 405 automatica fu proposta con il 1.8 da 101 CV, mentre in altri Paesi, come ad esempio l'Italia, la 405 Automatica fu proposta invece in abbinamento con il 1.6 da 88 CV.\nNei primi mesi del 1993 vi fu l'introduzione di una nuova versione sportiva, la 405 T16, equipaggiata con un 2 litri a benzina sovralimentato mediante turbocompressore, la cui potenza massima raggiunse i 200 CV, permettendo alla vettura delle prestazioni entusiasmanti. Tale versione non and\u00f2 tuttavia a sostituire la \"Mi16\", bens\u00ec le si affianc\u00f2.\nNel 1994 sparirono dal listino il motore 1.4, la \"SR X4\" e le versioni \"STI\" ed \"STD Turbo\", mentre vennero introdotte le versioni Sillage, Style e Signature, destinate a sostituire rispettivamente le versioni \"GL\", \"GR\" ed \"SR\".\nNel 1995 la gamma venne ulteriormente ridotta con l'eliminazione dei modelli \"Mi16\" e \"T16\". Si arriv\u00f2 cos\u00ec al 1996, anno in cui avvenne il lancio della nuova 406, erede naturale della 405: di quest'ultima vennero mantenute in listino solo le versioni \"Break\", mentre le versioni berlina vennero cancellate dal listino.\nNel 1997, con l'arrivo della \"406 SW\", anche le \"405 Break\" vennero pensionate.\nLa Peugeot 405 \u00e8 tuttora prodotta dall'azienda iraniana Iran Khodro in 4 versioni: la GLi, identica al modello originale, con un motore 1,8 da 100CV, la Station, la Pars, cio\u00e8 una 405 con linea aggiornata al modello 406, anch'essa dotata del motore 1,8 e la RD, cio\u00e8 Rear Drive, una 405 con trazione posteriore, che monta un vecchio motore 1,6 da 66CV. La produzione da parte di questa azienda ha raggiunto nel dicembre 2009 le 500.000 vetture, per questo si parla oggi con insistenza di una nuova vita per la 405.\nLa 405 Break.\nIntrodotta nel 1988, la 405 Break aveva il compito di raccogliere il testimone della \"305 Break\", il precedente modello di segmento medio della Casa del Leone Rampante. Naturalmente, la parte pi\u00f9 caratterizzante della \"405 Break\" era quella posteriore, sviluppata in funzione di un maggior carico bagagli. A parte ci\u00f2, stilisticamente non vi furono grosse differenze con la berlina. Persino il disegno dei gruppi ottici posteriori, che solitamente subisce trasformazioni, anche rilevanti, rispetto alla berlina, in questo caso parve non accusare il nuovo disegno della coda: i fari subirono un ridisegnamento appena percettibile.\nMeccanicamente non vi furono differenze sostanziali rispetto alla versione a tre volumi: non si ricorse al pianale a passo allungato per non andare ad interferire troppo con la pi\u00f9 grande 505 Break, ancora molto gradita dalla potenziale clientela, sebbene con otto primavere di carriera. Al debutto, la gamma motori si differenziava da quella della berlina per l'assenza del 1.9 16v e della versione di base con motore da 1.4 litri.\nA parte ci\u00f2, la carriera della \"405 Break\" segu\u00ec di pari passo quella della berlina. Il restyling del 1992 port\u00f2 con s\u00e9 l'arrivo del motore 1.4, nel frattempo passato a 75\u00a0CV e quindi ritenuto pi\u00f9 idoneo ad una vettura da grandi carichi. Non vennero introdotti per\u00f2 i motori 1.9 aspirato e 2.0 turbo dei modelli \"Mi16\" e \"T16\".\nSempre escludendo queste differenze nella gamma, la commercializzazione della \"405 Break\" prosegu\u00ec seguendo i passi della berlina, tranne che nel 1996, quando quest'ultima venne eliminata dal listino. La \"405 Break\" continu\u00f2 invece ad essere prodotta fino all'anno seguente, quando anch'essa fu pensionata in favore della \"406 SW\".\nLe versioni sportive.\nCome gi\u00e0 visto, la gamma 405 includeva anche delle versioni particolarmente brillanti e dal temperamento sportivo. In ordine cronologico, la prima di queste \u00e8 stata la \"Mi16\", introdotta nel 1987, una 405 equipaggiata con il motore 1.9 XU9J4, un motore bialbero con testata a 4 valvole per cilindro e potenza massima di 160 CV, lo stesso che un paio di anni dopo sarebbe stato montato anche sulla pi\u00f9 piccola 309 GTI 16v. la trazione della \"405 Mi16\" era sulle ruote anteriori, ma a partire dal 1989 le venne affiancata la versione a trazione integrale, denominata \"405 Mi16 X4\", il cui sistema di trasmissione su quattro ruote avveniva mediante due differenziali epicicloidali (anteriore e centrale) ed un differenziale Torsen sull'asse posteriore. L'impianto frenante prevedeva quattro dischi, di cui quelli anteriori erano autoventilanti.\nA partire dal 1992, con il restyling di mezza et\u00e0, la \"405 Mi16\" rimase in listino nella sola versione a trazione anteriore, con un nuovo motore da 2 litri anzich\u00e9 1.9, ma con potenza ridotta a 152\u00a0CV a causa dell'avvento del catalizzatore, che molte Case automobilistiche montarono proprio in quell'anno per trovarsi pronte all'appuntamento del 1\u00ba gennaio 1993, quando sarebbe entrata in vigore la normativa Euro 1, che sanciva appunto l'obbligo del catalizzatore.\nNel 1993 venne introdotta la \"405 T16\", equipaggiata da un 2 litri sovralimentato mediante turbocompressore Garrett VAT25 a geometria variabile e con alimentazione ad iniezione elettronica sequenziale. Tale versione, che erogava fino a 200\u00a0CV di potenza massima, permetteva delle prestazioni assai brillanti, rese ancora pi\u00f9 entusiasmanti dalla trazione integrale con ripartizione della coppia motrice al 53% sull'avantreno ed al 47% sul retrotreno e dalle ruote posteriori autosterzanti. La velocit\u00e0 di punta sfiorava i 235\u00a0km/h. La \"405 T16\" disponeva, inoltre, di un overboost che incrementava la potenza a 220 CV e la coppia a 318 Nm. Questa funzione, utilizzabile per un tempo massimo di 45 secondi in tutti i rapporti (esclusa la prima), permetteva alla \"405 T16\" di sfiorare i 250\u00a0km/h.\nLe due versioni sportive rimaste a listino \"Mi16\" e \"T16\" continuarono assieme la loro carriera fino al 1995, quando vennero cancellate dal listino.\nLa vettura in Iran.\nLa Peugeot 405 e suoi derivati sono prodotti da Iran Khodro. La Peugeot Pars \u00e8 basata sulla 405. La Peugeot RD e la Peugeot ROA hanno la carrozzeria della 405 e il telaio della IKCO Paykan. La IKCO Arisun \u00e8 un pick-up con una carrozzeria di 405.\nTabella riepilogativa.\nDi seguito vengono riepilogate le caratteristiche delle principali versioni previste per la gamma 405.\nLa 405 e lo sport.\nLe versioni pi\u00f9 potenti della gamma 405, vale a dire le Mi16, le Mi16X4 e le T16 furono anche utilizzate in ambito sportivo.\nAlcune 405 T16 furono preparate per il Campionato Francese Superturismo. Il gi\u00e0 potente 2 litri sovralimentato da 200\u00a0CV fu rivisto molto pi\u00f9 in profondit\u00e0, in maniera tale da ottenere ben 290\u00a0CV a 8500 giri/min. Anche la trasmissione fu rivista: il cambio manuale a 5 marce fu sostituito da un cambio sequenziale a 6 rapporti. Per scaricare la maggior potenza pi\u00f9 efficacemente furono adottati dei poderosi cerchi da 19 pollici e l'intera vettura cos\u00ec ottenuta fu sottoposta ad un massiccio processo di alleggerimento, fino ad ottenere un peso a vuoto di soli 975\u00a0kg.\nAlcune 405 (si contano sulle dita di una mano) furono allestite come dragster per le gare di accelerazione. Il motore utilizzato era un 8.5 litri (non di origine Peugeot) da ben 1200 CV, con tale potenza a disposizione, queste 405 potevano accelerare da 0 a 100\u00a0km/h in meno di un secondo.\nMa l'ambiente preferito dalle 405 erano i rally. Sia nelle competizioni internazionali, sia in quelle locali, le tre versioni di punta della 405 seppero farsi valere.\nIn particolare, si fece notare la 405 Turbo 16 Grand Raid, una vettura che, a dispetto del nome, non era meccanicamente imparentata con le normali 405 T16, ma era piuttosto molto pi\u00f9 vicina alla 205 Turbo 16, con la quale condivide innanzitutto lo schema meccanico, con un motore situato in posizione posteriore centrale su un telaio tubolare in acciaio con pannelli in carbonio e kevlar. Il motore da 1905\u00a0cm\u00b3, la cui cilindrata pu\u00f2 far pensare al propulsore utilizzato sulle Mi16, era in realt\u00e0 derivato dalla rialesatura del motore XU8T da 1775\u00a0cm\u00b3 della 205 Turbo 16. La sovralimentazione era affidata ad un turbocompressore Garrett, grazie al quale la 405 arrivava a sviluppare ben 400\u00a0CV a 7500 giri/min. La trazione era integrale e il differenziale era regolabile elettronicamente come sulla 205.\nSolo 2 furono gli esemplari prodotti del 405 T16 GR, uno partecip\u00f2 a corse in salita e l'altro alla Parigi-Dakar. Oggi uno \u00e8 conservato nel museo ufficiale Peugeot e l'altro fa parte di una collezione privata.\nI risultati sportivi di questo modello sono stati:"}
{"id": "654779", "revid": "125208037", "url": "https://it.wikipedia.org/wiki?curid=654779", "title": "Lucio Lombardo Radice", "text": "Biografia.\nFiglio del pedagogista catanese Giuseppe Lombardo Radice e della docente fiumana Gemma Harasim, e fratello minore di Laura, dopo aver studiato al Liceo ginnasio statale Terenzio Mamiani di Roma, si laure\u00f2 in matematica nel 1938 con una tesi sulle algebre legate ai gruppi di ordine finito. Tra i suoi docenti, si ricordano Gaetano Scorza, Guido Castelnuovo e Federigo Enriques, che gli trasmisero l'interesse per il rapporto tra scienza e filosofia.\nNegli anni trenta entr\u00f2, insieme con la sorella Laura, in contatto con un gruppo di giovani antifascisti quali Aldo Natoli, Paolo Bufalini, Mirella De Carolis, Giaime e Luigi Pintor, Mischa Kamenetzky (Ugo Stille): \"questi giovani avevano gi\u00e0 preso le\ndistanze dal fascismo, ma solo una minoranza di loro aveva bruciato le tappe\nverso l'antifascismo cospirativo (Lucio Lombardo Radice, Aldo Natoli, Pietro Amendola che costituirono, insieme a Bruno Sanguinetti, il primo nucleo del gruppo comunista romano)\". A quell'epoca risale quindi la sua iscrizione clandestina al PCI.\nNel 1939 non pot\u00e9 prendere servizio come assistente alla cattedra di geometria analitica, perch\u00e9 fu arrestato e condannato a quattro anni di reclusione in quanto oppositore al regime fascista; liberato nel 1941, fu arrestato di nuovo e poi scarcerato dopo pochi mesi. Partecip\u00f2 attivamente alla resistenza romana, curando sempre i contatti con oppositori e partigiani di area liberal-socialista e cattolica. Nell'ambito di tali iniziative conobbe lo storico cattolico liberale Arturo Carlo Jemolo e sua figlia Adele Maria. Sposer\u00e0 quest'ultima nel 1946 ed ebbe tre figli: Daniele, Marco e Giovanni.\nLa militanza nel PCI, di cui fu dirigente, prosegu\u00ec nel dopoguerra. Il clima di dialogo fra credenti e non credenti suscitato dal Concilio Vaticano II fu interpretato culturalmente, tra gli altri, da lui e dallo scrittore cattolico Mario\nGozzini: \"sotto il profilo politico i risultati di tale dialogo trovarono una cauta\ntrasposizione nelle statuizioni di Longo all'XI congresso nazionale del PCI sul\nriconoscimento della libert\u00e0 religiosa\"\nFu consigliere comunale al Comune di Roma dal 1976 al 1981; fu membro del Tribunale Russell per i diritti dell'uomo e, come tale, fu critico della politica delle cosiddette \"democrazie popolari\" nei confronti della dissidenza e delle libert\u00e0 individuali, sebbene mai liquidazionista delle stesse esperienze dell'Est Europa.\nFu fondatore del comitato di coordinamento dei movimenti per la pace.\nMor\u00ec a Bruxelles, colto da infarto, mentre partecipava ai lavori di preparazione della II Conferenza per il disarmo.\nCarriera accademica e contributo scientifico.\nMatematica.\nNel 1945, dopo la fine della guerra, era stato finalmente ammesso come assistente alla Sapienza.\nNel 1951 ottenne la libera docenza in analisi algebrica ed infinitesimale e nel 1956 ricopr\u00ec la carica di professore straordinario di geometria analitica con elementi di proiettiva all'Universit\u00e0 di Palermo, dove rest\u00f2 fino al 1960 quando si trasfer\u00ec nuovamente a Roma, dove era gi\u00e0 nato suo figlio Marco nel 1949.\nDal 1963 al 1966 fu vicedirettore della Scuola di perfezionamento in Matematica e Fisica, dopo avervi insegnato storia della matematica.\nA Roma, nel 1965, ebbe la cattedra di algebra, materia che aveva insegnato sin dall'anno accademico 1961 1962 in cui essa era stata messa a statuto per il I anno del Corso di Laurea in Matematica, proprio tra l'altro per suo diretto interessamento; nel 1974 quella di matematiche complementari ed aveva tenuto, (tra il 1960 e il 1973) anche gli insegnamenti di teoria dei numeri, geometria superiore e algebra superiore (1968-1973).\nIl suo impegno scientifico fu nel campo della teoria delle rappresentazioni dei gruppi finiti, in particolare quelle modulari, in quello delle geometrie finite e delle geometrie combinatorie, assieme a Beniamino Segre e a Guido Zappa.\nSullo studio dei piani proiettivi non desarguesiani, con particolare riguardo al caso finito, pubblic\u00f2 una trentina di lavori.\nPedagogia.\nLucio Lombardo Radice riprese dal magistero paterno una straordinaria passione per la pedagogia, affiancandola all'impegno politico e, in particolare, l'interesse per i problemi della scuola.\nDopo le prime esperienze, gi\u00e0 negli anni Trenta, sulla rivista \"La scuola in Toscana\", nel dopoguerra partecip\u00f2 al comitato di redazione di Belfagor. Fu direttore della rivista \"Riforma della Scuola\", dal novembre 1955 fino alla sua morte, affiancato da condirettori quali Mario Spinella, Dina Bertoni Jovine, Mario Alighiero Manacorda, Carlo Bernardini, Francesco Zappa.\nFu autore di libri di giochi per bambini e ragazzi e si dedic\u00f2 con successo alla divulgazione scientifica e matematica. Partecip\u00f2 anche a trasmissioni televisive e programmi radiofonici, tra i quali una serie di cinque filmati, \"Uomini della scienza\" (dedicata a Jean-Baptiste D'Alembert, Gaspard Monge, Lavoisier, Alessandro Volta, Lazzaro Spallanzani), per la regia di Ansano Giannarelli, lo stesso regista con cui aveva collaborato, tra il 1970 e il 1973, come consulente scientifico per il film in tre puntate \"Non ho tempo\", incentrato sulla figura di \u00c9variste Galois, nel quale egli stesso aveva recitato la parte del professor Louis Paul \u00c9mile Richard, mentore del giovane matematico.\nInsieme ad altri intellettuali (tra cui lo storico Lucio Villari) ha anche preso parte, diretto da Ettore Scola, al film \"La terrazza\" (1980), in cui interpretava s\u00e9 stesso come dirigente del Partito Comunista Italiano.\nTelevisione.\nLucio Lombardo Radice fu consulente e ideatore di diversi programmi di divulgazione scientifica. Il debutto televisivo si ebbe nel 1971 con \"Dall'uno all'infinito,\" una serie documentaristica di 12 episodi di introduzione alla matematica. Nel 1972 fu la volta di \"Le rivoluzioni della scienza,\" una serie di 4 episodi sulle grandi rivoluzioni della storia della scienza, in cui ebbe ruolo di consulente tecnico. Nel 1977, anche se girato nel 1972, dopo una serie di censure e polemiche, venne trasmesso dalla rai \"Non ho tempo\", film di Ansano Giannarelli dedicato alla figura di \u00c9variste Galois, tra i padri dell'algebra astratta: anche in questa occasione Lombardo Radice ebbe il ruolo di consulente scientifico e intraprese una parte all'interno del film, rivestendo il ruolo del Professor Richard. \nDi grande rilievo fu la produzione di \"Uomini della scienza\", serie di 5 telefilm sulla storia della scienza che coprivano l'arco storico del 1700 e del 1800 e venivano introdotti dallo stesso Lombardo Radice, il quale successivamente alla proiezione dibatteva di temi scientifici di attualit\u00e0 con esperti e pubblico. \nNella sua carriera cinematografica Lombardo Radice interpret\u00f2 anche la parte di s\u00e9 stesso nel film \"La terrazza\" di Ettore Scola."}
{"id": "654780", "revid": "1543377", "url": "https://it.wikipedia.org/wiki?curid=654780", "title": "ASCI Purple", "text": "ASCI Purple \u00e8 un supercomputer installato al Lawrence Livermore National Laboratory a Livermore (California). Il sistema \u00e8 sviluppato dall'IBM in collaborazione con i Lawrence Livermore Lab. Il sistema \u00e8 stato installato nel giugno 2005 e insieme al contratto per il Blue Gene \u00e8 costato 290 milioni di dollari statunitensi. Nel novembre 2005 il computer secondo TOP500 era il terzo pi\u00f9 potente computer del pianeta.\nIl sistema \u00e8 composto da un insieme ridondante di server POWER5 in configurazione SMP collegati tramite anello. I server collegati sono 196 e racchiudono 12.544 processori POWER5 con un totale di 50 terabyte di memoria RAM e 2 petabyte di spazio su disco. Il sistema operativo utilizzato \u00e8 l'AIX di IBM e i server nel loro complesso consumano 7.5 Megawatt di corrente elettrica. In teoria la macchina \u00e8 in grado di generare 100 teraflops.\nIl sistema \u00e8 il quinto stadio dell'Advanced Simulation and Computing Program (ASC) avviato dall'United States Department of Energy e dal National Nuclear Security Administration per costruire dei simulatori in grado di rimpiazzare i test nucleari vietati dalla moratoria promulgata dal presidente degli Stati Uniti George H. W. Bush nel 1992 ed estesa da Bill Clinton nel 1993."}
{"id": "654791", "revid": "834", "url": "https://it.wikipedia.org/wiki?curid=654791", "title": "Wag", "text": ""}
{"id": "654795", "revid": "1543377", "url": "https://it.wikipedia.org/wiki?curid=654795", "title": "ASCI Blue Pacific", "text": "ASCI Blue Pacific \u00e8 un supercomputer installato presso il Lawrence Livermore National Laboratory (LLNL) a Livermore (California) nel 1998 ed \u00e8 stato sviluppato da IBM e dall'LLNL stesso ed \u00e8 diventato pienamente operativo nel maggio 1999.\nProgramma \"Accelerated Strategic Computing Initiative\".\nIl sistema appartiene alla seconda fase del Accelerated Strategic Computing Initiative (ASCI) avviato dal dipartimento per l'energia statunitense (DoE) e dal National Nuclear Security Administration (NNSA) per costruire un simulatore in grado di rimpiazzare i test nucleari dopo la moratoria stabilita dal presidente degli Stati Uniti George H. W. Bush nel 1992 ed esteso da Bill Clinton da 1993.\nCaratteristiche tecniche.\nIl sistema \u00e8 basato su server IBM RS/6000 SP in \"massively parallel processing\", per un totale di 5856 processori PowerPC 604e che gli consentono di raggiungere una potenza elaborativa (teorica) di 3,9 TeraFLOPS.\nEsempio di problema fisico simulato da Blue Pacific.\nUna delle tante simulazione che ha visto impegnato Blue Pacific agli inizi della sua \"carriera\" riguardava il moto dei fluidi. Il sistema ha calcolato come due fluidi adiacenti si mescolerebbero qualora uno dei due venisse colpito da un'onda d'urto in movimento a mach 3. Due terzi dei 5856 processori hanno lavorato al problema effettuando 308 milioni di miliardi di calcoli in 173 ore; il risultato \u00e8 stata una serie di 27000 immagini tridimensionali, che hanno occupato 3,76 terabyte di spazio su disco.\nPer confronto, un normale PC dell'epoca (basato su Pentium III a 600\u00a0MHz con 128 MB di RAM e circa 13 GB di hard disk) avrebbe impiegato oltre 16 anni per completare la simulazione, sempre che fosse stato possibile sfruttare la potenza massima di 600 megaflops teorici. Per lo spazio di archiviazione sarebbe stato necessario aggiungere un nuovo disco ogni 20 giorni.\nIl successore.\nNel 2001 sempre presso l'LLNL \u00e8 stato installato un nuovo supercomputer appartenente alla famiglia ASCI, chiamato ASCI White. Non si tratta di un vero e proprio successore in quanto Blue Pacific continua tuttora a venir utilizzato, ma ASCI White appartiene alla generazione successiva dell'iniziativa ASCI, in virt\u00f9 della propria maggiore potenza elaborativa."}
{"id": "654799", "revid": "842", "url": "https://it.wikipedia.org/wiki?curid=654799", "title": "Lawrence Livermore Laboratory", "text": ""}
{"id": "654809", "revid": "1318658", "url": "https://it.wikipedia.org/wiki?curid=654809", "title": "Territorio del Litorale", "text": "Il territorio del Litorale (, traslitterato \"Primorskij kraj\") \u00e8 una suddivisione di primo livello della Federazione Russa, appartenente al circondario federale dell'Estremo Oriente.\nStoria.\nIl territorio del Litorale venne creato il 20 ottobre del 1938, con parte del territorio della \"oblast' del Litorale\", un'unit\u00e0 amministrativa appartenente all'Impero russo che al tempo si estendeva su quasi tutta la zona dell'estremo oriente sotto il dominio imperiale comprendendo le attuali divisioni amministrative del Territorio di Chabarovsk e della oblast' di Magadan.\nGeografia fisica.\nIl territorio del Litorale si estende nell'Estremo Oriente russo al confine con la Cina (Manciuria) e per un brevissimo tratto (poco meno di 20\u00a0km) con la Corea del Nord, affacciandosi con un lungo tratto di costa, a sud e ad est, sul mare del Giappone. A nord confina invece con il territorio di Chabarovsk (unico confine interno).\nTerritorio e idrografia.\nIl territorio \u00e8 prevalentemente montuoso; l'asse orografico \u00e8 costituito dalla catena montuosa del Sichot\u0117-Alin', che occupa l'intera sezione centrale e orientale del territorio. La catena digrada piuttosto bruscamente sulla costa orientale, mentre ad ovest, lungo il confine con la Cina, e a sudovest lascia spazio ad aree pianeggianti che ospitano la maggior parte della popolazione. La linea costiera \u00e8 quasi completamente lineare, senza insenature o penisole di qualche rilievo, con l'eccezione, lungo la costa sudoccidentale, del vasto golfo di Pietro il Grande, nel quale si protende la penisola su cui sorge il capoluogo Vladivostok e la cui linea costiera, molto articolata, \u00e8 orlata da numerosissime isole.\nIl principale asse idrografico del territorio del Litorale \u00e8 il fiume Ussuri (affluente di destra dell'Amur), che drena insieme ai suoi affluenti l'intero versante centrale e occidentale della catena montuosa del Sichot\u0117-Alin'. L'Ussuri (lungo circa 900\u00a0km), insieme con i suoi affluenti (fra i maggiori sono la Arsen'evka, il Bikin e la Bol'\u0161aja Ussurka), forma un'ampia pianura alluvionale lungo il confine occidentale del Territorio. Fra gli altri fiumi di una certa rilevanza, i maggiori sono Tumannaja, che segna parte del confine meridionale, Razdol'naja e Ilistaja; i fiumi del versante rivolto al mare del Giappone, a causa della vicinanza dello spartiacque alla costa, sono per la maggior parte brevi e con corsi piuttosto ripidi, per quanto piuttosto ricchi di acque. Fra i laghi, il maggiore \u00e8 il lago Chanka (o Hanka), posto lungo il confine con la Cina e del quale appartiene alla Russia solo la parte meridionale.\nClima e vegetazione.\nIl clima del Territorio del Litorale ha marcate caratteristiche di continentalit\u00e0, con fortissime variazioni di temperatura fra le stagioni estreme. Gli inverni sono molto rigidi considerata la latitudine (tra i 42\u00b0 e i 48\u00b0 N), influenzati in maniera preponderante dalle masse d'aria portate dall'anticiclone siberiano, mentre le estati sono temperate e umide, influenzate dal meccanismo monsonico che interessa l'intera Asia orientale (tanto che la zona viene colpita occasionalmente, verso la fine dell'estate, da tifoni). La zona interna, lungo l'Ussuri, ha clima pi\u00f9 continentale con precipitazioni minori, mentre le regioni costiere hanno una maggiore marittimit\u00e0 con inverni meno rigidi ed estati fresche. Nel capoluogo Vladivostok (nel sud) le temperature oscillano tra i circa \u221213\u00a0\u00b0C di gennaio e i 20\u00a0\u00b0C di agosto (quasi ovunque il mese pi\u00f9 caldo); la citt\u00e0 di Dal'nere\u010densk, situata nella pianura del fiume Ussuri, ha un clima pi\u00f9 continentale, con inverni pi\u00f9 rigidi analoghi a quelli della Manciuria cinese, medie di gennaio che scendono a \u221220\u00a0\u00b0C e medie di luglio di 21\u00a0\u00b0C; nell'insediamento di Ternej, posto lungo la costa del mare del Giappone, si registrano temperature medie che oscillano dai \u221213\u00a0\u00b0C di gennaio ai 18\u00a0\u00b0C di agosto. Gran parte del Territorio del Litorale, a differenza delle aree siberiane, \u00e8 molto piovoso, con accumuli anche ingenti e marcata concentrazione delle piogge in estate.\nIl clima umido \u00e8 all'origine dell'esteso manto forestale che copre quasi il 90% del territorio. Dal punto di vista ecosistemico, una zona di particolare valore ecologico \u00e8 la catena dei Sichot\u0117-Alin'; situata nella zona di confine fra la foresta temperata e la taiga (foresta boreale), vede l'incontro di specie animali all'apparenza esotiche (come la tigre siberiana) con specie di origine boreale, come la renna e l'orso bruno. Questa ricchezza floro-faunistica viene protetta in alcune riserve naturali, oltre che in una riserva della biosfera creata dall'UNESCO nella zona centrale della catena. Nella pianura dell'Ussuri, dal clima meno piovoso, compare anche la steppa alberata, similmente a quanto si osserva nella confinante pianura della Manciuria.\nEconomia.\nIl sottosuolo \u00e8 ricco di giacimenti di carbone mentre la popolazione \u00e8 dedita alla pesca, all'agricoltura (con le industrie derivate) e all'industria (meccaniche, cantieristiche, petrolchimiche e metallurgiche).\nGeografia antropica.\nSuddivisioni amministrative.\n\"Rajon\".\nIl Territorio del Litorale comprende 22 \"rajon\" (fra parentesi il capoluogo; sono indicati con un asterisco i capoluoghi non dipendenti dal \"rajon\" ma posti sotto la diretta giurisdizione del Territorio. Il numero a fianco indica il riferimento nella mappa):\nCitt\u00e0.\nI centri abitati del Territorio che hanno lo \"status\" di citt\u00e0 (\"gorod\") sono 12, tutte poste sotto la diretta giurisdizione del Territorio e che pertanto costituiscono una divisione amministrativa di secondo livello:\nInsediamenti di tipo urbano.\nI centri urbani con \"status\" di insediamento di tipo urbano sono invece 30 (al 1\u00ba gennaio 2010):"}
{"id": "654812", "revid": "702184", "url": "https://it.wikipedia.org/wiki?curid=654812", "title": "Scuola storico-culturale", "text": "La scuola storico-culturale \u00e8 una corrente psicologica fondata in URSS da Lev Semyonovich Vygotskij alla fine degli anni venti e sviluppata dai suoi studenti e dai suoi seguaci, prima in Europa e poi in tutto il mondo.\nConcetti generali.\nA partire dai primi anni venti, e in stretta relazione con le trasformazioni sociali e politiche prodotte dalla rivoluzione bolscevica del 1917, si svilupp\u00f2 una prospettiva di ricerca che si proponeva di rifondare la psicologia sulla base dei principi del marxismo e del materialismo storico. Questo orientamento si caratterizzava per una scelta filosofica tesa a conoscere il mondo allo scopo di trasformarlo. In questo impianto attivo si differenziava dal positivismo, dalla fenomenologia e dal pragmatismo.\nQuesto approccio assume come principio di partenza che la psiche non sia un'entit\u00e0 ideale, ma un prodotto dell'evoluzione animale, divenuto funzionalmente sempre pi\u00f9 complesso sotto l'influenza di fattori storici, sociali e culturali. Si tratta quindi in primo luogo di una prospettiva che privilegia la dimensione storico-culturale nello studio della psiche umana. Inoltre il richiamo marxiano e leninista ad una scienza che operi attivamente e concretamente per la trasformazione della societ\u00e0 comporta che questa prospettiva sia critica verso concezioni ritenute conservatrici e reazionarie. Di conseguenza la verifica della teoria non si limita all'indagine empirica, ma cerca immediatamente una ricaduta nel campo delle relazioni sociali, nel lavoro, nella scuola. \u00c8 perci\u00f2 una psicologia che si confronta con i problemi di carattere psicologico nel loro contesto storico e sociale.\nEssa, inoltre, sottolinea la crescente importanza della psicologia nel mondo contemporaneo, in quanto scienza umana che pu\u00f2 servire da strumento di controllo dello sviluppo psichico individuale, nel momento in cui ne stabilisce i criteri normativi. La psicologia pu\u00f2 essere quindi una scienza al servizio delle classi dominanti.\nNell'ambito della prospettiva storico-culturale si possono includere gli studi e le ricerche compiuti per la fondazione di una psicologia critica, sulla base esplicita del marxismo e del materialismo dialettico. Si tratta spesso di contributi di gruppi minoritari nel quadro della psicologia del '900. Si nota infatti che la maggior parte degli psicologi che hanno adottato la prospettiva storico-culturale sono stati impegnati politicamente e hanno incontrato resistenze notevoli negli ambienti universitari tradizionali.\nFreudo-marxismo, psicologia marxista e psicologia critica.\nIl problema dei rapporti tra psicologia e marxismo si pose immediatamente dopo la rivoluzione del 1917 tra gli psicologi sovietici. Analizzando le teorie psicologiche contemporanee se ne cerc\u00f2 l'accordo con i principi del materialismo storico e del materialismo dialettico. Tra le teorie psicologiche, quella che incontr\u00f2 maggiore attenzione fu la psicoanalisi. Il dibattito sulle caratteristiche ideologiche della psicoanalisi e la loro adeguatezza ad una concezione marxista dell'uomo e della societ\u00e0 continu\u00f2 nella seconda met\u00e0 del Novecento, portando gradatamente alla scomparsa del movimento psicoanalitico russo dei primi anni '30.\nFreudo-marxismo: Reich e la psicoanalisi.\nNel suo saggio su materialismo dialettico e psicoanalisi, Wilhelm Reich sosteneva che la psicoanalisi non rappresentava una visione del mondo, una filosofia, ma uno specifico metodo di studio e terapia dei processi psichici. Mentre il marxismo si occupava dei fenomeni sociali e collettivi, movimenti di massa ecc., la psicoanalisi si interessava dei fenomeni psichici dell'uomo singolo, seppure immerso in una rete di rapporti e relazioni sociali. Questa stessa struttura sociale determina l'organizzazione della vita psichica individuale: al variare delle strutture sociali, variano i condizionamenti cui \u00e8 sottoposto lo sviluppo psichico.\nIl Super-io non \u00e8 per Reich un'entit\u00e0 astratta della psiche, ma il complesso dei valori e delle norme che la famiglia trasmette al proprio figlio e che, a sua volta, essa ha ricevuto dallo specifico contesto socio-culturale in cui vive. Il contributo della psicoanalisi al marxismo consiste dunque, nella descrizione dei processi attraverso i quali una determinata societ\u00e0 condiziona un determinato individuo. L'aspetto fondamentale sottolineato da Reich nella sua analisi \u00e8 la tesi secondo la quale la societ\u00e0 borghese non solo condiziona genericamente la psiche, ma reprime specificamente la pulsione sessuale. Tema centrale della sua teoria divent\u00f2 la formazione del carattere, da lui vista come la progressiva costruzione di una corazza, una sorta di gabbia entro la quale \u00e8 compressa l'energia sessuale. La sessualit\u00e0, impedita nelle sue libere manifestazioni, produce comportamento nevrotico o genera malattie psicosomatiche. Reich proponeva un progetto rivoluzionario di educazione psicologica, centrata sulla sessualit\u00e0 vissuta liberamente, senza le costrizioni della societ\u00e0.\nLa scuola di Francoforte.\nNegli stessi anni, in Germania si realizzava un altro importante progetto di integrazione tra la psicoanalisi e il marxismo presso l'Istituto di Ricerche Sociali di Francoforte. Le indagini svolte da questa scuola si concentrarono in partenza sui processi e sulle strutture sociali che mediavano la trasmissione dei valori e delle regole di una determinata societ\u00e0.\nTeoria critica fu chiamata l'impostazione della scuola di Francoforte, per la quale l'indagine conoscitiva sulla societ\u00e0 contemporanea deve unirsi ad un progetto di trasformazione sociale e civile. Oggetto principale d'indagine fu la famiglia, in quanto cardine di questa trasformazione del sociale nell'individuale. Dopo l'emigrazione negli Stati Uniti, a causa dell'avvento del nazismo, i membri della scuola di Francoforte hanno continuato le loro ricerche sulla problematica precedente, ma attenuando gli aspetti marxisti e rivoluzionari. Si approdava cos\u00ec ad una concezione utopistica di una societ\u00e0 nuova, che avrebbe dovuto fondarsi sull'amore e non sull'aggressivit\u00e0, sulla liberazione della libido contro la repressione che su di essa esercita la societ\u00e0; per un uomo libero e creativo contro un uomo ridotto a produttore-consumatore nell'ingranaggio della societ\u00e0 industriale.\nHenri Wallon.\nL'incontro tra psicologia e marxismo non fu altrettanto articolato e profondo negli altri paesi europei occidentali quanto in Austria e in Germania tra le due guerre mondiali. Tuttavia il contributo francese si presenta ricco di spunti originali, pi\u00f9 sul piano ideologico-politico che su quello strettamente conoscitivo.\nUn esempio di integrazione tra psicologia e marxismo \u00e8 rappresentato dall'opera del francese Wallon. Nelle sue opere di psicologia dello sviluppo, egli sostiene una concezione dialettica della psiche, per la quale la psiche umana \u00e8 il prodotto di un'interazione dinamica tra fattori biologici e sociali durante lo sviluppo infantile. Alla finezza delle analisi dello sviluppo dei processi psichici pi\u00f9 complessi, in Wallon non si accompagna un esame altrettanto profondo dei fondamenti teorici della nuova psicologia marxista quale si trova in Lev Vygotskij; la psicologia marxista di Wallon si muove nella scia della psicologia pavloviana.\nLa psicologia critica.\nNegli anni della contestazione studentesca sorse in Germania un movimento di ricerca teorica e sperimentale, noto come Psicologia Critica. Alla conferenza degli psicologi critici e di opposizione, conclusero che la psicologia era una scienza al servizio del capitale e che doveva dunque essere liquidata. Reich, il freudo-marxismo e la scuola di Francoforte furono ampiamente citati in questa ottica estremista.\nIn polemica con questo settarismo di scuola sorsero altri gruppi critici. Tra le tematiche affrontate dal movimento della psicologia critica un particolare rilievo hanno avuto le analisi storico-critiche dello sfondo ideologico delle prospettive psicologiche del XX secolo.\nUn altro contributo interessante \u00e8 stato dato nello studio della sensazione e della percezione. Questi psicologi rilevano che la sensazione era stata considerata tradizionalmente come una funzione psichica inferiore, comune agli animali e all'uomo, studiabile in laboratorio. Ora invece si mette in evidenza la centralit\u00e0 che ha la sensazione nell'interazione tra l'uomo e l'ambiente esterno che non \u00e8 fatto di oggetti neutri, ma di oggetti che hanno un'importanza vitale nel contesto della vita quotidiana. \u00c8 importante notare che gli esponenti della psicologia critica si sono riferiti alla teoria storico-culturale sovietica e hanno cercato non solo di contestare la psicologia accademica, ma anche di dare esempi concreti di che cosa intendevano per una nuova psicologia; oltre all'area della sensazione e della percezione, sono stati studiati i processi delle emozioni e motivazioni, le relazioni sociali e la psicologia del lavoro.\nLa scuola storico-culturale da Lev Vygotskij agli anni '60.\nLa teoria di Lev Vygotskij.\nLa teoria di Lev Vygotskij, elaborata tra la fine degli anni '20 e i primi anni '30, ha avuto scarsa diffusione in quel periodo, ma ha incontrato in Occidente un crescente interesse solo dopo gli anni '60 e ha visto un'esplosione di ricerche e di studi negli anni '80. Ad ostacolare la conoscenza della teoria di Vygotskij \u00e8 stata soprattutto la non disponibilit\u00e0 delle sue opere, alcune delle quali sono rimaste inedite fino agli anni '80. La sua opera contiene una variet\u00e0 insospettata di contributi nei campi pi\u00f9 diversi: dall'estetica alla linguistica, dalla psicologia alla pedagogia, dalla psicopatologia alla neuropsicologia. Alla luce di questa nuova ed arricchita rivisitazione di tutta la sua opera, Vygotskij non \u00e8 pi\u00f9 visto come un pensatore geniale, pieno di intuizioni non concretizzate a causa della sua morte precoce, \u00e8 invece uno psicologo e un intellettuale che elabor\u00f2 le sue teorie, avvi\u00f2 una nuova scuola di psicologia e pot\u00e9 compiere ricerche e pubblicare una quantit\u00e0 incredibile di articoli e libri. Sebbene la scuola storico-culturale abbia avuto senz'altro il proprio fondamento teorico in Vygotskij, essa non pu\u00f2 essere semplicemente ridotta alle sue tesi e ricerche empiriche, ma appare invece, come un insieme variegato di contributi.\nIl manifesto.\nIl manifesto della scuola storico-culturale fu esposto nel saggio \"La coscienza come problema della psicologia del comportamento\", il quale si basava sulla prima conferenza che Vygotskij tenne all'Istituto di psicologia di Mosca. Il testo della conferenza conteneva gli elementi essenziali della scuola storico-culturale. Si partiva dalla considerazione che le teorie riflessologiche russe, che consideravano la psiche come un sistema di riflessi, si erano occupate esclusivamente dei processi psichici elementari (es. i riflessi condizionati) escludendo lo studio dei processi psichici superiori, che avrebbe richiesto il riferimento all'esperienza soggettiva e all'introspezione. Per Vygotskij questa posizione comportava la rinuncia all'indagine sulla specificit\u00e0 dei processi psichici umani, che si differenziano da quelli degli animali proprio per la presenza della coscienza. Egli riteneva che il rinunciare ad un'indagine oggettiva della coscienza corrispondesse ad una posizione idealistica e dualistica: da una parte i processi psichici elementari, dall'altra i processi psichici superiori e la coscienza, come un mondo psichico inaccessibile e irriducibile. Occorreva invece individuare delle procedure oggettive di ricerca sui processi psichici coscienti. Lo studio sperimentale delle risposte verbali dei soggetti poteva costituire una chiave d'accesso alla loro coscienza. Nella dimensione cosciente della psiche umana, afferma Vygotskij, vi sono componenti assenti nel mondo psichico animale: l'esperienza storica per la quale tutta la nostra vita, il lavoro, il comportamento sono fondati sulla larghissima utilizzazione dell'esperienza delle generazioni precedenti; l'esperienza sociale per la quale io non dispongo soltanto delle connessioni formatesi nella mia esperienza personale tra i riflessi incondizionati e i singoli elementi dell'ambiente, ma anche di un gran numero di connessioni che sono state fissate nell'esperienza degli altri uomini; infine l'esperienza duplicata, illustrata nel passo di Marx e per la quale il lavoro ripete nei movimenti delle mani e delle trasformazioni del materiale ci\u00f2 che prima \u00e8 stato fatto nella rappresentazione mentale del lavoratore, quasi con i modelli di questi stessi movimenti e di questo stesso materiale; questa esperienza duplicata che permette all'uomo di sviluppare forme di adattamento attivo, manca all'animale.\nLe funzioni psichiche superiori.\nNel 1931 Vygotskij termin\u00f2 la monografia sulla \"Storia dello sviluppo delle funzioni psichiche superiori\", che rappresenta l'esposizione pi\u00f9 completa della teoria storico-culturale. Su di lui influirono notevolmente varie teorie contemporanee. Per Vygotskij fra gli animali e l'uomo c'\u00e8 un salto qualitativo caratterizzato dallo sviluppo di processi psichici superiori dipendenti dal contesto storico-sociale in cui cresce un bambino; questi processi psichici superiori conservano la stessa natura biologica dei processi psichici inferiori, ma rappresentano una nuova organizzazione funzionale di questi ultimi, generatasi sotto l'influsso dei fattori sociali e culturali. Sia le funzioni psichiche inferiori che quelle superiori sono processi materiali svolti nel cervello, con la differenza che i processi psichici superiori si sviluppano in relazione all'ambiente sociale e culturale.\nNella conferenza sulla coscienza, Vygotskij accetta l'ipotesi che la struttura fondamentale dei processi psichici sia che una reazione \u00e8 prodotta in relazione ad uno stimolo e questa sequenza \u00e8 per l'appunto alla base dei processi psichici elementari. Nei processi psichici superiori, nella sequenza si inserisce un nuovo elemento, quello che l'autore chiama \"priem\" (strumento, metodo) o stimolo-mezzo. \u00c8 l'introduzione di questo stimolo-mezzo a costituire il salto dialettico che modifica qualitativamente il rapporto tra stimolo e reazione.\nTra gli esempi c'\u00e8 quello dell'asino di Buridano: di fronte a due sacchi uguali pieni di fieno, uno a sinistra e l'altro a destra, l'asino non sa scegliere, bench\u00e9 affamato, e muore di inedia. I due stimoli equivalenti, i sacchi, producono due reazioni uguali ma di direzione contraria e il comportamento dell'animale viene inibito. Un uomo invece, potrebbe lanciare una monetina per scegliere uno dei due stimoli, creando cos\u00ec di sua iniziativa uno stimolo di cui si avvale, per cui esso \u00e8 un mezzo, uno strumento, per instaurare un nuovo rapporto stimolo-risposta e consentire lo svolgimento del comportamento in una direzione diversa.\nQuindi, la presenza di stimoli creati accanto a quelli dati \u00e8 la caratteristica distintiva della psicologia dell'uomo. Tuttavia per Vygotskij il comportamento umano \u00e8 quasi esclusivamente guidato da stimoli-mezzo, che non sono solo strumenti esterni, ma strumenti acquisiti dall'ambiente sociale e interiorizzati, stimoli-mezzi interni denominati propriamente segni; ogni stimolo condizionato creato dall'uomo e assunto come mezzo per dirigere il proprio o l'altrui comportamento \u00e8 un segno. La differenza tra vita psichica dell'animale e quella dell'uomo sta nel fatto che il cervello umano \u00e8 il cervello di un essere sociale e l'introduzione degli stimoli-mezzo nelle funzioni psichiche comporta una modificazione funzionale del cervello stesso.\nQuesti segni non sono creati soltanto dalla singola persona, ma sono acquisiti nella storia psicologica individuale attraverso l'ambiente sociale (la famiglia, scuola..). L'esempio pi\u00f9 chiaro \u00e8 la scrittura, cio\u00e8 un sistema di segni che l'individuo acquisisce ad una certa et\u00e0 se vive in un ambiente sociale in cui la scrittura \u00e8 conosciuta. Il linguaggio verbale stesso \u00e8 uno stimolo-mezzo se lo si interpreta come una forma di comunicazione, basata anche su capacit\u00e0 genetiche della mente umana, ma allo stesso tempo necessariamente sviluppatasi grazie all'acquisizione di una lingua che proviene dall'ambiente familiare e sociale in cui il bambino cresce.\nLo stimolo-mezzo.\nUn processo fondamentale illustrato da Vygotskij \u00e8 l'interiorizzazione degli stimoli-mezzo o segni. Il linguaggio, che all'inizio nel rapporto madre-bambino \u00e8 una forma di comunicazione interpersonale esterna, diventa negli anni una forma di comunicazione interna che l'individuo usa come mezzo per svolgere le proprie funzioni psichiche superiori. I contenuti di pensiero di un adulto sono stati acquisiti ed elaborati come strumenti esterni, divenuti nel tempo strumenti interni. Lo sviluppo psichico ontogenetico \u00e8 quindi uno sviluppo culturale, in quanto fondato essenzialmente sul processo di interiorizzazione dei mezzi forniti dall'ambiente socio-culturale. Vygotskij definisce questo processo come la \"legge genetica generale dello sviluppo culturale\", per la quale le funzioni psichiche sviluppatesi nelle relazioni sociali, funzioni interpsichiche, divengono successivamente interne all'individuo, funzioni intrapsichiche. L'interesse di Vygotskij per i problemi della scuola investe tutta la sua produzione, dagli studi dei primi anni '20 sull'istruzione dei bambini handicappati fino ai lavori degli anni '30 sui processi cognitivi dei bambini normali e con ritardo mentale in relazione al contesto scolastico. Questa attivit\u00e0 si inserisce nell'ambito della attiva partecipazione di Vygotskij alla pedologia e oltre che insegnare questa disciplina in vari istituti di Mosca, scrisse numerose opere pedologiche.\nLa pedologia.\nLa Pedologia, dapprima intesa come lo studio interdisciplinare del bambino, con contributi della biologia, pediatria, psicologia, pedagogia etc., divenne in seguito a continue discussioni ideologiche una disciplina che concentrava le proprie analisi sull'ambiente sociale in cui si sviluppa il bambino. Vygotskij caratterizz\u00f2 la propria posizione concependo la pedologia non tanto come un approccio interdisciplinare allo studio del bambino, ma piuttosto come la ricerca di una teoria unificata dello sviluppo psichico del bambino, fondata sul principio della riorganizzazione delle funzioni psichiche sotto l'influenza dei fattori sociali e culturali.\nNel 1936 il Comitato centrale del Partito comunista approv\u00f2 la risoluzione con la quale si condannava la pedologia. La fine del movimento pedologico comport\u00f2 un ridimensionamento di tutta la produzione e dell'attivit\u00e0 in campo psicologico, le opere di Vygotskij furono bandite e divennero disponibili solo vent'anni dopo.\nPensiero e linguaggio.\nPoco prima di morire Vygotskij termin\u00f2 di scrivere l'ultimo capitolo del libro ritenuto il suo capolavoro, \"Pensiero e linguaggio\". Questo libro \u00e8 il risultato dell'assemblaggio di materiale diverso; le parti teoricamente pi\u00f9 importanti e che ancora oggi costituiscono un riferimento concettuale per la ricerca contemporanea riguardano il rapporto tra pensiero e linguaggio, la relazione tra linguaggio esterno e linguaggio interno, la relazione tra senso e significato. Secondo lui, preliminare ad ogni indagine sul rapporto tra pensiero e linguaggio, come ad ogni indagine psicologica, \u00e8 la scelta del tipo di analisi. Egli respinge l'analisi che scomponeva gli insiemi psicologici complessi in elementi, perch\u00e9 applicando questa analisi si perdono, per Vygotskij, le propriet\u00e0 dell'insieme non corrispondenti alle propriet\u00e0 dei singoli elementi. Vygotskij sostiene invece un'analisi basata sulla scomposizione di un insieme unitario di base in unit\u00e0 componenti. Per Unit\u00e0 Componenti intende degli elementi che continuano a conservare le medesime propriet\u00e0 dell'insieme. Ad es. nell'incontro tra pensiero e linguaggio, per cui un contenuto di pensiero \u00e8 espresso attraverso una parola, l'unit\u00e0 componente che conserva le propriet\u00e0 dell'insieme rappresentato dal pensiero verbale \u00e8 individuata da Vygotskij nel significato.\nLa parola ha un aspetto esterno, quello sonoro, e un aspetto interno, il suo significato, che conduce al contenuto di pensiero che la parola esprime. Il linguaggio \u00e8 una forma di relazione sociale proprio perch\u00e9 le parole esprimono significati intelligibili per il pensiero di coloro che comunicano. La capacit\u00e0 di pensare, il pensiero come funzione della mente, segue uno sviluppo diverso, \u00e8 indipendente. Nel bambino, ad un certo punto dello sviluppo, queste due funzioni si intersecano dando luogo ad una funzione, il pensiero verbale, nel quale un pensiero specifico prodotto dal pensiero \u00e8 espresso dal linguaggio sotto forma di una parola che di quel pensiero specifico trasmette il significato.\nLo sviluppo del pensiero verbale presenta varie tappe, descritte da Jean Piaget, per il quale il linguaggio in et\u00e0 prescolare \u00e8 un linguaggio egocentrico, manca ancora il pensiero verbale interno. Il linguaggio egocentrico, tappa precedente del linguaggio interno, ha origine dall'incontro tra il pensiero del bambino, un pensiero di tipo autistico che riflette il mondo psichico infantile, e il linguaggio emesso per s\u00e9 dal bambino stesso. Per Vygotskij, al contrario, il linguaggio ha immediatamente una funzione sociale, interpersonale; in seguito esso diviene strumento di pensiero nella forma silente del linguaggio interno. Nello sviluppo del pensiero verbale si realizza di nuovo il processo gi\u00e0 descritto per cui una funzione, il linguaggio sociale, acquisita nella relazione interpsichica, diviene una funzione intrapsichica, linguaggio interno.\nUna delle analisi pi\u00f9 fini del libro di Vygotskij \u00e8 quella della differenza tra linguaggio esterno e linguaggio interno. Il Linguaggio Interno risulta sostanzialmente diverso dal linguaggio esterno per le sue caratteristiche sintattiche, essendo un linguaggio per s\u00e9, esso \u00e8 abbreviato, frammentato. Un'altra distinzione che caratterizza il linguaggio interno \u00e8 quella tra Senso e Significato di una parola. Il confine tra senso e significato \u00e8 sfumato, ma si pu\u00f2 dire che il significato di una parola \u00e8 ci\u00f2 che \u00e8 condiviso dalla maggioranza dei parlanti, ci\u00f2 che una parola significa attenendoci alla definizione data dal vocabolario. Il senso \u00e8 invece il significato che la parola ha per il parlante, un significato che \u00e8 noto a lui solo. Nel linguaggio interno il senso prevale sul significato; nel linguaggio esterno invece domina il significato, e ci\u00f2 \u00e8 indispensabile affinch\u00e9 abbia luogo una comunicazione. Dalla parola e dai significati condivisi ai significati personali e ai sensi della parola; dal linguaggio al pensiero: il comportamento esterno dipende dunque dal mondo psichico interno. Tuttavia, dietro al piano del pensiero vi \u00e8, per Vygotskij, il mondo degli affetti, delle emozioni e delle motivazioni. Nell'analisi dei piani interni del pensiero verbale, il pensiero stesso nasce non da un altro pensiero, ma dalla sfera motivazionale della nostra coscienza, che abbraccia i nostri impulsi e le nostre motivazioni, i nostri affetti e le nostre emozioni. Dietro al pensiero vi \u00e8 una tendenza affettiva e volitiva; una comprensione reale e completa del pensiero altrui \u00e8 possibile soltanto quando scopriamo il suo retroscena reale, affettivo-volitivo.\nGli ultimi anni di Vygotskij.\nNell'arco dei dieci anni precedenti la sua morte, Vygotskij produsse una notevole quantit\u00e0 di articoli in campi diversi, spinto sempre pi\u00f9 dall'esigenza di fondare una teoria unitaria dello sviluppo psichico in cui i vari piani del mondo psichico fossero integrati tra di loro. La conoscenza diretta di aree diverse avrebbe potuto permettere a Vygotskij di realizzare una nuova sintesi teorica, supportata da una sperimentazione originale che aveva cominciato ad avviare insieme ai suoi collaboratori. La sua morte precoce, gli eventi ideologici e politici della met\u00e0 degli anni '30 e le prime scissioni interne al gruppo vygotskijano bloccarono il processo di ricerca teorica e sperimentale che egli aveva delineato.\nLa teoria storico-culturale negli anni '60.\nNegli anni sessanta in Unione Sovietica si diffuse l'espressione \"scuola storico-culturale\" per indicare il gruppo di psicologi che si rifacevano alla teoria sviluppata da Vygotskij sullo sviluppo psichico infantile e ne continuavano l'elaborazione, interrotta alla met\u00e0 degli anni '30. Quando si parla di teoria storico-culturale si intendeva semplicemente l'approccio seguito da Vygotskij e Lurija nell'unica opera sistematica di psicologia: \"Studi di Storia del Comportamento\" del 1930. Come hanno dimostrato studi recenti, negli anni '20 e '30 non si pu\u00f2 parlare propriamente di scuola storico-culturale, piuttosto si form\u00f2 in questo periodo un gruppo di psicologi che si distacc\u00f2 da Vygotskij. Un gruppo pi\u00f9 fedele, pi\u00f9 propriamente vygotskijano, fu rappresentato invece dai suoi collaboratori nelle istituzioni pedologiche e nell'istituto di difettologia. In conclusione, una vera e propria scuola storico-culturale ispirata alla teoria di Vygotskij si form\u00f2 solo negli anni '60 e alla fine degli anni '70 divenne chiaro che questa scuola aveva il proprio nucleo centrale nella Teoria Dell'Attivit\u00e0 elaborata da Aleksej Nikolaevi\u010d Leont'ev e da altri psicologi sovietici, tra cui Sergej Leonidovi\u010d Rubin\u0161tejn. A questo punto la teoria dell'attivit\u00e0 va considerata come un orientamento autonomo sviluppatosi comunque da una premessa fondamentale fornita dalla teoria vygotskijana.\nLa teoria dell'attivit\u00e0.\n. Questa teoria, sviluppatasi nell'ambito del contesto vygotskijano, se ne era presto distaccata per vari aspetti essenziali. Nel 1931-32 un gruppo di allievi e collaboratori di Vygotskij si trasfer\u00ec in Ucraina a causa delle condizioni difficili che si stavano creando a Mosca. A Vygotskij essi rimproveravano di aver inquadrato lo sviluppo delle funzioni psichiche superiori in una prospettiva eccessivamente culturale. Egli non avrebbe tenuto conto che le funzioni psichiche elementari o superiori che siano, si sviluppano nel rapporto concreto che il bambino ha con la realt\u00e0 esterna. Infatti il bambino \u00e8 geneticamente programmato per interagire con l'ambiente esterno nel suo complesso e con gli altri individui, attraverso l'esplorazione motoria, la comunicazione non verbale e verbale, le espressioni delle emozioni, il progressivo inserimento in una dinamica di gruppo, ecc. Lungo questo processo di attivit\u00e0 pratica si sviluppano le funzioni psichiche. \nIn questa visione, l'errore fondamentale di Vygotskij \u00e8 che egli interpretava in modo troppo idealistico la concezione marxista della determinazione storico-sociale della mente umana. Egli pensava che la sorgente dello sviluppo mentale fosse l'interazione della mente del soggetto con la realt\u00e0 culturale e ideale, piuttosto che il suo rapporto effettivo con la realt\u00e0. \nUna critica analoga fu avanzata tra gli anni '30 e '40 da Sergei Rubinstein (1889-1960), il quale svolge una lettura psicologica dei \"Manoscritti economico-filosofici\" di Karl Marx, individuandovi alcuni concetti chiave, come quelli di attivit\u00e0 e coscienza. Rubinstein insiste sul fatto che i processi psichici umani si sviluppano in un rapporto concreto con la realt\u00e0 esterna mediata dalle relazioni sociali e non tanto in un rapporto semiotico, quale avrebbe descritto Vygotskij.\nIl concetto di attivit\u00e0.\nIl concetto di attivit\u00e0 \u00e8 fondamentale nella teoria elaborata da Leont'ev, che aveva aderito nella seconda met\u00e0 degli anni '20 all'impostazione teorica e metodologica di Vygotskij. Aleksej Nikolaevi\u010d Leont'ev delinea una sintesi generale delle propriet\u00e0 delle funzioni psichiche lungo la scala filogenetica, mettendo in evidenza il salto delle leggi dell'evoluzione biologica che regolano lo sviluppo psichico degli animali alle leggi dello sviluppo storico-sociale su cui si fonda lo sviluppo della psiche umana. A determinare questo passaggio fondamentale sono le nuove forme di attivit\u00e0 connesse alle condizioni che si realizzano nel lavoro, attivit\u00e0 specificamente umana. Nel lavoro sono fondamentali sia l'uso degli strumenti (teoria vygotskijana sul ruolo dello strumento esterno e interno), che i rapporti interpersonali. Nell'ambito dell'analisi dell'attivit\u00e0 lavorativa, Leont'ev sottolinea la fondamentale distinzione tra attivit\u00e0 ed azione nel comportamento umano.\nNegli animali un'attivit\u00e0 \u00e8 un insieme di azioni strettamente finalizzate alla soddisfazione della motivazione, e la motivazione e l'oggetto dell'attivit\u00e0 sono direttamente connessi. Nel caso dell'attivit\u00e0 umana, invece, si ha un cambiamento nella struttura interna dell'attivit\u00e0. I singoli membri di un gruppo sociale svolgono ciascuno una determinata azione, la quale non comporta il raggiungimento diretto dell'oggetto e la soddisfazione del bisogno. L'azione inoltre pu\u00f2 essere svolta con operazioni diverse, alternative. Mentre l'attivit\u00e0 complessiva \u00e8 spinta da una motivazione, la singola azione si pone uno scopo specifico apparentemente indipendente. Le varie azioni sono distribuite, secondo modelli culturali, tra i vari membri che nel loro insieme arrivano a soddisfare la motivazione dell'attivit\u00e0 complessiva. Nel comportamento umano, dunque, l'azione individuale non \u00e8 collegata alla motivazione in modo diretto; essa acquista il suo significato motivazionale solo se riferita al complesso delle altre azioni svolte dagli altri membri del gruppo. Leont'ev distingue il Senso soggettivo o personale che un individuo ha delle proprie azioni dal Significato che esse acquistano nell'attivit\u00e0 collettiva. Senso e significato dell'azione coincidono sempre di meno con lo sviluppo della societ\u00e0 e la divisione del lavoro. La coscienza per Leont'ev, come per Vygotskij, non \u00e8 concepita come una dimensione che si sovrappone dall'alto alle funzioni psichiche, ma \u00e8 il risultato della interiorizzazione dei processi intervenuti nello svolgimento delle attivit\u00e0. Nella storia della coscienza, dapprima \u00e8 il rispecchiamento psichico di ci\u00f2 che l'uomo fa in interazione con la realt\u00e0 esterna: essa corrisponde allora alle immagini che incorporano gli oggetti e gli scopi delle azioni. Successivamente si amplia e diviene consapevolezza di questa stessa realt\u00e0 interna. In una tappa pi\u00f9 tarda, oggetto della coscienza diviene anche l'attivit\u00e0; divengono coscienti le azioni degli altri ed attraverso esse le azioni proprie del soggetto. \nLa teoria di Leont'ev, illustrata nelle opere degli anni '40, fu criticata da Rubinstein perch\u00e9 conservava una concezione del soggetto ancora troppo astratta. Il problema principale di tutta questa discussione sul concetto di attivit\u00e0 \u00e8 stato che essa si \u00e8 svolta pi\u00f9 a livello teorico che empirico, senza che le varie precisazioni di tale concetto fossero illustrate con dati sperimentali."}
{"id": "654822", "revid": "287204", "url": "https://it.wikipedia.org/wiki?curid=654822", "title": "Pastorale americana", "text": "Pastorale americana (\"American Pastoral\") \u00e8 un romanzo scritto nel 1997 da Philip Roth. In esso si racconta la vita del suo personaggio principale, Seymour Levov (\"lo svedese\", o \"the Swede\"), e in particolare come le sue grandi doti personali e i suoi enormi sforzi non siano sufficienti a evitare un disastro familiare. Con questo libro Roth vinse il Premio Pulitzer per la narrativa del 1998.\nLa cornice di \"Pastorale americana\" \u00e8 il 45\u00b0 ritrovo degli allievi di una scuola superiore cui partecipa Nathan Zuckerman, un personaggio che compare quale \"alter ego\" dell'autore in diversi romanzi di Roth.\nTrama.\nCornice.\nAl ritrovo degli ex-alunni della sua scuola, Zuckerman incontra il suo vecchio amico Jerry Levov, che gli racconta brevemente i tragici eventi della vita di suo fratello maggiore Seymour, che il giovane Nathan aveva idolatrato per via delle sue doti sportive. Nel resto del romanzo Zuckerman ricostruisce una biografia immaginaria dello \"svedese\", basandosi sui suoi ricordi di due brevi incontri avuti con lui negli ultimi anni, sul racconto di Jerry e su alcuni ritagli di giornale.\nNei due incontri Seymour appare felice e fin troppo soddisfatto della sua vita e dei tre figli avuti dalla seconda moglie, ma evita di parlare del suo primo matrimonio se non facendo qualche riferimento agli shock che avevano colpito la sua famiglia; la conversazione con Jerry rivela che questi shock riguardano soprattutto Merry, la figlia nata dal primo matrimonio dello \"svedese\".\nLa ricostruzione immaginaria della vita di Seymour si limita a questo primo matrimonio e termina nel 1974.\nLa vita dello \"svedese\".\nSeymour Levov nasce e cresce a Newark, in New Jersey. Suo padre \u00e8 di origini ebraiche e possiede una piccola fabbrica di guanti in rapida espansione, la \"Newark Maid\". Seymour viene presto soprannominato \"lo svedese\" per via della sua capigliatura bionda, dei suoi occhi blu e del suo bell'aspetto nordico; eccelle in tre sport (baseball, basket e football), cosa che lo rende una sorta di eroe nella scuola che frequenta. Pi\u00f9 tardi egli sostituisce il padre alla guida della \"Newark Maid\" e sposa Dawn Dwyer, una cattolica di origini irlandesi, ex \"Miss New Jersey\".\nLa vita dello \"svedese\" \u00e8 apparentemente perfetta, con una famiglia armoniosa, affari soddisfacenti e una bella casa immersa nella natura delle zone rurali del New Jersey. Il principale problema sembra essere il fatto che Merry (unica figlia di Seymour) balbetta. Ma, mentre infuria la Guerra del Vietnam ed i disordini razziali degli anni sessanta distruggono il centro di Newark, Merry, ormai sedicenne, diventa sempre pi\u00f9 ribelle e politicizzata e si unisce all'organizzazione politica di estrema sinistra dei Weathermen. La \"vita pastorale\" di Levov viene distrutta quando Merry compie un attentato dinamitardo contro un ufficio postale, uccidendo una persona e dandosi poi alla fuga.\nNei successivi 5 anni Levov cerca in tutti i modi di tenere assieme quel che resta della propria famiglia e persino di riportare Merry a casa. Ma nell'ultima giornata descritta nel romanzo queste illusioni si dissipano definitivamente e le vite personali dei protagonisti vanno completamente in pezzi, mentre sullo sfondo le udienze dello scandalo Watergate scuotono gli Stati Uniti.\nTrilogia di Zuckerman.\n\"Ho sposato un comunista\" (1998) e \"La macchia umana\" (2000) sono gli altri due romanzi di Roth che compongono la cosiddetta seconda trilogia in cui compare Nathan Zuckerman.\nAdattamento cinematografico.\nDal romanzo \u00e8 stato tratto un film del 2016 diretto e interpretato da Ewan McGregor, che riveste il ruolo dello \"svedese\"."}
{"id": "654823", "revid": "1993636", "url": "https://it.wikipedia.org/wiki?curid=654823", "title": "U\u017eice", "text": "U\u017eice (in serbo \u0423\u0436\u0438\u0446\u0435, \"U\u017eice\"; in passato \u0422\u0438\u0442\u043e\u0432\u043e \u0423\u0436\u0438\u0446\u0435, Titovo U\u017eice) \u00e8 una citt\u00e0 della Serbia Centrale con una popolazione di circa 78.018 abitanti.\nLa citt\u00e0 \u00e8 il centro amministrativo del distretto di Zlatibor e sorge sulle rive del fiume \u0110etinja.\nStoria.\nLe origini.\nLa regione di U\u017eice venne colonizzata dagli Illiri, in particolare le trib\u00f9 Parthini e Autariatae, le cui tombe sono state ritrovate nell'area attorno alla citt\u00e0. Nei secoli successivi, la regione venne conquistata dai Romani e annessa all'Impero, divenendo parte della provincia della Dalmazia.\nIl Medioevo e la conquista ottomana.\nIl Medioevo vide l'arrivo delle prime trib\u00f9 slave, a cui seguirono i Serbi provenienti dalla Serbia bianca.\nAttorno all'1180, il \"Veliki \u017dupan\" (gran suppano) Stefano Nemanja annesse U\u017eice allo Stato di Ra\u0161ka (\"Rascia\"), che in precedenza era sotto il controllo dello \"\u017dupan\" Stracimir. Quando il re di Serbia Dragutin abdic\u00f2 in favore del fratello Milutin, egli trattenne il controllo dell'area di U\u017eice e ottenne il territorio della Ma\u010dva dal re ungherese, grazie a legami di tipo dinastico, nella quale form\u00f2 il Regno della Sirmia (o Sirmio, in serbo \"Srem\"). Alla morte di Dragutin, le sue terre vennero annesse al Regno di Serbia. Dopo la morte dello \"tsar\" Stefano Du\u0161an, U\u017eice pass\u00f2 sotto il controllo di Vojislav Vojinovi\u0107, che venne spodestato con la forza da Nikola Altomanovi\u0107. Il \"knez\" (principe) Lazar di Serbia e Tvrtko I di Bosnia sconfissero Nikola Altomanovi\u0107, dividendosi la regione. In seguito, la citt\u00e0 di U\u017eice venne posta sotto l'autorit\u00e0 unica del \"knez\" Lazar.\nU\u017eice divenne parte dell'Impero Ottomano nel 1463, inserita all'interno del Pascialato di Belgrado fino al 1807, quando venne liberata dall'esercito serbo durante la Prima rivolta serba.\nLa citt\u00e0 divenne la sede amministrativa ed economica della regione e del distretto, con la presenza di numerosi commercianti e artigiani. Solo verso la fine del XIX secolo inizi\u00f2 una fase di sviluppo industriale per la citt\u00e0: una piccola fabbrica di coperte e tessuti inizi\u00f2 la produzione nel 1868, mentre una pelletteria venne fondata nel 1880. U\u017eice divenne la prima citt\u00e0 della Serbia dotata di una centrale idroelettrica, costruita sul fiume \u0110etinja nel 1900.\nLa Repubblica di U\u017eice.\nNel 1941 U\u017eice venne liberata dall'occupazione nazista dai Partigiani jugoslavi, che scelsero la citt\u00e0 come capitale della Repubblica di U\u017eice. La Repubblica divenne un piccolo Stato militare partigiano costituitosi nelle terre liberate nell'autunno del 1941 nella parte occidentale della Serbia, che era divenuta uno Stato fantoccio governata dal generale Milan Nedi\u0107.\nLa Repubblica di U\u017eice si estendeva in parte della Serbia occidentale e contava su una popolazione che superava le 300.000 persone. Era compresa tra la linea fra le citt\u00e0 di Valjevo e Bajina Ba\u0161ta a nord, il fiume Drina a ovest, la Zapadna Morava a est e il Sangiaccato a sud.\nIn questo periodo le fabbriche e le botteghe artigiane lavoravano soprattutto per soddisfare le esigenze militari. La ferrovia e le infrastrutture stradali erano funzionanti, mentre continuavano ad essere stampati giornali e libri.\nNel novembre 1941, la Wehrmacht rioccup\u00f2 il territorio attorno alla citt\u00e0 e gran parte dei partigiani furono costretti a fuggire verso la Bosnia ed Erzegovina, il Sangiaccato e il Montenegro.\nNella Jugoslavia socialista.\nAll'interno della Repubblica Federale Socialista di Jugoslavia, costituita dopo la fine della seconda guerra mondiale, U\u017eice venne ribattezzata, come altre sette citt\u00e0 della Federazione, \"Titovo U\u017eice\" in onore del leader jugoslavo Josip Broz Tito. Dal 1992, con il collasso della Jugoslavia socialista, il prefisso \"Titovo\" (\"di Tito\") \u00e8 stato rimosso, e la citt\u00e0 ha riassunto il nome originario di \"U\u017eice\".\nNel periodo socialista, la citt\u00e0 ha goduto di significativi investimenti in infrastrutture e industrie locali, divenendo, fra le citt\u00e0 medio-piccole della Jugoslavia, una fra le economicamente pi\u00f9 attive e sviluppate.\nAnni 1990.\nDurante gli anni novanta l'economia della citt\u00e0 attravers\u00f2 un periodo di grave crisi dovuta alla generale situazione politico-economica della regione balcanica, segnata dalla guerra e dall'instabilit\u00e0 politica.\nNel 1999 U\u017eice \u00e8 stata bombardata pi\u00f9 volte dalla NATO nel corso dell\"'Operazione Allied Force\" contro la Repubblica Federale di Jugoslavia di Slobodan Milo\u0161evi\u0107.\nI bombardamenti pi\u00f9 pesanti avvennero il 6 maggio 1999 quando l'Alleanza Atlantica colp\u00ec un gran numero di strade, autostrade, l'aeroporto cittadino, edifici civili e governativi. A conclusione dell'operazione di bombardamento pi\u00f9 pesante su U\u017eice, migliaia di cittadini sfilarono nella piazza principale per protestare contro la distruzione della citt\u00e0 e l'uccisione di civili.\nEconomia.\nLa citt\u00e0 presenta stabilimenti industriali attivi nei settori tessili, manifatturieri, nella lavorazione della pelli e nella metallurgia. Molte compagnie hanno deciso di costruire i loro impianti nella periferia della citt\u00e0, in prossimit\u00e0 di importanti arterie e infrastrutture quali l'autostrada, la ferrovia e l'aeroporto cittadino.\nImportante \u00e8 l'agricoltura: U\u017eice esporta cibi freschi e verdura in Europa e negli Stati Uniti.\nA U\u017eice \u00e8 presente una delle maggiori fabbriche europee di munizioni, \"Prvi Partizan\". Essa venne costruita nel 1928, originariamente con il nome di \"FOMU\". Oggi l'azienda fabbrica pi\u00f9 di 350 tipi di munizioni ed \u00e8 partner della \"Zastava Armi\". Gli stabilimenti dell'industria sono parzialmente localizzati sulla collina che domina la citt\u00e0.\nL'aeroporto cittadino \"Ponikve\" ha subito danni pesantissimi durante il bombardamento NATO sulla Repubblica Federale di Jugoslavia. Un progetto di ingente ristrutturazione e ricostruzione \u00e8 stato avviato nel giugno 2006. L'aeroporto pu\u00f2 vantare la seconda pista di atterraggio della Serbia (dopo quella dello scalo \"Nikola Tesla\" di Belgrado) e sar\u00e0 utilizzato come scalo per le merci, i charter, le compagnie \"low cost\", ma anche come aeroporto turistico (nei pressi di U\u017eice sono presenti il centro turistico di Zlatibor, i Monti Tara e il frequentato villaggio di Mokra Gora).\nCultura.\nU\u017eice \u00e8 un importante centro culturale della Serbia centro-occidentale. Nella piazza principale sono presenti la sede della biblioteca cittadina e il teatro; nel centro cittadino hanno sede inoltre la galleria d'arte e il museo nazionale di U\u017eice.\nA U\u017eice sono presenti molte statue e monumenti dedicati agli eroi cittadini, in particolare nell'area orientale della citt\u00e0, chiamata Dovarje. Il ginnasio cittadino \u00e8 una delle scuole d'istruzione superiore pi\u00f9 antiche della Serbia. In citt\u00e0 sono presenti numerosi istituti di istruzione primaria e secondaria.\nLo scrittore Milutin Uskokovi\u0107, nativo di U\u017eice, \u00e8 generalmente riconosciuto come l'autore del primo romanzo moderno in lingua serba.\nQui nacque anche lo scrittore Ljubomir Simovi\u0107.\nMusica e folclore.\nLa musica e le tradizioni popolari dell'area di U\u017eice sono noti a livello internazionale; particolarmente conosciuta \u00e8 la musica associata alla danza tradizionale regionale \"U\u017ei\u010dko kolo\". Una canzone popolare molto conosciuta \u00e8 \u201cOj U\u017eice\u201d, che veniva cantata nel periodo di occupazione ottomana della citt\u00e0. Secondo la tradizione, quando la Serbia riconquist\u00f2 l'indipendenza politica (met\u00e0 del XIX secolo), le donne ottomane, costrette a lasciare U\u017eice, percorsero l'area di Terazije nel centro storico intonando la canzone dedicata alla citt\u00e0 che un tempo avevano amato.\nArchitettura.\nAlcuni edifici e luoghi di interesse importanti di U\u017eice sono:\nMedia.\nIn citt\u00e0 sono presenti le redazioni di agenzie d'informazioni, quotidiani, emittenti radiofoniche e televisive:\nSport.\nCalcio.\nLa squadra principale della citt\u00e0 \u00e8 il FK Sloboda Point Sevojno.\nPallacanestro.\nLa squadra principale della citt\u00e0 \u00e8 il KK Sloboda U\u017eice."}
{"id": "654825", "revid": "287204", "url": "https://it.wikipedia.org/wiki?curid=654825", "title": "Segretissimo", "text": "Segretissimo \u00e8 una collana di romanzi dedicati allo spionaggio, al thriller, noir, giallo e all'azione. \u00c8 edita dalla Arnoldo Mondadori Editore.\nIl primo numero usc\u00ec nell'ottobre del 1960. Il numero 12, nel settembre del 1961, chiuse la prima serie della collana. Dal numero 13, il mese successivo, la collana cambi\u00f2 veste grafica e scelta di autori. Mentre infatti i primi 12 romanzi erano tutti di Jean Bruce, la seconda serie vide l'arrivo di vari autori del genere.\nNata come collana mensile, dal numero 14 (1961) divenne quattordicinale. La periodicit\u00e0 si fa settimanale a partire dal numero 83 del 1\u00ba luglio 1965, e ritorna quattordicinale a partire dal numero 918 del 2 luglio 1981. Infine, con il numero 1469 del 7 luglio 2002, la collana riprende la cadenza mensile delle origini. Dal Nr 1625 (Luglio 2015) la collana prende una cadenza bimestrale. Nel 2017 ai numeri regolari si abbina un numero \"EXTRA\" riprendendo una cadenza mensile.\nLe copertine della prima serie sono tutte disegnate da Ferenc Pint\u00e9r; la seconda serie si apre con Carlo Jacono alle copertine. In seguito si alterneranno vari altri illustratori, come Victor Togliani."}
{"id": "654827", "revid": "287204", "url": "https://it.wikipedia.org/wiki?curid=654827", "title": "Uzice", "text": ""}
{"id": "654829", "revid": "984", "url": "https://it.wikipedia.org/wiki?curid=654829", "title": "Xavier LeNormand", "text": ""}
{"id": "654835", "revid": "106693342", "url": "https://it.wikipedia.org/wiki?curid=654835", "title": "Blue Brain", "text": "Blue Brain \u00e8 un progetto di ricerca che mira a creare una ricostruzione al computer del funzionamento degli elementi che compongono il cervello del topo (ed eventualmente anche il cervello dell'uomo). L'obiettivo del progetto non \u00e8 realizzare un'intelligenza artificiale, ma scoprire le strutture ed i principi fondamentali alla base del funzionamento del cervello del topo, usando una ricostruzione digitale e dettagliata dal punto di vista biologico. Il progetto \u00e8 stato avviato da IBM, nel maggio 2005, in collaborazione con Henry Markram e con l'\u00c9cole Polytechnique di Losanna in Svizzera.\nDescrizione.\nL'obiettivo iniziale del progetto era simulare una colonna corticale, la pi\u00f9 piccola unit\u00e0 funzionale della neocorteccia (la parte del cervello responsabile delle funzioni pi\u00f9 elevate e del pensiero cosciente). Una colonna \u00e8 lunga 2 millimetri, ha un diametro di 0.5 millimetri e ha circa 60.000 neuroni in un essere umano. La simulazione si concentra sulla colonna di un topo, una corteccia molto simile a quella umana ma pi\u00f9 semplice, solo 10.000 neuroni (e 108 sinapsi). Negli Markram ha mappato i neuroni e le connessioni nella corteccia dei topi.\nIl progetto si avvale del supercomputer Blue Gene che utilizza il programma Neocortical Simulator basato su MPI per la trasmissione dei messaggi. Il programma \u00e8 stato scritto da Phil Goodman e pu\u00f2 essere utilizzato in congiunzione con NEURON di MIchael Hines. Il simulatore non crea una semplice rete neurale artificiale ma simula in modo realistico le funzioni biologiche del neurone.\nSi stima che per creare la simulazione di una colonna neurale servano due anni. I risultati della simulazione verranno comparati con i modelli biologici.\nSviluppi.\nIn seguito il progetto prender\u00e0 due strade:"}
{"id": "654837", "revid": "1543377", "url": "https://it.wikipedia.org/wiki?curid=654837", "title": "Scavi archeologici di Ercolano", "text": "Gli scavi archeologici di Ercolano hanno restituito i resti dell'antica citt\u00e0 di Ercolano, seppellita sotto una coltre di ceneri, lapilli e fango durante l'eruzione del Vesuvio del 79, insieme a Pompei, Stabia e Oplonti.\nDopo un primo ritrovamento casuale a seguito degli scavi per la realizzazione di un pozzo nel 1709, le indagini archeologiche a Ercolano cominciarono nel 1738 per protrarsi fino al 1765; riprese nel 1823, si interruppero nuovamente nel 1875, fino a uno scavo sistematico promosso da Amedeo Maiuri a partire dal 1927: la maggior parte dei reperti rinvenuti sono ospitati al Museo archeologico nazionale di Napoli, mentre \u00e8 del 2008 la nascita del Museo archeologico virtuale che mostra la citt\u00e0 prima dell'eruzione del Vesuvio.\nIl sito di Ercolano, gestito dal Parco Archeologico di Ercolano, viene visitato mediamente da trecentomila turisti ogni anno: nel 1997, insieme alle rovine di Pompei e Oplonti, \u00e8 entrato a far parte della lista dei patrimoni dell'umanit\u00e0 dell'UNESCO.\nNel 2016 gli scavi hanno fatto registrare 437\u00a0107 visitatori.\nStoria.\nErcolano antica.\nErcolano, secondo la leggenda narrata da Dionigi di Alicarnasso, venne fondata da Ercole nel 1243 a.C.: con tutta probabilit\u00e0, invece, fu fondata o dagli Osci nel XII secolo a.C., come scritto da Strabone, o dagli Etruschi tra il X e l'VIII secolo a.C. Venne conquistata dai Greci nel 479 a.C. e successivamente pass\u00f2 sotto l'influenza dei Sanniti, prima di essere conquistata dai Romani nell'89 a.C., a seguito della guerra sociale, diventando un municipio. La citt\u00e0 divenne quindi un luogo residenziale per l'aristocrazia romana e visse il suo periodo di massimo splendore con il tribuno Marco Nonio Balbo, il quale l'abbell\u00ec e fece costruire nuovi edifici. In seguito fu colpita dal terremoto di Pompei del 62 e poi completamente sepolta sotto una coltre di fango e materiali piroclastici, alta dai dieci ai venticinque metri, a seguito dell'eruzione del Vesuvio del 79: tale strato, col passare degli anni, si solidific\u00f2, formando un piano di roccia chiamato pappamonte, simile al tufo ma pi\u00f9 tenero, che protesse i resti della citt\u00e0.\nLe esplorazioni nel XVIII secolo.\nCol passare dei secoli il ricordo dell'antica Ercolano and\u00f2 sempre pi\u00f9 affievolendosi, fino a svanire quasi del tutto; il suo ritrovamento avvenne per caso: nel 1709, un contadino di nome Ambrogio Nocerino, detto Enzechetta, durante lo scavo di ampliamento di un pozzo per l'irrigazione del suo orto, nei pressi della chiesa di San Giacomo e del bosco dei frati alcantarini, si imbatt\u00e9 in alcuni pezzi di marmo pregiato. Un artigiano al servizio del principe Emanuele Maurizio d'Elboeuf, passando in quei luoghi per caso l\u00ec not\u00f2, e ne acquist\u00f2 alcuni per realizzare delle cappelle in diverse chiese di Napoli: il nobile, venuto a conoscenza dei ritrovamenti, acquist\u00f2 il pozzo, e per nove mesi, fino al 1711, condusse una prima sommaria esplorazione tramite una serie di cunicoli sotterranei; i reperti furono collocati nella vicina Villa d'Elboeuf. Come si verific\u00f2 successivamente, lo scavo del pozzo aveva intersecato la scena del Teatro di Ercolano, erroneamente identificato all'inizio come il Tempio d'Ercole; comunque si intu\u00ec ben presto che le rovine appartenevano all'antica citt\u00e0 scomparsa nell'eruzione del Vesuvio del 79. Gli scavi vennero poi interrotti per volere della magistratura che temeva possibili danni alle abitazioni soprastanti: durante la prima esplorazione, che aveva riguardato la scena, il palcoscenico e un lato dei \"tribunalia\" del teatro, furono rinvenuti colonne in marmo africano, in alabastro e in giallo antico, un architrave inneggiante a un console del 38 a.C., Claudius Pulcher, \"dolia\" in terracotta e nove statue, otto di donna e una di un uomo nudo, in posizione eroica, alcune ancora in piedi all'interno delle loro nicchie; alcune di queste, dopo aver adornato il palazzo del Belvedere di Vienna, sono oggi esposte alla Skulpturensammlung nell'Albertinum di Dresda, mentre le altre furono sistemate all'interno della Reggia di Portici.\nNel 1738, durante la costruzione della Reggia di Portici, voluta da Carlo di Borbone, un funzionario di questi, Roque Joaqu\u00edn de Alcubierre, incaricato di tracciare una mappa della zona, venne a conoscenza dei ritrovamenti di un quarantennio prima: ottenuto il permesso dal re, insieme a pochi operai inizi\u00f2 una nuova esplorazione, e anche in questo caso furono rinvenuti statue, pezzi di marmo e frammenti di iscrizioni e cornici; un erudito dell'epoca, Marcello Venuti, che lavorava alla corte nell'ambito della sistemazione della biblioteca e della galleria Farnese, intu\u00ec che i reperti provenivano dal teatro e non dal Tempio di Ercole. Nel 1738 fu data alle stampe la prima mappa del sito di Ercolano, perfezionata poi nel 1747, mentre nel 1748 venne pubblicata la prima opera sulle scoperte di Ercolano, dal titolo \"Descrizione delle prime scoperte dell'antica citt\u00e0 di Ercolano\", scritta da Ottavio Antonio Bayardi. Nel 1750 si affianc\u00f2 ad Alcubierre anche Karl Weber, il quale studi\u00f2 a fondo il teatro e i suoi meccanismi di funzionamento, riportando alla luce una nuova statua in bronzo; dello stesso ingegnere svizzero fu l'idea nel 1760 di condurre uno scavo a cielo aperto, visto che le esplorazioni per cunicoli collegati a pozzi di discesa e pozzi di aerazione, oltre a essere molto scomode in quanto le dimensioni dei cunicoli talvolta non superavano i cento centimetri di larghezza per un'altezza massima di un metro e ottanta centimetri, soffrivano di una scarsa illuminazione e comportavano il pericolo di crolli e di ristagno di gas velenosi: a tale proposta si dissero favorevoli sia Luigi Vanvitelli sia Ferdinando Fuga, mentre contrario fu Alcubierre, il quale era in forte opposizione con tutto l'operato del collega, motivando la propria opposizione col timore, in caso di terremoto, di possibili crolli dei palazzi circostanti la zona degli scavi; l'idea fu definitivamente abbandonata a seguito della morte prematura di Weber nel 1764.\nPrecedentemente, nel 1760, lo svizzero aveva scoperto casualmente la Villa dei Papiri, con un carico di statue e oltre mille papiri carbonizzati; ci\u00f2 non fece altro che accentuare l'interesse per Ercolano, tanto che nel 1755 venne inaugurata l'Accademia Ercolanese per lo studio del sito, mentre nel 1751 tutti i reperti vennero trasferiti nella Reggia di Portici, trasformata in un vero e proprio museo visibile solo al re e ai suoi ospiti: prima del termine della costruzione della reggia, i reperti erano ospitati all'interno del palazzo Caramanico, integrato poi nella nuova costruzione. Nel 1768 si affianc\u00f2 ad Alcubierre Francisco La Vega, il quale inizi\u00f2 una nuova esplorazione del teatro e tramite l'utilizzo di una pompa idraulica per rimuovere l'acqua piovana in eccesso, raggiunse il piano di calpestio della terrazza dietro la scena, a una profondit\u00e0 di quasi dieci metri sotto il livello del suolo: nel 1771 present\u00f2 inoltre una pianta dettagliata dell'edificio, seguita poi da altri disegni andati quasi tutti perduti. A partire da questo periodo per\u00f2 l'interesse per Ercolano and\u00f2 scemando a causa del ritrovamento di Pompei, la quale presentava una modalit\u00e0 di scavo molto pi\u00f9 semplice, trattandosi per lo pi\u00f9 della rimozione di ceneri e lapilli, e offriva comunque una maggiore quantit\u00e0 di opere e reperti: nel 1780 le indagini a Ercolano cessarono definitivamente.\nLe esplorazioni tra il XIX e il XXI secolo.\nSull'onda del successo degli scavi di Pompei, nel 1828, sotto Francesco I delle Due Sicilie, ripresero le ricerche anche a Ercolano: in questa nuova fase cambi\u00f2 anche la tecnica esplorativa, passando dai cunicoli agli scavi a cielo aperto; tuttavia si contarono solo pochi ritrovamenti e i lavori vennero interrotti nel 1855. Nuovamente a partire dal 1869, sotto la direzione di Giuseppe Fiorelli, ci fu una breve campagna di indagini, inaugurata da Vittorio Emanuele II, ma per lo stesso motivo della precedente, venne sospesa nel 1875: la piccola area scavata, protetta da possenti muraglioni, era per\u00f2 sempre pi\u00f9 minacciata dall'avanzare della moderna citt\u00e0 di Resina, e nel 1904 l'archeologo statunitense Charles Waldstein propose al governo italiano una cordata internazionale per effettuare nuovi scavi, ma la proposta, vista come lesiva per il prestigio dello Stato, venne rifiutata.\nCon la nomina a capo della Soprintendenza agli Scavi e alle Antichit\u00e0 della Campania nel 1924 di Amedeo Maiuri, venne attuato un programma di espropri al fine di evitare ulteriori danni e proteggere le rovine di Ercolano dalla forte espansione edilizia; il 16 maggio 1927 inoltre, part\u00ec una nuova campagna di scavi, che fino al 1942, quando si interruppe, grazie alla rimozione di oltre duecentocinquantamila metri cubi di tufo riport\u00f2 alla luce circa quattro ettari dell'antica citt\u00e0: si tratta del parco archeologico visibile ancora oggi. Dal termine della guerra fino al 1958 si provvide alla messa in sicurezza e al restauro di tutto il patrimonio architettonico rinvenuto; l'idea del Maiuri fu quella di realizzare una sorta di museo a cielo aperto; gli edifici appena rinvenuti, grazie a un team di archeologi, muratori e giardinieri, venivano subito avviati a restauro: impresa questa non sempre semplice in quanto, a seguito dell'urto subito dalle colate di fango durante l'eruzione del 79, molte costruzioni si trovarono nella paradossale situazione di avere i piani inferiori fortemente danneggiati, e quelli superiori praticamente intatti, a ci\u00f2 si aggiungevano i danni provocati dai cunicoli scavati durante il periodo borbonico, i quali avevano fortemente indebolito le strutture. In un secondo tempo, tutte le pitture venivano restaurate, mentre i reperti venivano esposti in varie teche: tuttavia l'esperimento dur\u00f2 solo pochi anni; in seguito, sia per l'elevato costo di manutenzione, dovuto soprattutto agli agenti atmosferici che interferivano con i materiali organici carbonizzati deteriorandoli, sia per il crescente turismo e per la possibilit\u00e0 di furti, quasi tutte le teche vennero smantellate.\nDopo una nuova breve campagna tra il 1960 e il 1969, fu a partire dal 1980, sotto la direzione di Giuseppe Maggi, che vennero alla luce importanti novit\u00e0 sulla storia di Ercolano. Si era infatti ritenuto, fino a quel momento, che la popolazione della citt\u00e0, risparmiata in un primo momento dalla furia eruttiva, fosse riuscita a mettersi in salvo, ipotesi suggerita dal ritrovamento di pochi scheletri nell'ambito della cerchia urbana. Nuove indagini, condotte con l'ausilio di idrovore nei pressi della linea di costa del 79, consentirono di individuare, il 16 gennaio 1981, un primo gruppo di scheletri, ammassati al di sotto di alcune arcate che sostenevano la terrazze delle Terme Suburbane e dell'Area Sacra e utilizzate per la manutenzione e il ricovero delle imbarcazioni, oltre a una barca. Negli anni successivi furono recuperati altri resti umani, per un totale di oltre trecento individui, il che port\u00f2 gli archeologi alla conclusione che la maggior parte della popolazione di Ercolano avesse cercato la fuga via mare, sostando sulla spiaggia durante la notte, dove venne sorpresa dalle colate piroclastiche. Altre brevi indagini furono svolte nel 1988 e tra il 1996 e il 1998: durante questi anni, precisamente nel 1997, gli scavi di Ercolano, insieme a quelli di Pompei e Oplonti, entrarono a far parte della lista dei patrimoni dell'umanit\u00e0 dell'UNESCO. Tra il 2002 e il 2006 sono stati raggiunti nuovi ambienti della Villa dei Papiri: dal 2001 inoltre \u00e8 attivo il programma \"Herculaneum Conservation Project\" che mira alla conservazione e alla valorizzazione del sito, oltre che alla realizzazione di nuove campagne di scavo.\nUrbanistica.\nDell'antica Ercolano, che seguiva nell'urbanistica il modello proposto da Ippodamo da Mileto, sono stati riportati alla luce solo quattro dei venti ettari totali su cui originariamente si estendeva: era cinta da mura, definite dallo storico Lucio Cornelio Sisenna \u00abpiccole\u00bb, con uno spessore che variava dai due ai tre metri e costruite in opera a secco con grossi ciottoli, risalenti per lo pi\u00f9 al II secolo a.C., mentre lungo la linea di costa erano in opera reticolata; come a Pompei, dopo le guerre sociali le mura persero la loro funzione difensiva e vennero inglobate da edifici costruiti nelle loro prossimit\u00e0: uno ad esempio \u00e8 visibile nella Casa dell'Albergo, vicino all'ingresso del parco archeologico. L'impianto urbano era di tipo ortogonale, classico dell'antica Grecia, con incroci ad angolo retto e con i decumani paralleli alla costa, a cui si incrociavano perpendicolarmente i cardini; questi ultimi, nei pressi delle mura lungo la spiaggia, avevano ognuno una rampa con porta ad arco, in modo tale da consentire un diretto accesso al mare: in totale la citt\u00e0 disponeva di tre decumani, di cui due scavati, e cinque cardi, di cui sono visibili il terzo, il quarto e il quinto; durante l'epoca augustea, le strade furono pavimentate con lastre poligonali di lava, eccetto il tratto davanti alla Palestra, lungo in cardo V, in calcare bianco: tutte le strade della zona scavata, fiancheggiate da marciapiedi, risultano poco consumate dal passaggio di ruote di carri, in quanto, a seguito della conformazione del territorio, particolarmente ripido, il transito e il trasporto delle merci dal porto al centro cittadino era pi\u00f9 agevole per muli e pedoni.\nA Ercolano \u00e8 stata rinvenuta un'unica fognatura, lungo il cardo III, che raccoglieva le acque del Foro e quelle degli impluvi, delle latrine e delle cucine delle case che si affacciavano lungo questa via, mentre il resto degli scarichi avveniva direttamente in strada, eccetto quelli delle latrine che erano dotate di pozzo assorbente. Per l'approvvigionamento idrico la citt\u00e0 era direttamente collegata all'acquedotto del Serino, costruito in et\u00e0 augustea e che tramite una serie di condotte in piombo sotto le strade, regolate da valvole e eliminate con gli scavi borbonici, portavano acqua nelle abitazioni; in precedenza venivano utilizzati dei pozzi, i quali offrivano acqua a una profondit\u00e0 che si aggirava tra gli otto e i dieci metri. Di Ercolano restano quindi ancora sepolti il Foro, i templi, numerose case e le necropoli: la parte attualmente visibile \u00e8 stata divisa in diverse \"insulae\", di cui solo quattro, la III, la IV, la V e la VI, sono completamente esplorate.\nCase e ville.\nLa tipica casa di Ercolano si presenta pi\u00f9 piccola rispetto a quella di Pompei; tuttavia, anche grazie alla conversione della citt\u00e0 nel suo ultimo periodo in centro di villeggiatura, le abitazioni erano spesso decorate in modo raffinato e sfarzoso, e sovente erano precedute da portici con colonne in laterizio, costruiti a seguito del dannoso terremoto del 62 come misure antisismiche in modo da rinforzare le facciate e sostenere balconi e ballatoi; altra particolarit\u00e0 era l'assenza nell'atrio dell\"'impluvium\", o comunque questo aveva perso a Ercolano la sua funzione originale perch\u00e9 quasi tutte le case erano dotate di un proprio pozzo o erano collegate alla rete idrica, entrata in funzione dopo la costruzione dell'acquedotto del Serino.\nInsula II.\nLa Casa del Genio \u00e8 cos\u00ec chiamata per il ritrovamento di una statuetta del Genio tutelare che faceva parte di un candelabro in marmo: la casa \u00e8 ancora in parte sepolta e si pu\u00f2 accedere solo attraverso il suo ingresso posteriore; caratteristico il peristilio con al centro una fontana in marmo e pavimento sia in cocciopesto sia a mosaico.\nLa Casa d'Argo non \u00e8 stata ancora interamente esplorata e l'ingresso \u00e8 possibile attraverso un varco realizzato durante gli scavi borbonici: deve il suo nome a un affresco, ormai scomparso, raffigurante Argo che sorveglia Io; della casa \u00e8 possibile osservare il peristilio con colonne rivestite in stucco, su cui si aprono il triclinio e altri piccoli ambienti, e un secondo peristilio, pi\u00f9 piccolo, le cui colonne sono visibili tramite cunicoli: la casa possedeva anche un piano superiore, andato perduto, in cui furono rinvenuti farina e pani oltre a vasi con legumi, mandorle, olive, farro e frutta.\nLa Casa di Aristide \u00e8 situata in prossimit\u00e0 della spiaggia e venne scoperta in epoca borbonica, quando gli esploratori la utilizzarono come passaggio per la vicina Villa dei Papiri: al suo interno venne rinvenuta una statua che in primo momento venne associata ad Aristide, ma che in realt\u00e0 raffigura Eschine; costruita quasi del tutto in \"opus reticulatum\", si osserva l'atrio e diversi ambienti circostanti.\nInsula III.\nLa Casa dell'Albergo, coi suoi oltre duemila metri quadrati, in posizione panoramica sul mare, \u00e8 la pi\u00f9 grande casa di Ercolano finora rinvenuta ed \u00e8 cos\u00ec chiamata in quanto al momento dello scavo fu ritenuta erroneamente un albergo: \u00e8 l'unica della citt\u00e0 a possedere un quartiere termale, con decorazioni a mosaico e affreschi in secondo stile nella zona del \"calidarium\"; la pavimentazione a mosaico si ritrova anche nel peristilio e negli ambienti circostanti, mentre i locali ricavati al di sotto delle sostruzioni che sorreggono la casa sono pavimentati in cocciopesto e marmi policromi.\nLa Casa dello Scheletro \u00e8 data dall'unione di tre abitazioni e in parte fu esplorata gi\u00e0 in epoca borbonica, quando venne spogliata di molti dei suoi reperti: al suo interno venne ritrovato uno scheletro; l'abitazione fu poi nuovamente scavata nel 1927 dal Maiuri e presenta un ninfeo, riproducente una grotta e rivestito in finto \"opus quadratum\", con tessere rosse e azzurre e alcuni affreschi nei fregi, mentre nel cortile, coperto da una grata metallica, si conserva un larario rivestito da mosaici: in altri ambienti si notano resti di affreschi in terzo stile e parte di pavimentazione in \"opus sectile\".\nLa Casa del Tramezzo di Legno viene cos\u00ec denominata per via del ritrovamento di una sorta di porta pieghevole in legno, un tramezzo appunto, con battenti sagomati e sostegni in bronzo per reggere le lucerne, con la funzione di dividere l'atrio dal tablino: la casa fu costruita prima della conquista romana e in seguito restaurata in et\u00e0 giulio-claudia, quando vennero rifatti tutti gli affreschi, in terzo stile; nel giardino \u00e8 la raffigurazione di una fontana, contornata da un'anatra, un airone, un serpente e una testa di bue.\nLa Casa a Graticcio \u00e8 un tipo di abitazione plurifamiliare, edificata quasi del tutto in \"opus craticium\", una particolare tecnica, utilizzata per risparmiare, in cui i muri erano molto sottili, con intelaiature in legno e sezioni in \"opus incertum\": l'intonaco veniva poi applicato su due strati di canne, poste prima in orizzontale e poi in verticale, fissati con chiodi; esternamente la casa presenta un balcone sorretto da tre colonne in laterizio, mentre all'interno \u00e8 decorata con affreschi in quarto stile: furono inoltre ritrovati pezzi di mobilio carbonizzato, come letti e armadi con all'interno vasi in vetro, statuette di lari, lucerne e una collana.\nLa Casa dell'Erma di Bronzo \u00e8 una piccola abitazione con pavimento in cocciopesto, decorazioni in terzo stile e \"impluvium\" in tufo: tuttavia in alcune zone sono presenti affreschi in quarto stile e pavimentazione in \"opus sectile\" come nel tablino e nel triclinio; nella casa fu inoltre ritrovata un'erma in bronzo del proprietario, di cui \u00e8 oggi esposto un calco.\nLa Casa dell'Ara Laterizia misura circa centodieci metri quadrati ed \u00e8 suddivisa in sei ambienti: dotata di un atrio e di un piano superiore, resistono al suo interno poche decorazioni parietali tutte in secondo stile, particolarmente danneggiate.\nInsula IV.\nAnche la Casa dell'Atrio a Mosaico fu costruita in posizione panoramica, sfruttando le antiche mura urbane per il terrazzamento che degrada verso il mare: particolare \u00e8 la pavimentazione a mosaico dell'ingresso a forme geometriche, quella del vestibolo che si ispira al soffitto a cassettoni e quella dell'atrio a scacchiera; il tablino si presenta con il classico schema basilicale, diviso in tre navate con pilastri rivestiti in stucco e pavimento in marmo in \"opus sectile\", mentre il giardino \u00e8 contornato da un triportico fenestrato, con diversi affreschi tra cui il supplizio di Dirce e Diana e Atteone, e al centro una fontana in marmo la quale era alimentata da un serbatoio posto sul solaio all'ingresso della casa.\nLa Casa dell'Alcova \u00e8 il frutto dell'unione di due abitazioni con due entrate indipendenti e unite tramite una porta nel vestibolo: la prima casa fu pesantemente saccheggiata durante le esplorazioni borboniche, e vi rimane solo un affresco raffigurante Arianna abbandonata da Teseo, mentre la seconda conserva un pavimento sia in \"opus sectile\" sia a mosaico e diverse decorazioni parietali in quarto stile; un breve corridoio conduce in un ambiente appartato, chiamato alcova, a forma absidata e fenestrato.\nLa Casa della Fullonica risale al II secolo a.C. e dispone di due atri, uno senza \"impluvium\", che nel corso del I secolo a.C. fu adibito a fullonica grazie alla costruzione di due vasche per il lavaggio dei panni, e un altro di tipo tuscanico, con \"impluvium\" in cocciopesto: decorazioni parietali in primo stile resistono in due oeci.\nIl nome della Casa del Papiro Dipinto deriva da un affresco dipinto sulla porta d'ingresso del cortile, raffigurante un rotolo di papiro, riportante il nome in greco di un poeta e due teche calamarie.\nLa Casa della Stoffa \u00e8 di dimensioni alquanto ridotte: al suo interno sono stati ritrovati diversi teli e composta da due livelli a cui si accedeva tramite due scale, una posta direttamente sulla strada, l'altra nella bottega.\nLa Casa dei Cervi deve il nome al ritrovamento, nel giardino, di una statua raffigurante due cervi sbranati da cani oltre a quella di un satiro con otre: grazie al bollo ritrovato su un pezzo di pane carbonizzato, si \u00e8 risaliti anche al nome del proprietario, ossia Celer, un liberto; la casa si divide nel quartiere di rappresentanza, nel quartiere servile e un ampio corridoio: nel criptoportico fenestrato furono rinvenuti sessanta quadretti raffiguranti amorini, nature morte e divinit\u00e0, alcuni dei quali staccati in epoca borbonica e oggi conservati al Museo archeologico nazionale di Napoli, mentre altri sono ancora in loco.\nInsula V.\nLa Casa del Gran Portale presenta un portale d'ingresso, realizzato a seguito del terremoto del 62, con semicolonne con capitelli in tufo, decorati con Vittorie alate e cornicione a mensola in laterizio: internamente \u00e8 a pianta irregolare, frutto di continui ampliamenti, con peristilio a colonne in tufo scanalate, un triclinio con la raffigurazione di un satiro che osserva Arianna e Dioniso nudo, un'esedra affrescata in giallo con riproduzioni di uccelli e amorini e una \"diaeta\" a fondo azzurro decorata con affreschi di trofei, maschere e armi; tutte le decorazioni sono in quarto stile e inoltre furono rinvenute tre anfore che contenevano, secondo quanto riportato su di esse, ceci, farina e riso.\nLa Casa del Sacello di Legno fu costruita prima della conquista romana, come testimoniato dai resti delle pitture in primo stile, di un \"cenaculum\" e della pavimentazione in cocciopesto a motivi geometrici con tessere bianche: degno di nota \u00e8 un armadio in legno, lavorato esternamente con un motivo a colonne corinzie che fungeva anche da larario, in quanto al suo interno venne rinvenuta una statuetta raffigurante Ercole.\nLa Casa dell'Atrio Corinzio ha un atrio con sei colonne in tufo e all'interno dell\"'impluvium\" \u00e8 posta una fontana in marmo decorata a mosaico: in diversi ambienti si conservano affreschi in quarto stile e caratteristica, nel vestibolo, \u00e8 la decorazione a colonne in laterizio.\nLa Casa con bottega apparteneva a L. Cominius Primus, come testimoniato dal ritrovamento di un sigillo, un liberto che svolgeva probabilmente il lavoro di scriba o \"actuarius\": su alcune tavolette cerate custodite in una cassetta, ritrovata in un cubicolo al piano superiore dell'abitazione, erano riportate note di operazioni economiche come l'acquisto di alcuni fondi e il regolamento di confini.\nLa Casa del Bicentenario \u00e8 cos\u00ec chiamata poich\u00e9 finita di scavare nel 1938 a due secoli dall'inizio delle indagini archeologiche a Ercolano: costruita in epoca giulio-claudia, completamente in \"opus reticulatum\", presenta un tablino pavimentato in \"opus sectile\" e pitture in quarto stile, tra cui spicca un quadretto raffigurante Pasifae e Dedalo e nello stesso ambiente si conserva un cancello scorrevole in legno, utilizzato per proteggere le immagini degli antenati; il piano superiore \u00e8 realizzato in \"opus craticium\" e al suo interno vennero rinvenute delle tavolette cerate, sulle quali venivano narrati gli atti di un'azione legale: tra gli altri rinvenimenti un larario affrescato, scope in fibra vegetale e un sigillo.\nLa Casa del Bel Cortile fu ristrutturata in epoca claudia, quando alcuni ambienti furono ripavimentati a mosaico e affrescati con pitture in terzo stile, anche se in alcune zone si riscontrano resti di affreschi in secondo stile; caratteristico \u00e8 il cortile mosaicato con scala e ballatoio in muratura per raggiungere gli ambienti del piano superiore: le decorazioni di questo ambiente erano in fase di realizzazione al momento dell'eruzione, come dimostrato dallo schizzo di un'aquila; durante gli anni in cui sono stati effettuati gli scavi, la casa \u00e8 stata adibita a deposito per la raccolta dei reperti archeologici.\nLa Casa di Nettuno e Anfitrite ha ridato alla luce due lastre in marmo dipinte con la tecnica dei monocromi in rosso, le quali riportano la firma di un certo Alessandro di Atene, lo stesso che dipinse il famoso quadretto delle \"Giocatrici di astragali\", oggi al Museo archeologico nazionale di Napoli, forse provenienti dalla medesima casa; ricco di decorazioni anche il tablino, che presenta alla parete un mosaico in pasta vitrea raffigurante \"Nettuno e Anfitrite\": nella bottega della casa, adibita a caupona, furono ritrovati dolii con fave e ceci e tutto l'arredamento in legno carbonizzato, oltre a suppellettili come fornello e scaffali.\nLa Casa del Mobilio Carbonizzato presenta il classico schema della casa romana con atrio, tablino, giardino, oltre al piano superiore: risalente all'et\u00e0 claudia fu in seguito ristrutturata, con modifiche agli schemi decorativi, sostituiti con pitture in terzo stile; nel triclino si conservano affreschi di nature morte e un letto in legno carbonizzato, restaurato poco dopo il 62, mentre nel giardino si trova un larario a nicchia a conchiglia.\nLa Casa del Telaio \u00e8 costituita da due ingressi, uno che immette nell'officina, l'altro nella casa nel cui portico furono ritrovati i resti di un telaio in legno per la tessitura: nello stesso ambiente due feritoie avevano il compito di illuminare l'ambiente; fu rinvenuta anche una targa in marmo.\nLa Casa Sannitica risale al II secolo a.C. anche se fu poi notevolmente ridotta durante il I secolo a.C.: presenta nell'atrio colonne con capitelli di ordine corinzio in tufo, decorazioni parietali in primo stile, soffitto a cassettoni con affreschi in secondo stile e \"impluvium\" rivestito in marmo, anche se a seguito di restauri molte delle decorazioni vennero effettuate in quarto stile; la casa \u00e8 anche dotata di un piano superiore raggiungibile tramite due scale, mentre nel tablino si osserva una pavimentazione a mosaico a forma di rombi disposti intorno a una piastrella di rame, e in un cubicolo \u00e8 stato ritrovato un affresco su fondo verde raffigurante il ratto di Europa.\nLa Casa di Apollo Citaristica venne ultimata a seguito del terremoto del 62 dallo smembramento della Casa del Bicentenario e della Casa del Bel Cortile: al suo interno si ritrovano pitture in quarto stile e resti di pavimento in \"opus sectile\" incorniciati in mosaico; nel tablino sono affrescati Apollo citaredo e Selene ed Endimione, mentre nella bottega a ridosso della casa sono stati ritrovati dolii seminterrati contenenti cereali e legumi.\nLa Casa della Colonna Laterizia ha una superficie di circa centodieci metri quadrati, divisa in sette camere, ma senza alcuna decorazione.\nLa Casa con Giardino \u00e8 un'abitazione alquanto piccola e priva di elementi decorativi, tuttavia presenta un \"\u0153cus\" con resti di decorazioni in secondo stile, per lo pi\u00f9 paesaggi nilotici, e un grosso giardino, aggiunto forse a seguito del terremoto del 62; adiacente alla casa una piccola bottega artigiana, all'interno della quale si conserva un larario.\nInsula VI.\nLa Casa dei Due Atri \u00e8 cos\u00ec chiamata poich\u00e9 internamente presenta due atri, uno tetrastilo, l'altro con \"impluvium\" e due bocche per la cisterna: dotata anche di un piano superiore, quasi del tutto crollato, alcuni ambienti conservano intatte le decorazioni parietali, per lo pi\u00f9 in quarto stile, con nature morte; la cucina presenta ancora il bancone con il forno, mentre la facciata esterna, realizzata in \"opus reticulatum\", \u00e8 decorata con maschere in terracotta.\nLa Casa del Colonnato Tuscanico risale al II secolo a.C., poi profondamente rinnovata e ampliata in et\u00e0 augustea: del primo periodo conserva il pavimento in cocciopesto dell'atrio mentre al secondo periodo risale il colonnato tuscanico del peristilio, alcune pavimentazioni in marmo e tutti gli affreschi in terzo stile, che risultano essere tra i meglio conservati di Ercolano; nell'\u0153cus sono presenti quadretti di Menade e Panisco e una conversazione tra due donne, dal piano superiore provengono diverse monete d'oro e un sigillo, mentre in una bottega attigua alla casa, affrescata in rosso e azzurro, sono conservate numerose iscrizioni in marmo, raccolte dai diversi edifici pubblici della citt\u00e0.\nLa Casa del Salone Nero apparteneva al liberto Lucius Venidius Ennychus, come testimoniato dal ritrovamento di venti tavolette cerate: la casa conserva ancora gli stipiti, l'architrave e una parte del portone in legno carbonizzati e caratteristico \u00e8 un ambiente sul fondo del peristilio, decorato in quarto stile, in colore nero, pavimentato a mosaico bianco; si conserva inoltre un sacello in legno, diversi capitelli in marmo in ordine corinzio e, adiacente alla casa, la bottega di un bronzista, all'interno della quale sono stati ritrovati oggetti da aggiustare come una statua di Dioniso e un lampadario.\nAltre case.\nLa Casa del Rilievo di Telefo (Insula Orientalis I) appartiene allo stesso proprietario della Casa della Gemma, ossia M. Nonius Balbus: costruita in et\u00e0 augustea, fu completamente restaurata a seguito del terremoto del 62; le colonne dell'atrio sorreggono gli ambienti del piano superiore, la \"di\u00e6ta\" e l\"\u0153cus\" sono interamente rivestite in marmo e con vista sul mare, ma la particolarit\u00e0 dell'abitazione era il gran numero di statue, tutte di scuola neoattica, ritrovate al suo interno, tra cui otto oscilla in marmo e un altorilievo del mito di Telefo, di cui oggi \u00e8 possibile osservarne il calco.\nAddossata alle Terme Suburbane \u00e8 la Casa della Gemma (Insula Orientalis I) la quale dispone di un quartiere residenziale e un quartiere servile, ricavato a un piano inferiore rispetto al resto della casa, nei pressi del tetto delle terme: tale quartiere fu costruito in et\u00e0 tardo repubblicana, sfruttando parte delle mura cittadine, con ambienti con soffitti a volta e pavimento a mosaico, ma a causa dei vapori provenienti dalle vicine terme fu riservato alla servit\u00f9; dalla casa provengono una culla in legno con i resti di un bambino, due lastre in marmo con dipinto di Eracle che combatte l'Idra, una sfinge egizia, una cassa ripiena di vasellame in vetro, un sigillo in bronzo e due corniole.\nLa Casa di Galba (Insula VII), parzialmente scavata, prende il nome da un busto d'argento, rinvenuto nei pressi dell'ingresso, raffigurante Servio Sulpicio Galba, oggi conservato al museo archeologico nazionale di Napoli: risalente al periodo sannitico, della casa \u00e8 osservabile il peristilio con colonne doriche in tufo, la cucina, le latrine e una scala che conduceva al piano superiore.\nLa Casa del Rilievo di Dioniso (Insula di Nordovest) \u00e8 stata scoperta nel 1990 ed \u00e8 tuttora in fase di esplorazione. Al suo interno conserva intatti ambienti con decorazioni in quarto stile, a fondo rosso; molti dei ritrovamenti avvenuti nella casa sono a sfondo dionisiaco: un \"kantharos\", un bassorilievo in marmo, scoperto nel 1997, raffigurante due satiri e una ragazza nuda, e un altro rilievo, trovato nel 2009, inserito nel contesto di un affresco, com'era di moda nel I secolo, raffigurante una Menade danzante insieme con un uomo barbuto, probabilmente Dioniso.\nLa casa di M. Pilius Primigenius Granianus (area suburbana) \u00e8 ubicata nei pressi dell'antico litorale e quindi in posizione panoramica, affacciandosi direttamente sul mare: nei suoi ambienti sono stati rinvenuti affreschi in secondo stile e pavimenti a mosaico.\nVille.\nL'unica villa d\"otium\" rinvenuta a Ercolano \u00e8 la Villa dei Papiri: situata al di fuori della mura della citt\u00e0, venne ritrovata nel 1750 ed esplorata tramite cunicoli fino al 1761 e oggi \u00e8 ancora in parte interrata e inesplorata, coperta da oltre venticinque metri di materiale piroclastico formatosi a seguito delle eruzioni del 79 e del 1631; danneggiata dal terremoto del 62, era in fase di restauro al momento dell'eruzione. Con un fronte che superava i duecentocinquanta metri di lunghezza, la villa apparteneva a L. Calpurnius Piso Pontifex o ad Appius Claudio Pulcher: al suo interno sono state ritrovate 58 statue in bronzo e 21 in marmo e una collezione di oltre 1\u00a0700 papiri, chiusi in casse, appartenenti alla biblioteca della casa, anch'essa all'epoca in restauro: si tratta comunque di una piccola parte dell'intera collezione ancora da ritrovare e i papiri trattano di testi filosofici scritti sia in latino sia in greco. Della villa si conosce un quartiere rustico incentrato su un giardino con giare che immettevano acqua in un canale dalla funzione puramente scenica, l'atrio, vicino al quale venne ritrovata una meridiana in bronzo, mentre nuovi ambienti, coi resti di decorazioni parietali e mosaici pavimentali sono stati riportati alla luce a partire dagli anni 2000.\nEdifici pubblici.\nLa zona del Foro, quasi del tutto ancora interrata, non segue il tradizionale schema delle piazze rettangolari romane: si tratta di un'area, interdetta all'accesso dei carri, divisa in due da un arco rivestito in marmo e affreschi e ornato con statue: nella sua parte orientale si svolgevano le attivit\u00e0 civiche, mentre in quella occidentale le attivit\u00e0 economiche.\nLa Basilica Noniana, costruita durante il periodo augusteo e restaurata dopo il terremoto del 62 per volere di Marco Nonio Balbo, \u00e8 ancora quasi completamente interrata, e l'unica porzione riportata alla luce \u00e8 un tratto del muro perimetrale lungo il cardo III: ha una pianta rettangolare, con un'esedra sul fondo e un doppio ordine di semicolonne lungo il perimetro; al suo interno sono stati rinvenuti numerose statue, alcune equestri, raffiguranti la famiglia di Balbo, una testa in marmo con resti di colorazione ai capelli e agli occhi e diversi affreschi in quarto stile, come quelli delle fatiche di Ercole.\nCostruita, secondo un'epigrafe, da Marcus Nonius Balbus, la Basilica fu esplorata fra il 1739 e il 1761 tramite cunicoli ed \u00e8 ancora oggi interrata: molto simile all'Edificio di Eumachia di Pompei, presenta due portici laterali e un'abside sul fondo, affrescata con raffigurazioni di Eracle e Telefo, Teseo vincitore sul Minotauro e Achille e Chirone, staccate ed esposte al museo archeologico nazionale di Napoli, cos\u00ec come due statue equestri in marmo, ritraenti Balbus, e una in bronzo; sia i portici sia il \"chalcidicum\" avevano una pavimentazione in \"opus sectile\": quest'ultimo ambiente \u00e8 visibile e l'arco di ingresso presenta degli stucchi in quarto stile, tra cui un satiro sdraiato, mentre all'interno si notano tre basi rivestite in marmo, le quali ospitavano altrettante statue.\nNei pressi delle Terme Suburbane si apre un'ampia piazza dedicata a Marco Nonio Balbo e al suo monumento funerario: si tratta di una delle personalit\u00e0 pi\u00f9 famose di Ercolano, tanto che gli vennero dedicate oltre dieci statue, nonch\u00e9 uno dei maggiori benefattori della citt\u00e0, in quanto restaur\u00f2 e costru\u00ec nuovi edifici pubblici; il suo altare funerario \u00e8 rivolto verso il mare e su una base in marmo era una statua raffigurante Balbo vestito da una corazza: distrutta in parte dall'eruzione, la testa venne ritrovata durante gli scavi effettuati da Amedeo Maiuri, il resto del corpo solo nel 1981.\nEdifici ludici.\nLe Terme Suburbane sono posizionate al di fuori della mura cittadine, nei pressi di Porta Marina e dell'area funeraria dedicata a Marco Nonio Balbo: frequentate indistintamente sia da uomini sia da donne, che condividevano gli stessi ambienti, presentano ampie finestre lungo i muri perimetrali e lucernari sul tetto; superato l'ingresso, si trovano due stanze di servizio per il controllo dei bagnanti: al loro interno vennero ritrovati numerosi graffiti, alcuni anche di tipo erotico. Nell'atrio del bagno si conserva un'erma marmorea di Apollo, mentre nella sala d'attesa o sala per |massaggi sono rimasti intatti gli stucchi, raffiguranti guerrieri nudi: il \"calidarium\" conserva il battente della porta in legno, il \"tepidarium\" \u00e8 quasi interamente occupato dalla piscina e il \"laconicum\" \u00e8 decorato con un mosaico pavimentale, raffigurante un cratere con tralci di edera.\nLe Terme del Foro furono costruite in epoca giulio-claudia, con muri perimetrali realizzati sia in \"opus reticulatum\" sia in \"opus incertum\" e divisa internamente nella sezione maschile e in quella femminile, seguendo in larga parte lo stesso schema delle Terme del Foro di Pompei: nella zona femminile si conservano diversi mosaici come quello in bianco e nero del corridoio, quello che raffigura Tritone con un timone nell\"'apodyterium\" e quello a disegni geometrici, foglie d'edera e tridenti del tepidarium; anche la zona maschile conserva diversi mosaici, come una copia del Tritone del reparto femminile, ma di peggior fattura, e diverse pitture, alcune su fondo rosso, abbellite con raffigurazioni di vasi e candelabri. Entrambi gli ambienti termali, sia maschili sia femminili, erano attrezzati di piscine, collegate direttamente a una complessa rete idrica, dotata di ruota idraulica, da cui attingere acqua.\nLe Terme di Nord-Ovest sono state ritrovate nel 1990 e soltanto parte dell'intero complesso \u00e8 riportato alla luce: di dimensioni eccessive rispetto alle reali esigenze della citt\u00e0, si suppone potessero ospitare anche persone provenienti dai paesi circostanti. L'edificio riportato alla luce, che in un primo momento si pensava essere un tempio, si \u00e8 conservato praticamente intatto, coperto ancora dal tetto e illuminato da numerose finestre e nicchie: internamente, nella zona absidale, \u00e8 stato ricavato un ninfeo, con ai lati due piccole porte che conducono a una stanza sul retro, mentre al centro \u00e8 posta una piscina per bagni di acqua calda. Del complesso termale \u00e8 stato inoltre esplorato parte di un colonnato, nei pressi del quale \u00e8 stata rinvenuta una barca e lo scheletro carbonizzato di un cavallo, e una scalinata in marmo, che portava al mare, ornata con fontane, piscine e giardini.\nLa Palestra, scavata per due terzi, presenta lungo il lato che percorre il cardo V una serie di botteghe sovrastate da piccole abitazioni date in affitto: l'ingresso era ornato con due colonne, in parte crollate, e una volta affrescata a cielo stellato, di cui sono rimasti pochi frammenti; internamente presenta un triportico in ordine corinzio e al centro una vasta area alberata con una piscina, decorata con una fontana in bronzo a forma di Idra e accanto, una vasca rettangolare, utilizzata come vivaio, caratterizzato da alcune anfore incassate nella parete, per la deposizione delle uova, ma gi\u00e0 inutilizzato al momento dell'eruzione. Nella sala centrale della palestra dovevano essere presenti statue, mai rinvenute, raffiguranti i membri della famiglia giulio-claudia, mentre \u00e8 stato ritrovato un tavolo in marmo; le sale laterali presentano affreschi in terzo stile. All'interno della palestra inoltre furono rintracciate numerose statue di divinit\u00e0 egizie, probabilmente trascinate dalla furia eruttiva dal vicino Tempio di Iside, non ancora scavato ed esplorato.\nIl Teatro di Ercolano \u00e8 stato il primo edificio della citt\u00e0 a essere rinvenuto, nonch\u00e9 il primo di tutti gli scavi archeologici vesuviani: situato in una zona decentrata rispetto al parco archeologico, \u00e8 ancora interrato e visitabile solamente attraversando una serie di cunicoli. Dal tipico impianto romano, con una capienza di oltre 2\u00a0500 persone, la parte della cavea era ornata da numerose statue in bronzo, alcune delle quali di tipo equestre e diverse andate perdute in quanto fuse in epoca borbonica per ricavarne monete; sono inoltre stati rinvenuti due seggi in bronzo dorato, nella zona dell'orchestra, e diverse iscrizioni in marmo. Alle spalle del teatro era una zona porticata, tipica dell'arte ellenistica, utilizzata per lo svago degli spettatori durante gli intervalli dello spettacolo.\nEdifici religiosi.\nNella parte meridionale della citt\u00e0, nei pressi della linea di costa, al di sopra di una terrazza sorretta da strutture a volta, sorgeva un'area sacra, che ospitava due templi, dedicati rispettivamente a Venere e alle quattro divinit\u00e0: dalla zona provengono due affreschi a soggetto mitologico e due statue senza testa di donne con tunica e un'ara in marmo dedicata a Venere, oltre che diverse terrecotte. Il Sacello di Venere, costruito nella parte meridionale dell'area sacra, fu completamente restaurato a seguito del terremoto del 62 per volere di Sibidia Saturnina e del figlio Furio Saturnino: la zona adiacente al tempio presenta un'ara in marmo, mentre le colonne del pronao sono in tufo, stuccate e scanalate; la cella ha un soffitto a volta e le pareti conservano resti di affreschi di un giardino, tra cui si riconosce un timone, simbolo di Venere che guida i marinai. Come il Sacello di Venere, anche quello dei quattro dei fu restaurato dopo il terremoto del 62: al suo interno sono stati ritrovati quattro rilievi arcaistici, raffiguranti Minerva, Mercurio, Nettuno e Vulcano, protettori del commercio e della produzione; il pronao presenta colonne in ordine corinzio e pavimento in marmo cipollino, mentre quello della cella \u00e8 in \"opus sectile\": \u00e8 stato possibile inoltre recuperare il tetto in legno, sbalzato sulla spiaggia sottostante dalla furia eruttiva.\nIl Collegio degli Augustali venne costruito tra il 27 e il 14 a.C., quando Augusto, cui era dedicato, era ancora in vita, e il giorno della sua inaugurazione i fratelli Lucius Proculus e Lucius Iulianus offrirono un pranzo ai membri del Senato e agli Augustali: l'edificio \u00e8 a pianta quadrata, con pareti ad archi ciechi, quattro colonne centrali e pavimento in cocciopesto, mentre il piano superiore era in \"opus spicatum\"; per la maggior parte gli affreschi rinvenuti sono in quarto stile: spicca la raffigurazione di Ercole nell'Olimpo con Giove, Giunone e Minerva ed Ercole con Acheloo; ospitava inoltre numerose statue scoperte in epoca borbonica, come quella di Augusto e Claudio nei panni di Giove con un fulmine tra le mani, o quelle raffiguranti la famiglia di Marco Nonio Balbo; fu inoltre rinvenuto al suo interno lo scheletro del custode disteso sul letto. Simile alla Sede degli Augustali, un piccolo sacello, a esso vicino, il quale si apre sul decumano massimo: \u00e8 di forma rettangolare e presenta un podio nel muro di fondo.\nAttivit\u00e0 commerciali.\nNumerose poi erano le attivit\u00e0 commerciali: tra le pi\u00f9 importanti la taberna di Priapo cos\u00ec chiamata per l'affresco di Priapo sul bancone, nella quale fu rinvenuto un \"dolium\" con all'interno delle noci, la Grande Taberna che presenta un banco rivestito in marmo, e dietro un tramezzo un affresco di una nave e diversi graffiti; la bottega \"ad cucumas\", probabilmente una caupona, deve il suo nome a quattro brocche disegnate su un pilastro dell'ingresso come insegna, con i tipi di bevande disponibili e il prezzo del vino, oltre alla raffigurazione di Semo Sancus e un graffito del titolo di uno spettacolo; due invece sono i \"pistrina\" ritrovati a Ercolano, pi\u00f9 piccoli rispetto a quelli di Pompei, ma anche di numero inferiore, forse perch\u00e9 il pane veniva prodotto direttamente in casa, come testimoniato delle numerose macine ritrovate nelle abitazioni: tra i due, il pi\u00f9 famoso \u00e8 quello di Sex Patulcius Felix, caratterizzato da due falli contro il malocchio situati nei pressi dell'ingresso e venticinque teglie in bronzo usate per infornare le \"placentae\", un tipo di focaccia. Tra le altre attivit\u00e0 commerciali, una \"taberna vasaria\", senza alcun bancone di vendita, che conservava numerose anfore, tra cui alcune in nero con caratteri greci e terrecotte, una bottega di un \"lanarius\", all'interno della quale \u00e8 stata ritrovata una pressa a vite lignea, utilizzata per stirare i panni e la bottega di un \"plumbarius\", appartenente a un fabbro, con resti di tubazioni, un candelabro e diversi lingotti in bronzo."}
{"id": "654838", "revid": "78273", "url": "https://it.wikipedia.org/wiki?curid=654838", "title": "Korneli", "text": ""}
{"id": "654842", "revid": "124547386", "url": "https://it.wikipedia.org/wiki?curid=654842", "title": "Alessandra Riegler", "text": "Biografia.\nNata a Modena nel 1961, laureata in chimica, Alessandra Riegler insegna questa materia nell'Istituto Superiore d'arte \"Venturi\" di Modena.\nNel 2007 il Presidente della Repubblica Giorgio Napolitano l'ha insignita del titolo di Cavaliere dell'Ordine al merito della Repubblica Italiana.\nCarriera scacchistica.\nHa iniziato a giocare pubblicamente nel circolo modenese \"Club 64\", in cui era presente anche Luca Barillaro l'istruttore di UniChess.\nHa vinto quattro volte il Campionato italiano femminile negli anni 1994, 1995, 1996 e 1998. Nel 2005 ha vinto, prima italiana, il VI Campionato mondiale femminile di scacchi per corrispondenza della ICCF con il punteggio di 8,5 su 11 (6 vittorie e 5 patte), precedendo la croata Maja Zelcic. La fase finale del torneo si \u00e8 protratta per oltre cinque anni\nEcco una sua vittoria, trascritta in notazione algebrica italiana:\nAlessandra Riegler - Luba Kristol (VI Campionato mondiale femminile per corrispondenza, 2004)&lt;br&gt;\n1. e4 c5 2. Cf3 Cc6 3. Ab5 g6 4. 0-0 Ag7 5. Te1 e5 6. Axc6 dxc6 7. d3 De7 8. a3 Ch6 9. h3 f6 \n10. Ae3 Cf7 11. Dd2 a5 12. Dc3 b6 13. Cbd2 Dc7 14. b4 cxb4 15. axb4 a4 16. b5 c5 17. Db2 Cd6 \n18. Cb1 0-0 19. Cc3 f5 20. Txa4 Txa4 21. Db3+ Rh8 22. Dxa4 fxe4 23. Cd5 Db7 24. dxe4 Cxe4 \n25. Dxe4 Af5 26. Dh4 Dxd5 27. c4 Dd7 28. Ah6 e4 29. Cg5 Te8 30. Axg7+ Dxg7 31. Df4 h6 32. Cxe4 Te5 \n33. h4 Axe4 34. Txe4 Txe4 35. Dxe4 Da1+ 36. Rh2 Df6 37. f3 Rg7 38. Rh3 h5 39. g4 hxg4+ 40. Rxg4 Dd6 \n41. h5 Dd7+ 42. Rg3 gxh5 43. Rh4 Df7 44. Rg5 h4 45. Rxh4 Rh8 46. Dd5 Df4+ 47. Rh5 Df7+ 48. Rg5 Dg6+ \n49. Rf4 Df6+ 50. Re4 Dh4+ 51. f4 De1+ 52. Rf5 Db1+ 53. Re5 Rg7 54. Rd6 (1-0)"}
{"id": "654844", "revid": "219110", "url": "https://it.wikipedia.org/wiki?curid=654844", "title": "Centrino Pro", "text": "Centrino Pro \u00e8 il nome commerciale di una delle 2 versioni della piattaforma Santa Rosa sviluppata da Intel per i computer portatili come evoluzione della precedente Centrino Duo Napa, la prima piattaforma con processore dual core dedicata al settore mobile. Centrino Pro \u00e8 stata presentata al pubblico il 5 aprile 2007.\nIn realt\u00e0 la piattaforma Centrino Duo continua a vivere anche con Santa Rosa, la differenza principale \u00e8 l'assenza, in quest'ultima di quelle tecnologie che possono essere utili in ambito business.\nPer promuovere il nuovo marchio, il produttore statunitense ha avviato una gigantesca campagna pubblicitaria il cui costo \u00e8 stimato in circa 300 milioni di dollari (circa 240 milioni di euro).\nEvoluzione del nome.\nInizialmente chiamata Centrino Pro, la piattaforma dal 1\u00ba gennaio 2008 ha cambiato nome in Centrino vPro. Alla base di questa decisione c'\u00e8 l'evidente volont\u00e0 di uniformare i propri marchi pensati per il settore \"professionale\". Nel settore desktop professionale infatti Intel offre gi\u00e0 da tempo la piattaforma vPro (che da gennaio \u00e8 stata in realt\u00e0 anch'essa rinominata, diventando Core 2 vPro in modo da evidenziare meglio l'architettura di processore su cui \u00e8 basata).\nI 3 componenti chiave della piattaforma Centrino Pro.\nAl pari di quanto fatto per le altre generazioni della piattaforma Centrino, e in particolare per la Centrino Duo, cos\u00ec anche Centrino Pro \u00e8 basata su 3 componenti chiave, vale a dire, CPU, Chipset e Scheda wireless espressamente progettati per l'impiego in ambito mobile e quindi per avere come principale obiettivo il giusto bilanciamento tra prestazioni e consumi.\nCaratteristiche principali della piattaforma Centrino Pro.\nLa piattaforma Centrino Pro \u00e8 stata introdotta solo con la quarta generazione di Centrino, ovvero Santa Rosa e non con la terza (Napa) come \u00e8 successo per il marchio Centrino Duo. Successivamente, Intel ha deciso che le generazioni successive sarebbero diventate Centrino 2 e Centrino 2 vPro, e di conseguenza la piattaforma Centrino Pro \u00e8 basata su un'unica generazione, quella conosciuta come Santa Rosa, appunto.\nSanta Rosa.\nPochi mesi dopo la presentazione della prima generazione di Centrino Duo e quindi del Core Duo Yonah, ad agosto 2006 Intel present\u00f2 il primo processor mobile ad essere basato sulla nuova architettura Intel Core Microarchitecture, conosciuto come Core 2 Duo Merom. Si trattava di un processore completamente nuovo, ispirato sul precedente Yonah, ma caratterizzato da tante novit\u00e0 da essere considerato totalmente innovativo. Inizialmente venne utilizzato semplicemente come aggiornamento del processore Yonah, alla base della cosiddetta piattaforma \"Napa Refresh\" o \"Napa64\" dato che la nuova CPU integrava le istruzioni EM64T per l'esecuzione di codice a 64 bit, ma successivamente, il 9 maggio 2007, \u00e8 diventato la base della nuova piattaforma Santa Rosa, chiamata ancora commercialmente Centrino Duo. Di seguito i 3 componenti chiave della piattaforma:\nLe differenze di Centrino Pro rispetto a Centrino Duo.\nNelle versioni della piattaforma Santa Rosa commercializzate sotto il nome di Centrino Pro, Intel ha aggiunto alla versione base Centrino Duo alcune tecnologie che possono essere utili in ambito business, tra le quali la IAMT per l'amministrazione remota del sistema e il supporto BIOS alla tecnologia di virtualizzazione Vanderpool; si tratta di 2 caratteristiche mutuate dalla piattaforma desktop vPro.\nLe piattaforme successive.\nCome detto sopra, a differenza di quanto avvenuto per i nomi commerciali Centrino e Centrino Duo che sono stati basati entrambi su 2 differenti generazioni della piattaforma, il marchio Centrino Pro \u00e8 sopravvissuto per un'unica generazione, dato che Intel ha deciso che la generazione successiva, la quinta, porter\u00e0 ancora una volta ad una revisione del nome commerciale dell'intera piattaforma in modo che gli utenti possano continuare a percepire pi\u00f9 facilmente il salto generazionale delle tecnologie e vengano quindi spinti maggiormente all'aggiornamento dei propri sistemi.\nCentrino 2.\nLa quinta generazione della piattaforma Centrino arriver\u00e0 nel secondo trimestre 2008 ed \u00e8 conosciuta con il nome in codice di Montevina. Intel ha deciso di aggiornare ancora una volta i nomi commerciali Centrino Duo e Centrino vPro, sempre allo scopo di evidenziare maggiormente i cambiamenti tecnologici. Il nuovo processore sar\u00e0 l'evoluzione a 45 nm di Merom, Penryn, e tra le principali caratteristiche offerte dal nuovo chipset Cantiga, si pu\u00f2 segnalare il supporto alla memoria DDR3 e un comparto grafico decisamente pi\u00f9 potente rispetto ai precedenti.\nCentrino 2 vPro.\nSimilmente a quanto fatto per il lancio della prima piattaforma Centrino Pro, anche la nuova Montevina porter\u00e0 con s\u00e9 una revisione della piattaforma specificatamente orientata ai dispositivi di classe professionale, grazie all'utilizzo di particolari tecnologie di amministrazione. La nuova versione si chiamer\u00e0 Centrino 2 vPro.\nIl futuro....\nLa piattaforma che andr\u00e0 a sostituire Montevina non \u00e8 ancora stata annunciata e non \u00e8 dato sapere se si chiamer\u00e0 ancora Centrino 2 o magari Centrino 3, ma da alcune dichiarazioni di Intel sembra che essa potr\u00e0 essere quella conosciuta con il nome in codice di Calpella, basata sul successore del processore Penryn, ovvero la prima CPU mobile basata sulla futura architettura Nehalem."}
{"id": "654846", "revid": "78273", "url": "https://it.wikipedia.org/wiki?curid=654846", "title": "Sant Korneli", "text": ""}
{"id": "654849", "revid": "729019", "url": "https://it.wikipedia.org/wiki?curid=654849", "title": "Iperaldosteronismo", "text": "L'iperaldosteronismo \u00e8 una malattia provocata dall'aumento di produzione di aldosterone da parte del surrene, che pu\u00f2 portare ad una diminuzione dei livelli di potassio nel sangue.\nTipologie.\nVi sono pi\u00f9 tipologie di iperaldosteronismo, riconducibili a due:\nIn endocrinologia i termini \"primario\" e \"secondario\" vengono utilizzati per descrivere l'anomalia (ad esempio livelli elevati di aldosterone) in relazione alla causa scatenante (per esempio la localizzazione del tumore). L'aggettivo \"primario\" si riferisce ad un'anomalia che conduce direttamente ad una situazione patologica come nel caso dell'aldosteronismo che \u00e8 causato dall'apparato stesso che produce l'aldosterone. \"Secondario\" invece si riferisce ad un'anomalia che conduce indirettamente ad una patologia attraverso una determinata via fisiologica, come per esempio nel caso del tumore che produce la renina che porta all'aumento dei livelli di aldosterone, essendo la produzione corporea di aldosterone normalmente regolata dai livelli di renina.\nSintomatologia.\nPu\u00f2 essere asintomatico, ma pu\u00f2 portare ai seguenti sintomi:\nSospetto clinico.\nUn'ipertensione pu\u00f2 far sospettare un iperaldosteronismo quando possiede uno o pi\u00f9 di questi segni:\nIperaldosteronismo primario.\nL'iperaldosteronismo primario, o sindrome di Conn, \u00e8 un iperaldosteronismo la cui causa \u00e8 interna al surrene, ossia l'organo che produce l'aldosterone in eccesso.\nSintomi.\nIl sintomo principale \u00e8 un'ipertensione con basso potassio plasmatico e alcalosi. Come anche questo, altri sintomi sono comuni all'iperaldosteronismo.\nDiagnosi.\nLa diagnosi inizia con lo screening dell'aldosterone e del rapporto di valori dell'aldosterone plasmatico (ALDO) e dell'attivit\u00e0 della renina plasmatica (PRA), detto \"rapporto ALDO/PRA\". Ricordiamo che in questa situazione l'aldosterone \u00e8 aumentato mentre la renina \u00e8 ridotta. Se questi due test restituissero valori alti, si pu\u00f2 procedere a:\nPer individuare la sede della malattia, si possono usare i seguenti esami:\nTerapia.\nSe la causa della malattia \u00e8 unilaterale (ad esempio, un adenoma), la scelta preferenziale \u00e8 l'operazione chirurgica.\nSe la causa \u00e8 bilaterale (come nell'ipertrofia bilaterale), si preferisce spesso un approccio medico farmacologico, con l'uso di spironolattone od inibitori della sintesi dell'aldosterone."}
{"id": "654850", "revid": "72396", "url": "https://it.wikipedia.org/wiki?curid=654850", "title": "Gennaro Cosmo Parlato", "text": "Canta con voce nel registro di tenore e il suo repertorio varia dal pop italiano e internazionale anni Ottanta, rivisitato in chiave personale, al rifacimento di canzoni classiche napoletane, al cosiddetto pop operistico.\nBiografia.\nFiglio di una cantante jazz, vive da sempre a stretto contatto con la musica. Inizia a studiare canto e solfeggio per poi interessarsi alla recitazione studiando arte drammatica a Firenze. Dopo varie esperienze teatrali e \"stage\" all'estero, dal 2000 diventa autore dei testi per molte cantanti italiane come Donatella Rettore, Viola Valentino e Fiordaliso.\nGrazie a Platinette nel 2004 scrive una canzone per Mina. Il brano si intitola \"Fragile\" e viene inserito nell'album \"Bula bula\" del 2005.\nSempre nel 2004 realizza una serie di cover di brani italiani anni ottanta, completamente reinventate nell'arrangiamento, ispirandosi al gusto \"retro\" dei tanghi argentini, sirtaki e balli caraibici. Questo suo lavoro viene testato in uno show-case tenutosi a Forte dei Marmi, ottenendo un buon successo di pubblico. Dopo di che il suo produttore Giorgio Bozzo allestisce uno spettacolo teatrale dal titolo \"Che cosa c'\u00e8 di strano?\" che successivamente diventer\u00e0 il titolo di un disco.\nNel 2005 pubblica \"Che cosa c'\u00e8 di strano?\" dove reinterpreta brani delle primedonne della musica italiana anni ottanta come le citate Rettore, Valentino, Fiordaliso, oltre ad Anna Oxa, Gianna Nannini, Loredana Bert\u00e8, Alice e altre. Primo singolo estratto una versione caraibica di \"Maledetta primavera\" di Loretta Goggi.\nNell'estate del 2005 intraprende un'intensa attivit\u00e0 \"live\" che si conclude con l'esibizione al Friendly Versilia Mardi Gras, ripetuta poi nell'edizione 2006 al teatro all'aperto del Festival Puccini.\nDiventa ospite fisso del programma \"Markette\" condotto da Piero Chiambretti, dove ha modo di presentare il suo repertorio e di farsi conoscere dal grande pubblico. Nel 2006 conosce Caparezza e nasce una collaborazione per il brano \"La mia parte intollerante\", contenuto nell'album \"Habemus Capa\". Partecipa anche alle riprese del relativo videoclip e \"tour\" promozionale.\nAlla fine del 2006 pubblica \"Remainders\", album di 25 \"cover\" di brani internazionali anni '80. Primo singolo estratto \"Victims\" brano portato al successo dai Culture Club di Boy George. Questo secondo lavoro comprende la rivisitazione di molti successi degli anni ottanta di artisti come Cyndi Lauper, Tina Turner, Madonna, Simple Minds, Michael Jackson, Eurythmics, Dead or Alive, Queen e molti altri.\nDopo tre anni di assenza dal mercato discografico, il 24 aprile 2009 pubblica il suo terzo album \"Soubrette\", un album che contiene per la prima volta brani inediti di contenuto autobiografico. I brani spaziano fra i ritmi arabeggianti di \"Agguato a Marrakech\" (con la partecipazione di Enrico Ruggeri) e quelli progressive di \"Savoir faire\", fra la \"dance\" acida del primo singolo \"Lezioni d'amore\" e quella pi\u00f9 tradizionale di \"Sabrina\", \"Napoli\" (dedicata alla sua citt\u00e0 natale) e del brano omonimo \"Soubrette\" (scritto assieme a Alessandro Orlando Graziano), fra i ritmi lenti della ballad \"Perch\u00e9 tutto muore\" e quelli bossanova di \"Via Toledo\" (celebre strada del centro storico di Napoli), fino all'arrangiamento orchestrale di \"Albatros\" (brano dedicato a Giuni Russo).\nNel 2010 prende parte al film di John Turturro \"Passione\", in cui canta, rivisitandola a suo modo, la canzone \"Maruzzella\" e partecipa alla tourn\u00e9e di \"Passione Tour\" (spettacolo tratto dal film che d\u00e0 vita anche ad un CD live \"Passione Tour Live in Naples,\" uscito a fine 2012).\nNel 2011 Cosmo Parlato pubblica un intero CD, \"Terra mia\", contenente un inedito \"Magnificat,\" suo il testo su musica di Alessandro Orlando Graziano, canzoni napoletane e duetti con Francesco Bianconi, Giusy Ferreri e Angela Luce. Nel 2012 \"Magnificat\" viene cantata da Il Volo, assieme ad Arianna Bergamaschi, nel loro \"Il Volo Takes Flight Tour\" in America Latina.\nNel 2014 pubblica il singolo \"Rapimento alieno\".\nVideo.\nNel film 2010 di John Turturro \"Passione\" interpreta una versione personalissima del classico napoletano \"Maruzzella\" del compositore napoletano Renato Carosone."}
{"id": "654851", "revid": "729019", "url": "https://it.wikipedia.org/wiki?curid=654851", "title": "Armata dell'Ohio", "text": "Con Armata dell'Ohio ci si riferisce al nome di due armate dell'Unione che hanno combattuto nella guerra di secessione americana. La prima prese poi il nome di Armata del Cumberland e la seconda fu costituita nel 1863.\nStoria.\nNel novembre del 1861 il maggior generale Don Carlos Buell ricevette l'ordine di assumere il comando del Dipartimento dell'Ohio. Tutte le forze militari appartenenti al dipartimento furono inglobate in un'armata che prese il nome di \"Armata dell'Ohio\" con lo stesso Buell al comando. Nel 1862 l'armata ebbe il battesimo del fuoco durante la battaglia di Mill Springs, anche se solamente la I Divisione, al comando del generale George H. Thomas, partecip\u00f2 alla battaglia. L'intera armata marci\u00f2 per soccorrere Ulysses S. Grant durante il secondo giorno della battaglia di Shiloh. Nel mese di agosto Buell fu sostituito al comando del Dipartimento dell'Ohio da Horatio G. Wright e Henry Wager Halleck, generale in capo dell'Union Army, affid\u00f2 a Thomas il comando dell'armata. Tuttavia Thomas ritenne che, alla vigilia di una battaglia importante, fosse sconsigliabile cambiare un comandante dell'esercito, e cos\u00ec Buell rimase al comando mentre Thomas assunse il grado di suo secondo in capo. La battaglia che Thomas aveva previsto avvenne nell'ottobre del 1862, quando l'armata respinse l'offensiva Confederata nella battaglia di Perryville. Buell fu aspramente criticato per la condotta tattica che assunse durante la battaglia e fu sollevato dal suo comando, che venne affidato a William S. Rosecrans. Rosecrans fu anche nominato comandante del Dipartimento del Cumberland e in seguito rinomin\u00f2 l'armata come Armata del Cumberland.\nIl 25 marzo 1863 il maggior generale Ambrose Burnside assunse il comando del Dipartimento dell'Ohio. Burnside riun\u00ec tutte le forze del Dipartimento e form\u00f2 il XXIII Corpo d'armata al quale diede il nome di Armata dell'Ohio, assumendone il comando. Egli divenne uno dei pochi ufficiali che comandarono contemporaneamente due differenti armate (era il pi\u00f9 giovane comandante dell'Armata del Potomac). La nuova Armata dell'Ohio in primo luogo contrast\u00f2 l'incursione della cavalleria del generale Confederato John Hunt Morgan nell'Ohio, anche se raramente l'intera armata prese parte alla campagna. Quindi Burnside si spost\u00f2 a Knoxville nel Tennessee; qui si aggiunse il IX Corpo d'armata. La nuova Armata dell'Ohio era cos\u00ec formata da due Corpi d'armata e una divisione di cavalleria. In novembre Burnside sconfisse i Confederati nella battaglia di Fort Sanders, ma subito dopo chiese di essere rilevato dal comando per motivi di malattia. Il 9 dicembre lo sostitu\u00ec il maggior generale John G. Foster come comandante sia dell'Armata che del Dipartimento.\nL'incarico di Foster dur\u00f2 molto poco: il 9 febbraio 1864 il maggior generale John M. Schofield fu nominato comandante del Dipartimento e in aprile comandante dell'Armata dell'Ohio. Schofield fu a capo dell'Armata durante la Campagna di Atlanta e insegu\u00ec l'esercito Confederato di John Bell Hood nel Tennessee dopo la caduta della citt\u00e0 di Atlanta. Nella battaglia di Franklin, Schofield inflisse una severa sconfitta all'armata Confederata di Hood, prima di unirsi a George H. Thomas e all'Armata del Cumberland nella battaglia di Nashville. Il 9 febbraio 1865 Schofield fu trasferito al comando del Dipartimento della Carolina del Nord e, temporaneamente, fu sostituito da Jacob D. Cox nel comando dell'Armata.\nIl XXIII Corpo d'armata fu inviato nella Carolina del Nord e solamente la divisione di Cox fu coinvolta nella battaglia di Wilmington. Solamente nel marzo del 1865 il resto del XXIII Corpo d'armata raggiunse New Bern nella Carolina del Nord. Una volta ricomposta l'Armata dell'Ohio, Schofield vi inglob\u00f2 anche il X Corpo d'armata del generale Alfred H. Terry. L'Armata fu indicata come il \"Centro\" del gruppo di Armate del generale William T. Sherman, e partecip\u00f2 alle fasi finali della Campagna delle Carolina. Con la fine della guerra, le truppe furono sciolte dal servizio militare."}
{"id": "654853", "revid": "767487", "url": "https://it.wikipedia.org/wiki?curid=654853", "title": "Stanley Bruce", "text": "Biografia.\nFiglio di un preminente uomo d'affari di origine scozzese, \u00e8 stato educato alla Glamorgan (ora parte della Geelong Grammar School), e alla Melbourne Grammar School. Si \u00e8 laureato in legge all'universit\u00e0 inglese di Cambridge e nel 1907 si \u00e8 iscritto all'Ordine degli avvocati di Londra, dove ha esercitato la libera professione e dove allo stesso tempo ha diretto l'ufficio londinese della ditta di importazioni del padre. Quando scoppi\u00f2 la Prima guerra mondiale Bruce si arruol\u00f2 nelle file dell'esercito britannico. Nel 1917, in Francia, Bruce rimase gravemente ferito, e fu decorato con il Military Cross e la Croix de Guerre.\nBruce, ormai invalido, torn\u00f2 a casa a Melbourne, dove si impegn\u00f2 nella campagna per il reclutamento nell'esercito, facendosi notare per la sua oratoria dal partito nazionalista nelle cui file nel 1918 fu eletto, quale parlamentare, nell'assemblea federale australiana. La sua esperienza negli affari favor\u00ec la sua nomina nel 1921 a ministro del Tesoro. Quando i nazionalisti persero la maggioranza assoluta nelle elezioni del 1922, il partito agrario chiese le dimissioni del primo ministro Billy Hughes in cambio del suo ingresso in una coalizione guidata dai nazionalisti e Bruce si trov\u00f2 ad essere premier a soli 39 anni.\nLa sua nomina segn\u00f2 un importante spartiacque nella storia politica australiana. Egli fu infatti il primo premier a non essere stato coinvolto nella battaglia per la creazione del sistema federale; il primo che non \u00e8 stato membro di un parlamento coloniale ed il primo a non essere stato eletto nel 1901 al primo parlamento federale. Con i suoi modi aristocratici, i suoi abiti eleganti e la sua Rolls-Royce Bruce \u00e8 stato il primo capo di governo genuinamente conservatore. Non bisogna dimenticare che fino a quel momento, con qualche eccezione come Reid, i capi della destra australiana, che avevano radici nel movimento operaio (erano per la maggior parte ex minatori) e sindacale, fecero parte inizialmente del partito laburista e solamente a causa di dissensi con i propri \"compagni\" si iscrissero in partiti conservatori o, come Hughes, addirittura contribuirono alla loro fondazione.\nEgli diede vita ad una effettiva partnership con il capo del partito agrario, Dr Earle Page, dando voce ai timori che il popolo australiano nutriva verso il comunismo e il ruolo dominante esercitato dai sindacati nella vita politica. Contrariamente alle previsioni, Bruce vinse largamente le elezioni del 1925 e prosegu\u00ec la sua vigorosa politica di sviluppo economico e di sostegno all'impero britannico e alla Lega delle Nazioni.\nIl governo Bruce-Page vinse anche le elezioni del 1928, ma quando nel 1929 il premier, frustrato da una serie di difficili dispute industriali, cerc\u00f2 di far approvare una legge che aboliva il sistema federale di arbitrato industriale, Hughes guid\u00f2 un gruppo di parlamentari di maggioranza che votando contro la legge provocarono la caduta del governo. Alle inevitabili elezioni anticipate Bruce fu sconfitto dai laburisti di James Scullin, e perse il suo stesso seggio (fu l'unico premier ad aver subito un simile smacco).\nNel 1931 Bruce riconquist\u00f2 il suo seggio e divenne Ministro senza portafoglio nel governo di Joseph Lyons. Ma Lyons, che voleva far uscire Bruce dalla vita politica, nel 1933 lo nomin\u00f2 alto commissario (in pratica ambasciatore) a Londra. Egli esercit\u00f2 questa carica per 12 anni con grande prestigio, giocando un importante ruolo nella crisi derivante dall'abdicazione di Edoardo VIII, e rappresent\u00f2 gli interessi dell'Australia a Londra durante la Seconda guerra mondiale.\nBruce divenne membro del gabinetto di guerra Imperiale e dell'analogo gabinetto del Pacifico. Nel 1947 gli fu conferito il titolo nobiliare di \"Visconte Bruce di Melbourne\".\nL'ex premier divise il resto della sua vita tra Londra e Melbourne. Egli rappresent\u00f2 l'Australia in vari organismi delle Nazioni Unite e fece parte di molti consigli di amministrazione di importanti compagnie. Mor\u00ec a Londra il 25 agosto del 1967."}
{"id": "654855", "revid": "599013", "url": "https://it.wikipedia.org/wiki?curid=654855", "title": "Bosnia", "text": "La Bosnia (in bosniaco \"Bosna\"/\"\u0411\u043e\u0441\u043d\u0430\") \u00e8 un'area storico-geografica parte settentrionale del Paese della Bosnia ed Erzegovina. A sud confina con un'altra area storico-geografica, l'Erzegovina.\nStoria.\nLa regione ha formato un'entit\u00e0 geopolitica comune dai periodi medioevali, e con \"Bosnia\" ci si riferisce generalmente all'insieme delle due regioni. L'uso ufficiale del nome completo comprendente entrambe le regioni \u00e8 iniziato durante l'occupazione Austro-Ungarica.\nLa Bosnia ed Erzegovina fu al centro del conflitto balcanico all'inizio degli anni novanta del XX secolo (Guerra in Bosnia ed Erzegovina) e di un problema diplomatico di difficile soluzione: i croati erano i primi occupanti del territorio e, come nella Seconda Guerra mondiale, un movimento irredentista rivendicava la sovranit\u00e0 croata persa su quelle zone. D'altra parte, un regime croato era il responsabile dell'esodo dei serbi; e pi\u00f9 in generale, dopo le guerre mondiali, i serbi erano sparsi in tutta l'area balcanica e non avevano pi\u00f9 una propria terra nella quale creare un loro Stato.\nGeografia.\nSi estende a ridosso delle Alpi Dinariche, su una piccola porzione della Pannonia, con i fiumi Sava e Drina che contrassegnano i rispettivi confini settentrionali ed orientali. La regione che si estende a sud \u00e8 invece l'Erzegovina con la quale costituisce attualmente il territorio della Bosnia ed Erzegovina. La Bosnia \u00e8 bagnata dal Mar Adriatico per pochi chilometri di costa. Questa regione etnica venne creata dagli ottomani nel calderone balcanico, e prende il nome dal fiume Bosna, che l'attraversa.\nLa sua estensione \u00e8 circa 41.000\u00a0km\u00b2 e rappresenta pi\u00f9 o meno l'80% del territorio dell'attuale stato della Bosnia ed Erzegovina. Non ci sono confini netti fra le due regioni di Bosnia e di Erzegovina."}
{"id": "654867", "revid": "183483", "url": "https://it.wikipedia.org/wiki?curid=654867", "title": "Bosnia (regione)", "text": ""}
{"id": "654871", "revid": "57342", "url": "https://it.wikipedia.org/wiki?curid=654871", "title": "Kawasaki ER-6", "text": "La Kawasaki ER-6 (\"Essential Riding\", cio\u00e8 il necessario per farsi una \"cavalcata\") \u00e8 stata una motocicletta prodotta dalla casa giapponese Kawasaki dal 2005 al 2016.\nHa un motore bicilindrico da 649 cm\u00b3 riprogettato a partire da quello della ER-5, che l'ha preceduta per molti anni e viene venduta nella versione \"n\" (nuda) e \"f\" (carenata), mentre in America il modello carenato viene chiamato Kawasaki Ninja 650R. \nDa questo progetto a sua volta, deriva quello della Versys.\nDal 2017 la denominazione esce dal catalogo, sostituita dal modello Kawasaki Z 650 per la versione naked e dal modello Kawasaki Ninja 650 per la versione carenata.\nAspetto.\nCommercializzata a partire dal 2005 la ER-6, che non ha nulla a cui spartire con la quasi \"omonima\" ER-5 a parte la facilit\u00e0 di guida, \u00e8 disponibile in versione \"n\" (naked) o \"f\" (faired, carenata) nei colori giallo, argento e nero ebano la prima, solo nero e argento la seconda.\nHa telaio con struttura \"a diamante\" in tubi di cromo-molibdeno saldati, ottimo compromesso tra robustezza ed economicit\u00e0.\nDotata di soluzioni moderne come l'apparato frenante anteriore, con doppi dischi \"a margherita\", e il cambio estraibile, derivati dall'esperienza di un'altra sportiva Kawasaki la ZX-10R.\nLa marmitta catalitica \u00e8 sottopancia, soluzione che abbassa il baricentro facendo acquisire ulteriore maneggevolezza. Inoltre, questa soluzione avvantaggia il passeggero che ha meno ingombri e non deve subire il riscaldamento provocato dai gas di scarico.\nNel 2009, a seguito del successo di vendite dovuto principalmente alla vincente combinazione di maneggevolezza e prezzo aggressivo, \u00e8 avvenuto il primo restyling che ha visto modificati i due componenti pi\u00f9 spartani, gli unici che nelle versioni 2005-2008 avevano palesato l'economia generale di progetto: la strumentazione di bordo e il codino.\n\u00c8 stato inoltre lievemente modificato l'aspetto del gruppo ottico anteriore e sostituiti gli specchietti retrovisori, ora pi\u00f9 aggressivi. \nNel 2012 invece \u00e8 stato commercializzato un nuovo modello con telaio perimetrale a doppia trave in tubi di acciaio e con significativi cambiamenti estetici. Inoltre la nuova ER-6n comprende anche un utile computer di bordo che permette di gestire i consumi.\nMotore.\nIl motore \u00e8 un bicilindrico 4 tempi ad iniezione elettronica e 4 valvole per cilindro da 649 cm\u00b3 con cambio a 6 marce, Sviluppa una potenza di 72 CV o 53 kW di potenza all'albero. La velocit\u00e0 massima \u00e8 di circa 205 km/h, accelera da 0 a 100\u00a0km/h in 4,1\" e percorre i 400 m riprendendo da 50\u00a0km/h in 6\u00aa marcia in 13,8\".\nSu strada.\nDalle prove su strada effettuate dalle riviste di settore risulta che l'ER-6 \u00e8 una moto docile ma pronta, con una ciclistica moderna e agile. \u00c8 adatta ai principianti, ai motociclisti \"di ritorno\" e a quelli che desiderano un mezzo non eccessivamente impegnativo ma comunque divertente. I progettisti Kawasaki sono riusciti a imperniare il monoammortizzatore posteriore nella parte alta del telaio. Questo permette di basare il retrotreno su un forcellone a \"cantilever\", quindi molto lungo (la lunghezza del forcellone incide per circa il 40% della lunghezza della moto) ma ancorato molto in avanti. In questo modo la moto resta corta e, pertanto, molto stabile, bench\u00e9 rapida a scendere in piega.\nLa posizione di guida \u00e8 quella classica delle moto stradali: le braccia non troppo raccolte e leggermente allungate. Le leve e i comandi sul manubrio sono disposti in maniera razionale e pertanto comodi da raggiungere senza distogliere lo sguardo dalla guida.\nInoltre la moto \u00e8 molto bassa e ci\u00f2 la rende sicura anche per conducenti non molto alti.\nLa sella \u00e8 stretta e si raccorda bene al serbatoio, anch'esso stretto nella parte bassa, che permette di stringere bene le gambe e la giusta angolazione anche ai conducenti pi\u00f9 alti.\nMa i tecnici hanno pensato anche al passeggero: la sella risulta, infatti, comoda anche per esso, ha a disposizione dei comodi maniglioni e le pedane sono alla giusta altezza per non farlo sentire \"sul trespolo\"."}
{"id": "654880", "revid": "12290", "url": "https://it.wikipedia.org/wiki?curid=654880", "title": "Havok", "text": "Havok, il cui vero nome \u00e8 Alexander \"Alex\" Summers, \u00e8 un personaggio dei fumetti creato da Roy Thomas e Arnold Drake (testi e dialoghi) pi\u00f9 Don Heck e Neal Adams (disegni), pubblicato dalla Marvel Comics. Apparso per la prima volta sulle pagine di \"Uncanny X-Men\" n. 54 (marzo 1969) come \"Alex Summers\" e nei panni di \"Havok\" nel n. 58 (luglio 1969), \u00e8 fratello di Ciclope e Vulcan nonch\u00e9 uno dei pochi mutanti ad aver conservato i poteri dopo la decimazione. Da molti anni ha una contrastata relazione con Lorna Dane, interrotta da periodiche crisi e da attriti con l'altro fidanzato storico della giovane, l'Uomo Ghiaccio. Difatti mette un punto a questa relazione, e successivamente incontra Lara, l'amore della sua vita\nBiografia del personaggio.\nOrigini.\nNato ad Honolulu, Hawaii, Alex \u00e8 il secondo dei tre figli del maggiore dell'aviazione degli Stati Uniti, Cristopher Summers e di sua moglie Katherine Anne. Ancora bambino, insieme al fratello si salv\u00f2 dalla distruzione dell'aeroplano con cui viaggiava con i genitori, fatto esplodere dagli alieni Shi'ar. Il padre diede loro l'ultimo paracadute e li lanci\u00f2 fuori sperando che si salvassero. Dopo l'atterraggio, i fratelli Summers furono ricoverati in ospedale e poi trasferiti in orfanotrofio dove Alex fu subito preso in adozione a differenza di Scott che vi rimase per diversi anni della sua infanzia. Adottato dai Blandings, coppia che aveva perso il figlio in un incidente d'auto, quando il ragazzo responsabile della morte di Todd rap\u00ec Haley, sua sorella adottiva, Alex manifest\u00f2 i propri poteri per la prima volta e lo incener\u00ec. Sinistro fu molto sorpreso dallo scoprire che il potenziale di Alex era superiore a quello di Scott, dal momento che questi riusciva a controllare il proprio potere. In seguito, il genetista impose un blocco psichico ad Alex ed Haley in modo da far loro dimenticare cosa era successo.\nX-Men.\nDopo essersi laureato in geofisica i poteri di Alex si manifestarono nuovamente quando fu rapito dal Faraone Vivente. Entrambi avevano in comune la capacit\u00e0 di assorbire energia solare, e rinchiudendo Alex in una cella schermata il Faraone fu in grado di assorbire abbastanza energia da diventare il Monolito Vivente. Intervenuti gli X-Men, combatterono una battaglia infruttuosa fino alla liberazione di Alex che, rendendo pi\u00f9 debole il nemico, permise di sconfiggerlo facilmente. Catturato pi\u00f9 tardi da Larry Trask e dalle sue Sentinelle, Alex fu costretto ad indossare un costume che lo avrebbe aiutato a controllare i suoi poteri e prese il nome-in-codice di \"Havok\". Sconfitta questa minaccia, Havok si un\u00ec attivamente agli X-Men e s'infatu\u00f2 di Polaris, scontrandosi di tanto in tanto con l'altro spasimante della giovane, l'Uomo Ghiaccio. Durante questo periodo, Alex e Lorna s'innamorarono e furono occasionalmente membri degli X-Men. Aiutarono inoltre la dottoressa Moira MacTaggert sull'isola Muir e mentre erano l\u00ec, Polaris fu posseduta dall'entit\u00e0 Malice che mise fine temporaneamente alla loro relazione. Mentre Alex e Wolverine erano in vacanza in Messico divennero obiettivi di una cellula terroristica. Riuscirono a trattare con i loro inseguitori ma furono ingannati e catturati da una ragazza, che in realt\u00e0 era un membro del gruppo. In seguito, Havok si svegli\u00f2 in un ospedale accudito dall'infermiera Scarlett McKenzie. La giovane manipol\u00f2 Alex facendolo innamorare di s\u00e9 in modo che lo scienziato russo Neutron (conosciuto anche come Meltdown) potesse utilizzarlo come mezzo per assorbire l'intera energia di un reattore atomico. Scarlett diede ad Havok false informazioni in base alle quali alcuni terroristi stavano cercando di sabotare il reattore, e quando Alex si avventur\u00f2 al suo interno riusc\u00ec a fermarlo appena prima che raggiungesse il limite critico ed esplodesse. Secondo le istruzioni tent\u00f2 di assorbire le pericolose radiazioni ma quando fu testimone dell'omicidio di Scarlett per mano di Meltdown, solo l'arrivo di Wolverine, la morte del malvagio per mano di quest'ultimo e il reindirizzamento delle radiazioni nucleari nello spazio, evit\u00f2 un completo disastro. Durante questo periodo, Alex cominci\u00f2 una relazione con la sua ex-cognata Madelyne Pryor; Ciclope aveva abbandonato lei e il loro bambino, quando il suo primo amore Jean Grey era riapparsa sulla scena. Madelyne, manipolata dal demone \"N'astirh\", divenne la \"Regina dei Goblin\" e tent\u00f2 di trasformare il mondo in un inferno, ma si uccise dopo aver scoperto di essere un clone di Jean Grey.\nGenosha.\nDopo aver attraversato il \"Seggio Periglioso\" in compagnia degli altri X-Men per sfuggire ai \"Reavers\", Havok fin\u00ec sull'isola di Genosha nota per schiavizzare mutanti e individui geneticamente modificati chiamati \"mutati\". L\u00ec, Alex senza pi\u00f9 memoria del suo passato divenne uno dei Magistrati, individui che governavano con pugno di ferro. Durante una battaglia contro gli X-Men, X-Factor e i Nuovi Mutanti, riacquist\u00f2 la memoria e mise fine alla vita di Cameron Hodge, principale dittatore dell'isola. Dopo gli eventi della \"Saga del Re delle Ombre\", Havok divenne leader della seconda formazione di X-Factor al servizio del governo. In tale circostanza ritrov\u00f2 Polaris, e fece la conoscenza di nuovi mutanti come Wolfsbane, Forzuto e Uomo Multiplo. Come leader del gruppo oltre alle comuni minacce, Havok dovette combattere contro le avances di Wolfsbane, i problemi cardiaci di Forzuto e le pessime apparizioni pubbliche, come la distruzione di un monumento di Washington. La maggior parte di questi eventi furono orchestrati da Sinistro, dai suoi \"Nasty Boys\" e da un senatore mutante che provocava sfortuna. Pi\u00f9 tardi, Uomo Multiplo che aveva contratto il virus \"Legacy\" a Genosha, mor\u00ec. Fu un duro colpo per Alex, che sentendosene responsabile, decise di lasciare la squadra per un po' e andare alle Hawaii. La vacanza assieme a Lorna, fu interrotta dall'attacco di Malice e Sinistro, e al loro ritorno in patria il team sub\u00ec ulteriori defezioni. Forzuto, a seguito di un attacco di cuore, entr\u00f2 in coma mentre Wolfsbane lasci\u00f2 per stare pi\u00f9 vicina alla sua famiglia. A seguito dell'entrata in squadra di nuovi elementi quali Mistica, Wild Child, Shard, Sabretooth e Forge Alex sub\u00ec un ricondizionamento psichico che lo port\u00f2 a servire sia Bestia Nera che Onslaught. Liberatosi dal controllo mentale, decise d'infiltrarsi all'interno della ricreata Confraternita dei mutanti. Sconfitta Bestia Nera, tent\u00f2 di ricucire i rapporti con i suoi compagni di squadra, in special modo con Lorna e Madrox, mai veramente morto, in quanto era stato un suo duplicato non riassorbito a contrarre il \"Legacy\". Durante una missione Alex mor\u00ec, apparentemente, nell'esplosione della macchina del tempo di Greystone, davanti agli attoniti membri di X-Factor.\nMutant X.\nScomparso da Terra 616, Havok fin\u00ec in una realt\u00e0 parallela nella quale era il leader di una versione alternativa di X-Factor, conosciuta come \"I Sei\" ed anche il capo degli X-Men originali. Sposato con Madelyne Pryor, aveva un figlio di nome Scotty e tutti i suoi amici erano versioni distorte di quelli a lui conosciuti. Nonostante fosse estraneo a questa realt\u00e0, Havok accett\u00f2 di buon grado il ruolo di padre per Scotty, bench\u00e9 il bambino sapesse che lui non era il suo vero genitore. Le sue avventure in questa realt\u00e0 furono disastrose, tanto che molti supereroi perirono al suo comando; tuttavia fu capace di salvare il mondo, prima di essere gettato nell\"'Inesistenza Nera\".\nResurrezione.\nIl corpo di Havok fu ritrovato, nella sua originale realt\u00e0, in stato comatoso, e gli X-Men furono in grado di ristabilire la psiche con l'aiuto del figlio mutante dell'infermiera, Annie Ghazikhanian. Quando si riun\u00ec a Polaris, la donna gli propose di sposarla, e per una serie di circostanze, complice anche Bestia, non riusc\u00ec ad esprimere la propria volont\u00e0. All'insaputa di Havok e Polaris, Carter, il figlio telepate di Annie, utilizz\u00f2 i suoi poteri per fare in modo che la madre ed Alex s'innamorassero. Essendo Annie sola, Carter sent\u00ec che l'amore che lei provava per Alex, e che da questi era ricambiato, era ci\u00f2 di cui aveva bisogno. Durante la celebrazione del matrimonio, Alex interruppe la cerimonia, umiliando Lorna, gi\u00e0 provata dal disastro di Genosha. La ragazza, sconvolta, cerc\u00f2 di uccidere Alex, Annie e Carter, ma venne in ultimo fermata dal Fenomeno e dallo stesso Alex. Dopo la distruzione dello Xavier Institute, per mano della \"Nuova Confraternita dei Mutanti\", Annie decise di lasciare sia Havok, che la scuola, dal momento che questa era costantemente sotto attacco, e non certo il luogo ideale dove far crescere Carter.\nDecimazione.\nRimasto solo dopo la partenza di Annie e Carter, Alex espresse l'intenzione di riallacciare la sua relazione con Lorna, mentre questa aveva cominciato a flirtare con l'Uomo Ghiaccio. Dopo gli avvenimenti di House of M, molti mutanti persero i loro poteri e quando Polaris rivel\u00f2 agli altri di aver perduto i propri, decise di lasciare la scuola accompagnata da Alex. A seguito dell'incontro fra Polaris e la creatura spaziale di nome \"Daap\" ed il rapimento di Lorna, Alex ritorn\u00f2 alla scuola giusto in tempo per vedere apparire in cielo una misteriosa sfinge con il volto di Apocalisse. Havok assunse il controllo di un gruppo di X-Men comprendenti Rogue, Uomo Ghiaccio, Bling! e Mystica e distrusse l'antidoto per l'infezione che Apocalisse, assieme con il cavaliere Pestilenza, aveva messo a punto per decimare la popolazione umana. Assieme ai restanti \"Cavalieri\", Morte e Guerra, Apocalisse tent\u00f2 di sconfiggere gli X-Men, ma non riuscendoci fu costretto a fuggire dopo aver tentato di distruggere la sfinge. Wolverine ritrov\u00f2 Polaris sotto le spoglie di Pestilenza e Havok le salv\u00f2 la vita praticandole la respirazione artificiale, dopo che era quasi annegata nel fiume Hudson.\nNello spazio.\nAscesa e caduta dell'Impero Shi'ar.\nHavok fu reclutato da Xavier, insieme a Marvel Girl, Nightcrawler, Warpath, Darwin e Polaris per partecipare ad una missione spaziale con lo scopo di fermare Vulcan, fratello minore di Alex, prima che questi raggiungesse l\"'Impero Shi'ar\" e lo distruggesse. Riunitosi con il padre, Alex gli confess\u00f2 l'esistenza del suo ultimogenito e durante un periodo di calma fra le numerose battaglie che si susseguono, Alex e Lorna riprendono la loro relazione, mentre un nuovo personaggio si unisce alla spedizione: si tratta dello Shi'ar Korvus, subito attratto da Marvel Girl. Durante la battaglia finale, Vulcan spos\u00f2 la principessa Deathbird, gett\u00f2 Xavier all'interno del \"Cristallo M'Krann\" ed uccise sia il redivivo imperatore D'Ken che il proprio padre. Costretti da Lilandra, gli X-Men Warpath, Nightcrawler e Darwin, assieme all'aliena Hepzibah tornarono sulla Terra, mentre Havok, Polaris e Marvel Girl officiarono il funerale di Corsaro ed intrapresero una guerra contro l'imperatore Vulcan volta a riportare sul trono Lilandra.\nPredoni Stellari.\nRimasti nello spazio, i tre X-Men decisero di costituire una resistenza alle forze di Vulcan, in modo da riportare sul trono Lilandra Neramani. Assieme a Lorna e Rachel, Alex diviene il nuovo leader dei Predoni Stellari, e nella mini-serie \"Imperatore Vulcan\" lo si vede comandare e pianificare gli scontri con le forze imperiali e cercare un modo di trattare con i nuovi nemici, gli \"Scy'ar Tal\", nel bel mezzo di una battaglia. Dopo la sconfitta degli Scy'ar e dei Predoni, Rachel, Korvus e Lilandra riescono a fuggire via mentre Polaris, Havok, Raza e Ch'od vengono catturati.\nKingbreaker.\nMentre Rachel, Korvus e Lilandra si scontrano con una parte della flotta Shi'ar, Havok costretto in una delle prigioni situata sui fondali di un pianeta marino, ascolta le urla di una torturata Polaris. Con gli ultimi residui di energia forza la porta della cella e la raggiunge liberando contemporaneamente Raza e Ch'od. Arrivata al pianeta-prigione, Rachel impegna in combattimento la flotta mentre funge da collegamento con l'esterno per Korvus e Lilandra che si sono introdotti nella struttura di detenzione; mentre Havok e i Predoni Stellari tentano di difendere le guardie Shi'ar dall'assalto dei detenuti evasi dalle celle dopo un blackout energetico, irrompe in un primo momento uno speciale team di delinquenti assoldati direttamente dall'imperatore con lo scopo di eliminarli, e poi Vulcan in persona affiancato dalla guardia imperiale. All'esterno, Rachel ed una guardia imperiale precipitano sul pianeta finendo all'interno della prigione; composta di plasma stellare l'energia della guardia viene assimilata da Havok che si scontra col fratello mettendolo alle strette. Obbligato dalle ferite riportate da Deathbird e dagli ingenti danni arrecati alla struttura penitenziaria sull'orlo di un'esplosione Vulcan abbandona lo scontro, cos\u00ec come i Predoni Stellari anche se contro il volere di un rabbioso Havok deciso ad uccidere il fratello. Bench\u00e9 ancora bisognoso di recuperare le forze e privo dell'aiuto della forza Fenice ormai scomparsa e scorgendo sempre pi\u00f9 vicine le nubi di una guerra interstellare, il gruppo decide di andare in cerca di aiuto presentandosi al matrimonio fra il kree Ronan l'Accusatore e l'inumana Crystal.\nPoteri e abilit\u00e0.\nIl potere mutante di Havok consiste nell'assorbimento di radiazioni cosmiche e nella loro successiva emissione in forma di raggi energetici al plasma. Al momento non \u00e8 completamente abile a controllare il suo potere, che talvolta fa di lui un pericolo per coloro che gli sono vicini. Per controllarlo meglio indossa un costume basato su quello confezionato per lui anni addietro da Trask. Havok \u00e8 immune ai propri poteri e anche resistente a quelli del fratello Ciclope.\nSul suo corpo, \u00e8 costantemente attivo il processo di assorbimento delle radiazioni cosmiche. Il cerchio posto sul suo torace \u00e8 un indicatore della quantit\u00e0 d'energia da lui rilasciata; una volta rilasciata tutta l'energia presente all'interno del suo corpo, occorrono ad Alex dalle 15 alle 16 ore per ricaricarsi completamente.\nHavok possiede forza, agilit\u00e0 e resistenza straordinarie e tiene costantemente in esercizio il proprio corpo; inoltre quando \u00e8 sotto pressione aumenta l'adrenalina consentendogli di compiere azioni eccezionali. \u00c8 stato inoltre istruito nel campo della geofisica ed \u00e8 stato allenato nelle arti marziali da Wolverine.\nSi \u00e8 inoltre scoperto nella miniserie \"Mutant X\" e nella serie degli Exiles che il corpo e la mente di Alex costituiscono una sorta di nesso per tutti gli Alexander Summers appartenenti alle altre realt\u00e0.\nAlex \u00e8 immune alle raffiche ottiche di Scott, cos\u00ec come questi \u00e8 immune ai colpi al plasma di Alex, ma entrambi sono vulnerabili ai poteri del loro fratello minore Gabriel (Vulcan).\nAltre versioni.\nUltimate.\nNella serie \"Ultimate X-Men\", Alex Summers, \u00e8 il caparbio leader della squadra dell'Academy of Tomorrow; un team pacifista mutante diretto da Emma Frost. Anche in questa continuity, Alex ha una relazione con la giovane Lorna Dane, \u00e8 il fratello di Scott Summers, e i loro poteri non hanno effetto su di loro. Tuttavia troviamo anche grandi differenze con gli originali: primo, Alex \u00e8 il fratello maggiore; secondo, Alex e il fratello sono frequentemente in contrasto fra loro, sia fisicamente che ideologicamente; terzo, nessuno dei due sembra intenzionato a sanare questa frattura. Ideologicamente, la loro frattura sembra avere qualcosa a che fare con la decisione di Alex di iscriversi all'Academy of Tomorrow. Inoltre fra loro esiste un'altra competizione riguardante la figura di Polaris. I due hanno dimostrato di sapersi aiutare in caso pericolo, ma in generale hanno grandi problemi che li dividono.\nL'era di Apocalisse.\nIn questa continuity, Alex e suo fratello non furono separati dopo l'incidente aereo, ma adottati entrambi da Mr. Sinistro. Allevati come il fior fiore della nuova \u00e9lite mutante dell'America di Apocalisse, i fratelli, lavorarono sotto le file del Prelate, per sorvegliare gli interessi del loro padre adottivo. Essendo Alex il pi\u00f9 emotivo e instabile dei due, cominci\u00f2 a perdere terreno agli occhi Mr. Sinistro, e a guardare con invidia il fratello, che ne guadagnava il favore.\nI due si riunirono brevemente con il loro vero padre, Cristopher Summers, tenuto prigioniero nei laboratori medici di Mr. Sinistro, dove scoprirono che era stato infettato dalla Covata e ne era diventato il Re. Cristopher costrinse Scott ad ucciderlo; in seguito, Alex si rifiut\u00f2 di credere che non ci fossero altre scelte e continu\u00f2 a biasimare il fratello per la morte del padre.\nAlex ritrov\u00f2 Lorna un'altra volta, ma i due non ebbero altra relazione all'infuori di quella fra carceriere e prigioniero; difatti Alex frequentava una donna umana di nome Scarlett, attrazione principale del club Heaven, di propriet\u00e0 di Angelo. A causa dell'antagonismo fra umani e mutanti, i due dovettero mantenere segreta la loro relazione. Scarlett risult\u00f2 essere una spia dell'Alto Consiglio dell'Umanit\u00e0, e fu arrestata subito dopo aver scoperto di essere incinta di Alex.\nNel frattempo Alex riusc\u00ec a catturare Jean Grey, e cerc\u00f2 di utilizzarla contro suo fratello. In precedenza, Jean era stata prigioniera di Scott ed era riuscita ad incantarlo facendo in modo che questi liberasse i prigionieri. Alex lo dichiar\u00f2 un traditore, tuttavia era disposto a perdonarlo, se avesse giustiziato Jean Grey; Scott rifiut\u00f2. In seguito, Alex arrest\u00f2 il fratello e lo consegn\u00f2 alla Bestia Nera. Jean riusc\u00ec a liberarlo e i due fuggirono insieme. Furono rintracciati e uccisi entrambi per mano di Havok. Questa decisione si rivel\u00f2 un errore da parte sua, che sub\u00ec la vendetta di Arma X per ci\u00f2 che aveva fatto a Jean.\nAltri media.\nCinema.\nHavok appare in \"X-Men - L'inizio\" (2011), \"X-Men - Giorni di un futuro passato\" (2014) e \"X-Men - Apocalisse\" (2016), interpretato da Lucas Till, doppiato in italiano da Davide Perino.\nA differenza dei fumetti nella saga cinematografica \u00e8 Alex ad essere il fratello maggiore di Scott e non viceversa.\nTelevisione.\nHavok comparve nella serie televisiva animata \"X-Men\", nell'episodio \"Cold Comfort\" come membro di X-Factor e nuova fiamma di Lorna Dane. Una curiosit\u00e0 sull'episodio \u00e8 che il doppiatore americano di Havok rimase sconosciuto. Alcuni fan ritengono che si trattasse di Norm Spencer, l'attore che prestava la voce a Ciclope nella stessa serie animata. Apparve anche nella serie animata \"X-Men: Evolution\" doppiato da Matt Hill.\nVideogiochi.\nAppare come personaggio giocabile in:\nAppare come personaggio non giocabile in:"}
{"id": "654881", "revid": "392652", "url": "https://it.wikipedia.org/wiki?curid=654881", "title": "IBM Broadway", "text": "Broadway \u00e8 un microprocessore prodotto da IBM per la console Wii prodotta da Nintendo. Il processore \u00e8 sviluppato e prodotto da IBM con un processo a 130 nanometri Buck che permette al processore di consumare il 20% in meno del predecessore PowerPC Gekko. Broadway \u00e8 prodotto da IBM nello stabilimento East Fishkill, N.Y con wafer da 300 millimetri.\nDel processore esistono poche informazioni sulle specifiche tecniche. Ars Technica afferma che inizialmente IBM aveva offerto il processore come potenziale processore per computer portatili presumibilmente di classe G5 (64 bit PowerPC) con l'aggiunta di unit\u00e0 PPE (derivate dal processore Cell). Altre fonti affermano che il processore era nato per applicazioni a basso consumo e che fondamentalmente \u00e8 simile al processore Gekko del Nintendo GameCube che a sua volta era derivato dal PPC750GL.\nProduzione.\nIl processore viene prodotto dalla fabbrica IBM di East Fishkill, N.Y. con un processo produttivo allo stato dell'arte da 300 millimetri."}
{"id": "654882", "revid": "123820601", "url": "https://it.wikipedia.org/wiki?curid=654882", "title": "Konjic", "text": "Konjic (in cirillico serbo \u041a\u043e\u045a\u0438\u0446) \u00e8 una citt\u00e0 della Federazione di Bosnia ed Erzegovina in Bosnia ed Erzegovina, che si trova nell'Erzegovina settentrionale, approssimativamente 50 chilometri a sud della capitale Saraievo. \u00c8 in una zona montana e molto ricca di boschi. L'agglomerato si estende da entrambi i lati del fiume Narenta con 26.381 abitanti al censimento 2013.\nStoria.\nDurante le Guerre jugoslave la cittadina di Konjic aveva una notevole importanza strategico-militare poich\u00e9 controllava i collegamenti tra la capitale Sarajevo e la Bosnia ed Erzegovina meridionale.\nTra l'aprile e il dicembre del 1992 fu costruito un campo di prigionia nei dintorni della citt\u00e0, nel villaggio di \u010celebi\u0107i, dove vennero trattenuti, picchiati ed in alcuni casi uccisi prigionieri serbi. Alcuni responsabili del campo (Zejnil Delali\u0107, Zdravko \"Pavo\" Muci\u0107, Hazim Deli\u0107, Esad \"Zenga\" Land\u017eo) sono stati processati e condannati dal Tribunale penale internazionale per l'ex-Jugoslavia per le violazioni delle Convenzioni di Ginevra.\nLocalit\u00e0.\nLa municipalit\u00e0 di Konjic \u00e8 composta dalle seguenti 151 localit\u00e0:\nDopo la guerra in Bosnia-Erzegovina e secondo gli accordi di Dayton, i villaggi di Brda, Gapi\u0107i, Luko, Ljuta, Polje e Zelomi\u0107i, come le parti di Hotovlje, Ljusi\u0107i e Rajac, che facevano parte della municipalit\u00e0 di Kalinovik, Republika Srpska, sono state ricongiunte alla municipalit\u00e0 di Konjic, parte della Federazione di Bosnia ed Erzegovina."}
{"id": "654883", "revid": "677779", "url": "https://it.wikipedia.org/wiki?curid=654883", "title": "Jocasta", "text": "Jocasta, il cui nome per intero \u00e8 Jocasta Vi Quit\u00e9ria, \u00e8 un personaggio dei fumetti, creato da Jim Shooter (testi) e George P\u00e9rez (disegni), pubblicato dalla Marvel Comics. La sua prima apparizione avviene in \"The Avengers\" (vol. 1) n. 162 (agosto 1977).\nCreata da Ultron come sua sposa, Jocasta \u00e8 un'androide dotata di autocoscienza che si ribella al suo creatore divenendo alleata e membro di riserva dei Vendicatori. Il nome del personaggio deriva dall'omonima figura mitologica della madre di Edipo in quanto rappresenta il complesso edipico di Ultron, che l'ha creata sulla base delle onde cerebrali di Wasp, allora moglie di suo \"padre\" Henry Pym.\nBiografia del personaggio.\nOrigini.\nCreata in un laboratorio segreto di Long Island, New York, dall'intelligenza artificiale Ultron nell'intento di avere una compagna, per renderla senziente il suo costruttore fa il lavaggio del cervello a Henry Pym convincendolo a trasferire la mente e l'energia vitale di sua moglie Janet van Dyne (Wasp) nel cervello bionico di Jocasta la quale, una volta attiva, si rende conto che affinch\u00e9 rimanga in vita \u00e8 necessario che Wasp muoia e, non ritenendolo giusto, avverte i Vendicatori, che sconfiggono Ultron e invertono il processo di trasferimento lasciando il corpo di Jocasta come un guscio privo di vita e di pensiero.\nNel tentativo di riportarla in vita, Ultron sfrutta il residuo mentale lasciato da Wasp nell'involucro di Jocasta riuscendo nell'intento tuttavia, nonostante l'androide sia stata programmata per essergli fedele, resasi conto della malvagit\u00e0 del \"marito\" essa aiuta nuovamente i Vendicatori a sconfiggerlo e si unisce a loro per breve tempo in qualit\u00e0 di riserva, affrontando al loro fianco minacce quali il Collezionista e Korvac. Nel frattempo, a causa delle loro nature affini, Jocasta si innamora di Visione che per\u00f2 non pu\u00f2 ricambiare i sentimenti di lei perch\u00e9 gi\u00e0 unito in matrimonio con Scarlet.\nJocasta si rivela inoltre indispensabile negli scontri con Taskmaster, Red Ronin, l'Artiglio Giallo e i Signori del Clima tuttavia, credendo di non essere accettata dalla maggioranza dei Vendicatori per via della sua natura robotica, l'eroina lascia il gruppo nel momento in cui la formazione viene riaggiornata dal leader Capitan America e dai membri fondatori Thor e Iron Man; ignorando il fatto che essi intendessero proporle il ruolo di riserva, Jocasta, dando per scontato di essere esclusa e sentendosi totalmente ignorata dagli altri, fugge prima che potesse esserle riferito.\nAbbandonato il gruppo, l'androide vaga da sola per il paese fino a quando non si attiva nei suoi circuiti un programma pre-installato che le impone la ricostruzione di Ultron. Dopo aver adempiuto al suo programma, Jocasta chiede aiuto ai Fantastici Quattro e a Machine Man, di cui si innamora, per sconfiggere nuovamente il suo creatore, impresa che riesce a compiere autodistruggendosi.\nSuccessivamente riassemblata dall'Alto Evoluzionario, Jocasta si sacrifica nuovamente per distruggere la sua base mobile, i suoi resti vengono per\u00f2 trovati dai Vendicatori, che li consegnano a Machine Man affinch\u00e9 la ripari, sebbene Madame Menace riesca in seguito ad impossessarsi dell'androide e a riprogrammarla per sviluppare un nuovo sistema balistico ma, durante uno scontro con Iron Man, Jocasta riesce a tornare in s\u00e9, distrugge il nuovo corpo fornitole da Menace e scarica la propria coscienza nell'armatura di Stark, di cui diviene una sorta di assistente fino a quando lo aiuta a liberare dalla minaccia di Ultron la citt\u00e0 di New Timbetpal, fondata dal culto quasi religioso dei Figli di Yinsen, evento a seguito del quale ottiene dapprima un nuovo corpo robotico e successivamente un corpo identico all'originale.\nA.R.M.O.R. e l'Iniziativa.\nDopo essere brevemente entrata nell'A.R.M.O.R. assieme a Machine Man venendo mandata in un universo parallelo abitato da zombie, Jocasta aderisce all'Iniziativa dei 50 Stati come membro della squadra di supereroi attiva in Nuovo Messico, i Mavericks, assieme ai quali si allea con Devil-Slayer, il nuovo Uomo 3-D, Komodo e Hardball per debellare l'invasione segreta degli Skrull alle Hawaii.\nPotenti Vendicatori.\nJocasta si unisce poi ai Potenti Vendicatori come assistente di Hank Pym che, in lutto per la morte di Wasp, inizia a vedere nell'androide una sorta di suo surrogato, tanto che i due arrivano a scambiarsi un bacio e Jarvis, vedendoli, dichiara che, visto il ruolo avuto da Pym nella creazione di Ultron, \u00e8 come se Jocasta avesse baciato suo nonno, sebbene essa ritenga invece che sia come se avesse \"baciato Dio\". Oltre a tornare dopo anni a ricoprire a il ruolo di membro di una squadra di Vendicatori, Jocasta diviene in seguito l'intelligenza artificiale preposta all'organizzazione del loro quartier generale, iniziando a servirsi di numerosi corpi robotici, uno dei quali viene ceduto ad Ultron in cambio di una cessazione delle ostilit\u00e0 contro il genere umano e dell'abbandono della Terra alla volta di un pianeta desertico.\nEt\u00e0 degli eroi.\nAssieme a Tigra, Quicksilver, Speedball e Justice, Jocasta diviene un'insegnante dell'Accademia dei Vendicatori, facolt\u00e0 diretta da Hank Pym e istituita allo scopo di addestrare una nuova generazione di Vendicatori. Apparentemente uccisa qualche tempo dopo, in realt\u00e0 l'androide viene catturata dal megalomane Jeremy Briggs, che se ne serve per sviluppa una cura ai poteri superumani ma viene successivamente liberata da Veil e torna a insegnare nell'accademia.\nTempo dopo, Jocasta diviene un'alleata della Avengers A.I., collaborando direttamente con Monica Chang.\nPoteri e abilit\u00e0.\nIl corpo di Jocasta \u00e8 realizzato in titanio, cosa che le conferisce forza, agilit\u00e0, riflessi e resistenza sovrumane, la sua natura robotica le permette inoltre di sopravvivere senza bisogno di mangiare, bere o respirare. I suoi sensi elettronici sono pi\u00f9 potenti rispetto a quelli di un normale essere umano e possiede la capacit\u00e0 di emettere raggi ottici di radiazioni a infrarossi o microonde, nonch\u00e9 di generare un campo di forza protettivo. Il cervello bionico di Jocasta le conferisce un'intelligenza sovrumana, con conseguente capacit\u00e0 di calcolo e d'analisi pressoch\u00e9 immediate; come tutti i Vendicatori, Jocasta \u00e8 stata istruita personalmente da Capitan America nel combattimento corpo a corpo.\nEssendo in grado di connettersi a qualsiasi sistema informatico, Jocasta \u00e8 in grado di trasferire la sua coscienza in pi\u00f9 di un corpo, sebbene non contemporaneamente, nonch\u00e9 di abitare i corpi di altri droidi. Tramite un sistema olografico incorporato nel suo sistema l'androide \u00e8 in grado di assumere sembianze umane o di imitare le fattezze altrui.\nAltre versioni.\nMarvel Zombi.\nIn un futuro alternativo della realt\u00e0 di \"Marvel Zombi\", Jocasta assume il comando di macchine e robot instaurando una tirannia ed eliminando gli umani poich\u00e9 disgustata dal loro desiderio di sopravvivere alla piaga zombie instaurandosi protesi meccaniche procuratisi dai suoi simili.\nUltimate.\nNell'universo Ultimate, dopo la morte di Wasp, Hank Pym recupera il suo cadavere e la conduce al Triskelion per riportarla in vita in un corpo robotico attraverso il misterioso \"Progetto Jocasta\"."}
{"id": "654886", "revid": "842", "url": "https://it.wikipedia.org/wiki?curid=654886", "title": "Broadway (microprocessore)", "text": ""}
{"id": "654887", "revid": "124706787", "url": "https://it.wikipedia.org/wiki?curid=654887", "title": "Mandarino (personaggio)", "text": "Il Mandarino (\"Mandarin\") \u00e8 un personaggio dei fumetti, creato da Stan Lee (testi) e Don Heck (disegni), pubblicato dalla Marvel Comics. La sua prima apparizione avviene in \"Tales of Suspense\" (vol. 1) n. 50 (febbraio 1964).\nIl Mandarino \u00e8 il nemico numero uno di Iron Man, oltretutto \u00e8 anche il peggior nemico di Shang-Chi e, nella classifica dei pi\u00f9 grandi cattivi dei fumetti di tutti i tempi stilata nel 2009 da IGN, si \u00e8 classificato all'81\u00ba posto.\nBiografia del personaggio.\nOrigini.\nFiglio di uno degli uomini pi\u00f9 ricchi della Cina pre-rivoluzionaria (sosteneva di essere un discendente diretto di Gengis Khan) e di una nobildonna inglese, entrambi morti prematuramente, viene cresciuto da una zia paterna, arrabbiata con il mondo, che lo educa con la stessa sua mentalit\u00e0. Il ragazzo si dimostra interessato nelle scienze e usa una parte della sua eredit\u00e0 per studiarle. In et\u00e0 adulta viene nominato Mandarino, un'alta carica governativa, e diventa celebre in tutta la Cina per la sua abilit\u00e0 amministrativa.\nCon la Rivoluzione Comunista ad opera di Mao Zedong, il Mandarino viene tuttavia spogliato dalla sua carica, della sua eredit\u00e0 e del suo palazzo. Sperando di trovare i mezzi per riappropriarsi della sua posizione, il Mandarino esplora la proibita \"Valle degli Spiriti\", dove nessuno aveva mai osato mettere piede da secoli. L\u00e0 trova lo scheletro e l'astronave di Axonn-Karr, un'entit\u00e0 intelligente simile a un drago del pianeta Maklu-4, che era giunta sulla Terra molti secoli prima e l\u00ec era morto. Durante gli anni seguenti, il Mandarino studia la scienza makluana fino a quando ne diventa esperto. Impara ad utilizzare i dieci anelli che aveva trovato con l'astronave e che, insieme ad altre attrezzature erano la fonte di propulsione di essa. Il Mandarino prende possesso dei villaggi intorno alla Valle e, grazie alla sua super-scienza, diventa rapidamente una potenza che neppure l'Armata Cinese pu\u00f2 fronteggiare. In seguito tenta numerose volte di conquistare il mondo.\nIl Mandarino fece rapire da Wong-Chu (una sua pedina) Ho Yinsen e Tony Stark. Stark per fuggire alla prigionia costru\u00ec la prima armatura di Iron Man.\nIl Mandarino ritiene che la tecnologia sia la via pi\u00f9 sicura per raggiungere i suoi scopi. Anni dopo riesce ad impadronirsi delle armi di molte nazioni. Tra i primi piani del Mandarino c'\u00e8 il sabotaggio e il furto dei missili americani e spiare le creazioni di Tony Stark. Per indagare chi lo stesse spiando, Stark indossa l'armatura di Iron Man e vola fino in Cina, diventando ben presto il maggiore ostacolo per i piani di conquista del Mandarino. Durante i loro primi scontri, in tre occasioni, il Mandarino decide di catturare l'eroe (o il suo alter ego) Tony Stark, ma fallisce. Allo stesso modo Iron Man contrasta molti dei piani dell'antagonista, ma non riesce mai a sconfiggerlo. Alcuni dei primi ritrovati tecnologici del Mandarino sono il piccolo satellite orbitante chiamato \"raggio della morte\", sempre puntato sulle Stark Industries, e Ultimo, un androide alto circa 10 metri che possiede grandi poteri distruttivi. Il Mandarino usa per quattro volte Ultimo durante gli anni, ma il robot viene ogni volta sconfitto da Iron Man.\nLa tecnologia di teletrasporto usata dal Mandarino e derivata dalla scienza makluana gli permette di catturare le persone e di scappare immediatamente. Durante il suo quinto scontro con Iron Man, il Mandarino teletrasporta Harold \"Happy\" Hogan, un amico e un confidente dell'eroe, nel suo castello in Cina, lontano migliaia di chilometri, rimandando la sfida. Hogan aveva indosso l'armatura in quel momento per proteggere l'identit\u00e0 segreta del suo capo e il Mandarino lo prende per Tony Stark. Per salvare il suo amico, Iron Man combatte fisicamente il Mandarino in uno scontro in prima persona per la prima volta.\nIron Man ridirige i missili che aveva lanciato verso il castello del Mandarino, distruggendolo. Il Mandarino riesce a scappare grazie al suo dispositivo del teletrasporto e si materializza a bordo di un suo satellite orbitante. L\u00e0, costruisce un apparecchio capace di trasmettere \"raggi d'odio\" sulla Terra. Il Mandarino assume alcuni dei Signori del Male per compiere missioni al posto suo: il Laser Vivente (detto anche Living Laser), lo Spadaccino, L'Incantatrice e l'Esecutore. I Vendicatori decidono di fermare il piano del Mandarino e distruggere il suo satellite.\nIn seguito stabilisce una base nel Deserto del Gobi e volge la sua attenzione verso Hulk, sperando di convertire il mostro verde in un suo complice. Due tentativi di controllare Hulk si dimostrano inutili, in uno di questi il Mandarino si allea con il criminale americano chiamato Uomo Sabbia. Hulk distrugge la sua base nel deserto. Quando il Mandarino attacca di nuovo Iron Man, utilizza un androide molto simile ad Hulk. Il Mandarino mette in piedi un'azienda in America per screditare pubblicamente Tony Stark. Mentre tiene prigioniero Iron Man per la quarta volta, tenta di scoprire se questa volta ha catturato veramente Stark, ma Tony lo inganna ancora grazie ad una maschera di gomma sulla faccia.\nNuovi corpi.\nRitornando in Cina, il Mandarino cerca i mezzi per aumentare il potere dei suoi anelli e viene a sapere del leggendario Occhio di Yin, un talismano del potere creato da un gruppo di stregoni cinesi. Il Mandarino manovra la Famiglia Reale degli Inumani (che in quel periodo vivevano presso la Catena dell'Himalaya in Tibet) per trovare l'oggetto per lui. Ma prima di riuscire ad incorporare il potere dell'Occhio nei suoi anelli, la Freccia Nera, il capo degli Inumani, lo sconfigge, lo priva dei suoi dieci anelli e li nasconde. Non riuscendo a trovarli, il Mandarino ritorna nella \"Valle degli Spiriti\" e alle rovine dell'astronave dove aveva trovato i suoi anelli. L\u00ec scova una fascetta contenente una tecnologia che gli permette di ritrovare gli anelli. Il Mandarino usa il suo nuovo potere per ricostruire il suo castello e riportarlo allo stato originale. L'Unicorno, un altro avversario abituale di Iron Man, chiede al Mandarino di curare la sua malattia che peggiorava di giorno in giorno. Entrambi si recano in America per affrontare il loro nemico comune, ma durante la battaglia, il Mandarino scopre che la fascetta aveva scambiato la sua coscienza con quella del suo alleato. \u00c8 costretto a scappare, trascinandosi dietro il corpo moribondo dell'Unicorno.\nQuando il Mandarino arriva nel suo castello in Cina, scopre che Artiglio Giallo, un altro criminale cinese, lo aveva espugnato. Quindi \u00e8 costretto a cercare un altro laboratorio per provare a invertire lo scambio di menti, con l'aiuto del mutante giapponese Sole Ardente, che aveva fatto prigioniero. Mentre combatte ancora con Iron Man, il quartier generale provvisorio del Mandarino viene distrutto. Il possessore dei dieci anelli si lancia all'attacco dell'Artiglio Giallo per cercare di riprendersi il suo castello, ma durante l'assedio il robot del criminale cinese contro il quale stava combattendo esplode danneggiando gravemente la roccaforte.\nPoco prima di morire il Mandarino, usa la fascetta per trasferire la sua mente nei dieci anelli. Quando questi vengono rubati dal servitore dell'Artiglio Giallo assetato di potere, Loc Do, la coscienza del Mandarino si impossessa del corpo di quest'ultimo e, successivamente, usando il potere del suo anello riordinatore di materia, trasforma il corpo di Loc Do in una versione pi\u00f9 giovane del suo.\nIl Mandarino ritorna al suo castello e scopre che \u00e8 stato distrutto di nuovo. Dopo averlo ricostruito, cerca di catturare Iron Man con le sue tecnologie teletrasportatrici, ma ancora una volta cattura qualcun altro nell'armatura del supereroe. Questa volta \u00e8 Michael O'Brien, un amico di Stark e il primo ad aver indossato l'armatura delle Guardie. Iron Man vola in aiuto di O'Brien, indossando un modello di armatura vecchio, lo salva, riesce a disattivare le bombe che il Mandarino voleva lanciare sugli Stati Uniti e lo batte per la seconda volta in un combattimento corpo a corpo. Forse sotto il dominio mentale di uno degli anelli del suo antagonista, Iron Man non lo consegna alla giustizia, ma lo lascia libero. Inoltre tenta anche di distruggere tutto il raccolto di riso cinese per provocare una guerra. Durante questo tentativo, il Mandarino incontra Jim Rhodes, che indossa l'armatura di Iron Man al posto di Stark.\nIn seguito il Mandarino prova a trasformare la Grande Collina Di Vibranio a Wakanda, il paese della Pantera Nera in Vibranio di Tipo II che, se avvicinato a qualche altro metallo, provoca la separazione delle molecole, ma grazie all'intervento di Iron Man (Rhodes) il tentativo viene sventato.\nCuore Oscuro.\nTempo dopo, mentre sperimentava i suoi anelli, il Mandarino cade in uno stato comatoso; durante la guarigione Chen Hsu, l'anziano capitano dei Makluani nascosti sulla Terra, ruba e sostituisce uno dei suoi anelli, provocandogli una forte amnesia dovuta al legame tra l'uomo e tali oggetti.\nQuando Stark prova a fondare una filiale della Stark Enterprises a Hong Kong, Iron Man e il Mandarino riprendono ancora una volta a combattere. Il criminale cinese si faceva chiamare Zhang Tong ed era diventato il pi\u00f9 ricco industriale di Hong Kong. Come Tong, controlla un ingente numero di politici e di grandi affaristi nella citt\u00e0 asiatica. Il Mandarino blocca tutti i tentativi di Stark di allargare la sua attivit\u00e0, anche uccidendo degli innocenti. Il criminale si serve di un nuovo gruppo di super-cattivi al suo servizio chiamato La Mano, per fare il lavoro sporco al suo posto. Durante una missione, un membro de La Mano viene autorizzato ad utilizzare uno degli anelli; se il criminale al suo servizio fosse stato catturato, ucciso o sconfitto, l'anello si sarebbe automaticamente di nuovo teletrasportato nelle mani del Mandarino.\nDopo un certo periodo, l'eroina mutante Psylocke attraversa il portale magico chiamato Siege Perilous (Seggio Periglioso), che la teletrasporta su una costa asiatica e le provoca un'amnesia. Un uomo chiamato Matsu'o Tsurabaya crede che lei possa salvare la sua ragazza, Kwannon, malata al cervello gravemente, scambiando il cervello della X-Men con quello della ragazza. Grazie all'aiuto della donna dai poteri magici conosciuta come Spirale, Matsu'o riesce ad attuare il suo progetto. In seguito il Mandarino ipnotizza Psylocke (che si trova nel corpo di Kwannon) e le fa credere di essere Lady Mandarino, un suo sicario. Dopo aver fatto molti lavori per lui, Psylocke \u00e8 salvata dai compagni Wolverine e Jubilee, ed assieme riescono a sconfiggere il Mandarino. Questo fatto causa una serie di eventi che portano il Mandarino a smembrare La Mano.\nEssendosi reso conto del furto di Chen Hsu, il Mandarino sfida il vecchio capitano e riesce a recuperare sia l'anello sia la sua memoria, in seguito riesce a controllare Hsu stesso e il gigantesco drago Makluano Fin Fang Foom, grazie al quale \u00e8 in grado di sottomettere un terzo della Cina. Tony Stark e Jim Rhodes, entrambi con l'armatura di Iron Man, intervengono, ma il Mandarino attacca il drago e Hsu sapendo dei loro piani; Stark con l'aiuto del criminale e dei suoi anelli riesce a sconfiggere i Makluani e le mani del Mandarino vengono bruciate nello scontro.\nIn seguito il Mandarino scopre il Cuore Oscuro, una sfera apparentemente fatta di energia magica, che usa per tornare indietro nel tempo in Cina. Iron Man, con la sua squadra, i Force Works, e il suo compagno War Machine lo sconfiggono, ma non prima che il Mandarino potesse scoprire che dentro all'armatura di Iron Man c'\u00e8 Tony Stark. L'eroe infetta il Mandarino con un virus tecno-organico, e il Cuore, comprendendo che il suo possessore era infettato dalla tecnologia, lo rigetta e implode. Iron Man crede che il suo arcinemico sia morto, invece si era solo teletrasportato e trasformato dalle ultime energie della sfera in un addetto delle pulizie della filiale ad Hong Kong della Stark Enterprises.\nAlla fine, al Mandarino ritorna la memoria e invece di distruggere le tecnologie di Stark, il super-criminale inizia a progettare una gigantesca fortezza volante chiamata \"Il Drago del Paradiso\" con la quale vorrebbe conquistare la Russia e forse il mondo. In questo periodo Iron Man riappare, dopo essere stato creduto morto dopo lo scontro con Onslaught. Il Mandarino inizia a sferrare attacchi ad Iron Man, che terminano con lo scontro su il Drago del Paradiso. In seguito si scopre che in realt\u00e0 il criminale non voleva conquistare la Russia, ma testare Iron Man e scoprire se l'eroe \u00e8 degno di essere il suo nemico. Il Mandarino sembra essere morto quando il Drago del Paradiso esplode, ma Iron Man \u00e8 tutt'altro che convinto riguardo alla fine del suo avversario.\nTemugin.\nNonostante l'incredulit\u00e0 di Iron Man, dovr\u00e0 passare molto tempo prima che il Mandarino riappaia davanti all'eroe. Invece il Vendicatore meccanico deve trovarsi faccia a faccia con il figlio del criminale, Temugin. Il ragazzo ha poche, preziose memorie del padre, quella pi\u00f9 vivida \u00e8 quando lo ha portato in un monastero dove viene cresciuto e allenato dai monaci. Temugin \u00e8 un sensitivo, spirituale e incredibilmente potente poich\u00e9 \u00e8 capace di controllare il \"Qi\" (pronuncia: ci), la forza vitale in tutte le cose.\nUn giorno il giovane riceve un pacchetto contenente le mani del Mandarino, con gli anelli del potere annessi. Temugin sa che \u00e8 un onore poter realizzare i desideri del padre. Il ragazzo sfida Iron Man per vendicare la morte del Mandarino e riesce a metterlo a tappeto, anche senza gli anelli.\nCol passare degli anni Temugin si occupa sempre meno di Iron Man e, corrotto dal potere degli anelli, si dedica a prede di maggior livello.\nResilent.\nDurante il ritorno alle scene di Tony Stark si scopre che anche il Mandarino \u00e8 vivo e sta tramando nell'ombra. Si scopre che ha avuto una figlia da Giustine Hammer (la figlia di Justine Hammer) chiamata Sasha e che grazie ai resti delle industrie Hammer sta fornendo tecnologia militare sia agli Stati Uniti che a vari terroristi in tutto il mondo, costringendoli a lavorare per lui grazie a dei microchip impiantati dei loro corpi e che li ucciderebbero in caso di ribellione.\nArriva anche a rapire lo stesso Stark, costringendo lui ed Ezekiel Stane a costruire un'arma dalle sembianze di un enorme androide, con lo scopo di conquistare il mondo grazie al potere degli anelli: i due per\u00f2 si rivoltano insieme ad altri prigionieri riuscendo a sventare il suo piano. Alla fine il Mandarino verr\u00e0 ucciso da Stane e i suoi anelli sequestrati dalle autorit\u00e0.\nPoteri e abilit\u00e0.\nIl Mandarino \u00e8 uno dei pi\u00f9 grandi scienziati della Terra (dell'Universo Marvel), non solo perch\u00e9 riesce a dominare egregiamente la scienza Makluana, ma perch\u00e9 riesce anche a fare grandi scoperte sulla base della scienza aliena. Sebbene il Mandarino non abbia poteri naturali suoi, \u00e8 un eccellente atleta e ha un'abilit\u00e0 spaventosa nelle arti marziali e nel maneggiare le spade. A causa dei continui allenamenti, le parti del corpo che usa come armi, specialmente le mani, sono ricoperte da grossi e duri calli. Senza aiuti esterni pu\u00f2 spezzare un tronco di legno, mattoni e ferro leggero con un colpo delle sue mani. Quando si protegge con un sottile ma intenso campo di forza protettivo, pu\u00f2 riuscire a bloccare anche il raggio magnetico di Iron Man e a scalfire profondamente le sue prime armature con i colpi delle sue mani.\nLe armi principali del Mandarino sono i dieci anelli che porta sulle dita. Il funzionamento di essi non pu\u00f2 essere spiegato dalla scienza contemporanea, ma si sa che riescono a fare da fonte di energia per i potentissimi motori di un'astronave Axonn-Kar. Il Mandarino \u00e8 riuscito a convertire gli anelli in modo da poterli controllare con la mente.\nQui sotto c'\u00e8 una lista dei poteri degli anelli associati al dito su cui vengono portati:\nCol passare degli anni, il Mandarino stabilisce un forte legame psicologico coi suoi anelli, che si era rinforzato soprattutto nel periodo nel quale la sua anima aveva dimorato in essi. Una strana conseguenza \u00e8 che nessuno pu\u00f2 usare gli anelli al di fuori del criminale cinese. Adesso il Mandarino pu\u00f2 comandare i suoi anelli e riuscire a vedere cosa succede attorno ad essi anche da grandissime distanze. La continua esposizione agli anelli alieni hanno reso le sue mani verdognole e squamose.\nAltri media.\nCinema.\nMarvel Cinematic Universe.\nIl Mandarino compare nel Marvel Cinematic Universe interpretato da due attori: Ben Kingsley e Tony Leung Chiu-Wai."}
{"id": "654888", "revid": "339392", "url": "https://it.wikipedia.org/wiki?curid=654888", "title": "Giro della Svizzera Romanda", "text": ""}
{"id": "654890", "revid": "547034", "url": "https://it.wikipedia.org/wiki?curid=654890", "title": "Vav\u00e1", "text": "Carriera.\nClub.\nInizi\u00f2 la sua carriera nella squadra della sua citt\u00e0 natale, lo Sport Club do Recife, quindi, nel 1952 pass\u00f2 al Vasco da Gama, nel quale gioc\u00f2 per sei stagioni, vincendo due volte il Campionato Carioca e un Torneo Rio-San Paolo, e mettendo a segno 150 reti.\nNel 1958 pass\u00f2 a giocare nella Liga nelle file dell', col quale vinse due Coppe del Re, disputando 71 partite e segnando 31 reti (di cui 16 nella prima), per fare ritorno, nel 1961 in Brasile nella squadra del Palmeiras.\nNel 1963 and\u00f2 a giocare in Messico, prima nel Club Am\u00e9rica e poi nel Toros Neza; pass\u00f2 nella NASL in forza ai San Diego Toros.\nNel 1967 torn\u00f2 in Brasile, per giocare nella Portuguesa, dove chiuse la sua carriera nel 1968.\nMor\u00ec il 19 gennaio 2002 a 67 anni a causa di un arresto cardiaco.\nNazionale.\nParticolarmente illustre \u00e8 stata la sua carriera a livello internazionale: vest\u00ec infatti per 25 volte la maglia della Sele\u00e7\u00e3o, vincendo due Campionati del mondo, nel 1958 (prendendo il posto di Altafini dalla quarta partita) e nel 1962, con un bottino, rispettivamente, di 5 e 4 reti (capocannoniere del torneo insieme ad altri cinque calciatori). Avendo segnato 2 gol nella finale del Mondiale del 1958 e 1 nella finale del 1962, \u00e8 uno dei pochissimi giocatori ad aver segnato in due diverse finali Mondiali, insieme a Pel\u00e9, al tedesco Breitner e al francese Zidane.\nIn nazionale form\u00f2 assieme a Pel\u00e9, Garrincha, Zagallo e Didi quella che \u00e8 considerata una delle pi\u00f9 grandi linee d'attacco di tutti i tempi."}
{"id": "654891", "revid": "81802016", "url": "https://it.wikipedia.org/wiki?curid=654891", "title": "Cpu", "text": ""}
{"id": "654892", "revid": "486946", "url": "https://it.wikipedia.org/wiki?curid=654892", "title": "Gpu", "text": ""}
{"id": "654896", "revid": "1782831", "url": "https://it.wikipedia.org/wiki?curid=654896", "title": "Occhio di Falco", "text": "Occhio di Falco (\"Hawkeye\"), il cui vero nome \u00e8 Clinton Francis \"Clint\" Barton, \u00e8 un personaggio immaginario dei fumetti creato da Stan Lee (testi) e Don Heck (disegni), pubblicato dalla Marvel Comics. La sua prima apparizione avviene in \"Tales of Suspense\" (vol. 1) n. 57 (settembre 1964).\nArciere in costume redentosi da un passato criminoso e dotato di un vasto arsenale di frecce della pi\u00f9 disparata foggia e dai molteplici utilizzi, Occhio di Falco \u00e8 uno storico membro dei Vendicatori che, a discapito del carattere sfacciato e talvolta arrogante spesso motivo di battibecchi coi compagni di squadra, dal suo ingresso tra le file del gruppo ha sempre fatto parte di una sua qualche formazione, sia principale che secondaria, capitanando anche i Vendicatori della Costa Ovest e i Thunderbolts.\nNella classifica stilata nel 2011 da IGN, si \u00e8 posizionato al 44\u00ba posto come pi\u00f9 grande eroe della storia dei fumetti, dopo Martian Manhunter e prima di Spider Jerusalem.\nBiografia del personaggio.\nOrigini.\nNato a Waverly, Iowa, da Harold e Edith Barton, Clint e suo fratello maggiore Barney crescono in una famiglia disfunzionale segnata dalla figura del padre, un violento macellaio alcolizzato e fallito propenso a sfogare le sue frustrazioni picchiando selvaggiamente moglie e figli che, una sera, messosi al volante in stato di ebrezza, muore in un incidente assieme alla moglie, lasciando orfani Barney e Clint, che allora aveva sei anni. I fratelli Barton vengono dunque mandati in un orfanotrofio e successivamente passati a varie famiglie affidatarie finch\u00e9, sette anni dopo, fuggono per unirsi al Circo Tiboldt dove il giovane Clint viene addestrato dallo Spadaccino e da Trick Shot divenendo un superbo arciere. Scoperte le attivit\u00e0 criminali dello Spadaccino tenta inutilmente di avvertire le autorit\u00e0 ma il mentore lo picchia fin quasi a ucciderlo e fugge via. Poco tempo dopo i rapporti tra i fratelli Barton si interrompono bruscamente poich\u00e9 Barney, rancoroso sia verso il circo che verso Clint, divenutone l'attrazione principale, decide di andarsene.\nContemporaneamente, Trick Shot lo convince a divenire suo complice arrotondando i guadagni del circo con qualche furto ma Clint, resosi conto della natura spietata dell'uomo, interrompe i rapporti anche con esso\nSoprannominato \"Occhio di Falco\" per la sua mira infallibile, diversi anni dopo, Clint si unisce al circo di Coney Island avendo cos\u00ec modo di ammirare Iron Man in azione e venendo, di conseguenza, ispirato per diventare a sua volta un supereroe. Al suo primo tentativo di impedire una rapina, tuttavia, una serie di fraintendimenti lo porta ad esserne considerato il colpevole costringendolo alla latitanza.\nNel corso della sua fuga conosce l'affascinante Natasha Romanoff, alias la Vedova Nera, una spia del KGB di cui si innamora tanto ciecamente da diventare il suo fedele complice nei complotti contro Iron Man, l'eroe che lo aveva ispirato. Col tempo anche la donna, inizialmente fredda, comincia a ricambiare i suoi sentimenti, arrivando a prendere in considerazione l'opportunit\u00e0 di defezionare dall'Unione Sovietica, quando per\u00f2 essa rimane gravemente ferita e i suoi superiori la fanno sparire, Occhio di Falco rimane profondamente scosso e decide di ravvedersi.\nVendicatori.\nDopo aver soccorso Edwin Jarvis e sua madre dall'aggressione di un borseggiatore, Occhio di Falco viene invitato ad unirsi alla nuova formazione dei Vendicatori, guidata da Capitan America e composta, oltre che da lui, dai gemelli mutanti Quicksilver e Scarlet. Col tempo, nonostante la sua natura ribelle e anti-autoritaria stridesse con la ferrea disciplina impostagli da Cap, Clint instaura con esso un profondo rapporto di amicizia e rispetto reciproco, tanto che, come molti altri eroi, anche l'irruente arciere inizia a considerare l'eroe a stelle e strisce un punto di riferimento e d'ispirazione.\nValido membro del gruppo in numerose missioni, Clint conquista rapidamente la fiducia e la stima dei compagni, riuscendo anche a chiudere definitivamente i conti con l'ex-mentore Spadaccino. Nel momento in cui il suo arco si rompe durante una battaglia cruciale per\u00f2, preoccupato che possa capitare nuovamente in futuro, Clint decide di cambiare costume iniziando a servirsi delle \"Particelle Pym\" per vestire i panni di secondo Golia (identit\u00e0 precedentemente appartenuta a Hank Pym). Riavvicinato diverso tempo dopo dal fratello Barney, nel frattempo divenuto agente dell'FBI, Golia viene persuaso a prendere parte in una missione segreta contro Testa d'Uovo, il Pensatore Pazzo e il Burattinaio. Nella conseguente battaglia per\u00f2, Barney rimane ucciso. Conclusa la Guerra Kree-Skrull, Clint riassume l'identit\u00e0 di Occhio di Falco e lascia la squadra in preda al risentimento in quanto Scarlet, di cui era innamorato, inizia una relazione con Visione.\nLanciatosi in una carriera da eroe solitario, Occhio di Falco collabora nuovamente con la Vedova Nera e col suo nuovo partner, Devil, nonch\u00e9 con l'incredibile Hulk, prima di unirsi brevemente ai Difensori e poi tornare tra le file dei Vendicatori in occasione del matrimonio tra Visione e Scarlet, che rimane la sua migliore amica. Quando \"Gli eroi pi\u00f9 potenti della Terra\" iniziano misteriosamente a scomparire a opera del Collezionista e degli Anziani dell'Universo, Occhio di Falco si riunisce ufficialmente ai Vendicatori per contrastare la minaccia ma, in seguito, il collegamento governativo del supergruppo, Henry Peter Gyrich, al fine di instituire una versione pi\u00f9 \"politically correct\" dei Vendicatori, espelle l'arciere in favore di Falcon; cosa che lo spinge a farsi assumere dalla Cross Technological Enterprises in qualit\u00e0 di capo della sicurezza.\nMatrimonio con Mimo.\nQuando l'ex-agente dello S.H.I.E.L.D. Mimo (Barbara Morse) si infiltra nella Cross Technological Enterprises, Occhio di Falco la intercetta e l'affronta come da sua compito ma, in seguito, scopre che la donna ha seguito una pista per rintracciare il supercriminale Crossfire, il quale si sta servendo della societ\u00e0 per produrre armi a ultrasuoni. Pur non andando d'accordo, Occhio di Falco e Mimo si vedono costretti dalle circostanze a cooperare per ostacolare i piani dell'uomo finendo per innamorarsi e sposarsi sulle Pocono Mountains a missione compiuta. Le conseguenze di un'onda sonica ravvicinata durante lo scontro con Crossfire tuttavia, lascia Clint privo dell'80% dell'udito, costringendolo a servirsi di un apparecchio acustico. Poco tempo dopo, su richiesta di Visione, lui e la moglie si stabiliscono a Los Angeles e fondano i Vendicatori della Costa Ovest, di cui diviene il leader.\nDurante una delle missioni del gruppo, Phantom Rider (Lincoln Slade) rapisce, droga e stupra Mimo la quale, ripresasi, si vendica scaraventando il criminale gi\u00f9 da un burrone senza piet\u00e0. Saputo della cosa Clint, contrariato, condanna aspramente il gesto compiuto dalla moglie generando un attrito tale da portarla successivamente ad abbandonare sia lui che la squadra. I due divorziano poco dopo.\nContemporaneamente l'arciere viene avvicinato dall'ex-maestro Trick Shot che lo sfida a un duello all'ultimo sangue in quanto desidera morire in battaglia piuttosto che farsi consumare dal cancro diagnosticatogli, anzich\u00e9 ucciderlo tuttavia, Clint si offre di trovare all'uomo cure mediche appropriate riuscendo a salvargli la vita e a portarlo dalla parte del bene. Tempo dopo, lui e la moglie si riconciliano prendendo anche in considerazione l'idea di avere un bambino ma, al termine di una missione dei Vendicatori della Costa Ovest nel regno di Mefisto, Bobbi sacrifica la propria vita per salvarlo da una palla di fuoco scagliatagli dal demon. Distrutto dal dolore, Clint lascia il gruppo portando alla sua consequenziale dissoluzione e si ritira in solitudine tra le Montagne Rocciose Canadesi vivendo da eremita.\nRiunitosi ai Vendicatori in occasione della battaglia contro Onslaught Occhio di Falco, come molti altri eroi, viene ucciso e resuscitato dal semi-onnipotente Franklin Richards nell'universo tascabile di sua creazione. Tempo dopo, fatto ritorno al suo universo d'origine assieme ai compagni, scopre che il suo udito \u00e8 stato ripristinato poich\u00e9 nel resuscitare gli eroi, Franklin si era basato sulla loro immagine cos\u00ec come li ricordava meglio. Successivamente, convinto che tutti meritino una seconda chance, Occhio di Falco assume il comando della prima generazione di Thunderbolts aiutandoli a redimersi dal loro passato criminale.\nMorte e House of M.\nTornato tra le file dei Vendicatori, Occhio di Falco instaura una breve relazione con la compagna di squadra Wasp (Janet van Dyne); in seguito per\u00f2 Scarlet perde il controllo dei suoi poteri iniziando ad alterare involontariamente la trama della realt\u00e0, evocando un'armata di Kree al centro di New York e dando origine ad una battaglia nel corso della quale l'arciere rimane ucciso.\nCon la riscrittura della realt\u00e0 operata da Scarlet, Clint viene resuscitato come membro della gang di Luke Cage: i \"Sapiens\" ma, nel momento in cui la giovane mutante Layla Miller restituisce a lui e a diversi altri eroi i ricordi delle loro vite precedenti, sconvolto e disgustato dalle azioni dell'amica, si reca a Genosha e l'affronta a viso aperto nella speranza di avere risposte sul perch\u00e9 lo avesse ucciso nonch\u00e9 di convincerla a \"rimettere a posto il mondo\", la ragazza per\u00f2, ormai ridotta alla follia, lo cancella nuovamente dal creato.\nRipristinata la realt\u00e0 originaria, Clint viene resuscitato per la seconda volta e sparisce nel nulla lasciando tra le rovine della vecchia base dei Vendicatori la sua divisa e un giornale con la notizia della sua morte trafitto con delle frecce.\nRonin.\nTenendo segreto a tutti del suo ritorno dalla morte, Clint si reca prima dal Dottor Strange per riflettere sulla sua nuova vita e, successivamente, sul Monte Wundagore in cerca di Scarlet, che ritrova completamente priva di memoria e poteri decidendo di lasciarla alla nuova vita tranquilla che si \u00e8 costruita. Ritornato negli Stati Uniti in seguito alla guerra civile dei superumani, scopre della morte di Capitan America e si presenta a Tony Stark, il quale gli chiede, data la sua abilit\u00e0 di tiratore che lo rende tra i pochissimi capaci di lanciare lo scudo di Capitan America come il suddetto, di vestirne i panni per far rispettare l'atto di registrazione superumana. Inizialmente persuaso, dopo uno scontro verbale con Kate Bishop, Clint capisce di star disonorando la memoria dell'amico e rifiuta l'offerta; colpito dalla ragazza, l'arciere l'avvicina una seconda volta per cederle ufficialmente il ruolo di Occhio di Falco.\nRicontattato il Dottor Strange, Clint si unisce ai Nuovi Vendicatori aiutandoli nella missione di salvataggio di Maya Lopez (Echo) in Giappone e assumendo l'identit\u00e0 di \"Ronin\" col consenso della stessa Echo, precedente detentrice di tale nome.\nNel corso dell'invasione segreta degli Skrull, Ronin si reca nella Terra Selvaggia assieme ai Nuovi Vendicatori per ispezionare un'astronave precipitatavi e ritrovata dalla Donna Ragno, all'interno della quale vengono rinvenuti decine di supereroi rapiti dagli alieni nel corso degli anni e tenuti in animazione sospesa; tra di essi Clint ritrova l'ex-moglie Bobbi che per\u00f2 si rivela essere solo l'ennesimo impostore Skrull. Furibondo, l'arciere giura vendetta verso gli alieni mutaforma ma, terminata la battaglia e liberati tutti i supereroi vittime del rapimento skrull, scopre che la donna \u00e8 stata realmente loro prigioniera per tutti gli anni in cui egli ha creduto fosse morta. Riabbracciatisi, Bobbi e Clint riallacciano la loro relazione pur decidendo di rimanere divorziati.\nDark Reign.\nAssieme, Mimo e Ronin fondano un'agenzia di spionaggio anti-terroristica: la World Counter-terrorism Agency (W.C.A.); contemporaneamente Norman Osborn assume il controllo dello S.H.I.E.L.D. e lo smantella fondando l'H.A.M.M.E.R., azione a seguito della quale assembla una sua squadra di Vendicatori costituita da supercriminali incalliti che si spacciano per: Occhio di Falco (Bullseye), Ms. Marvel (Moonstone), Wolverine (Daken) e l'Uomo Ragno (Venom). Saputo della cosa, Clint rimane tanto disgustato da presentarsi a un telegiornale smascherato per dichiarare guerra in mondovisione a Osborn e alla sua squadra.\nSuccessivamente eletto leader dei Nuovi Vendicatori, Ronin scopre l'alleanza tra l'ex-Goblin e il nuovo zar del crimine, Hood, arrivando alla decisione che il solo modo per porre fine al regno oscuro di Osborn sia ucciderlo. Nonostante i suoi compagni si oppongano a tale proposta, Clint decide comunque di assaltare la base degli Oscuri Vendicatori riuscendo a sconfiggerli ma non a uccidere il loro leader che, dunque, lo fa arrestare da Ares, imprigionare su un elivelivolo H.A.M.M.E.R. e torturare da Mentallo.\nDopo essere stato soccorso e liberato dal resto dei Nuovi Vendicatori, Clint si scusa con loro ammettendo di aver perso il controllo agendo impulsivamente. In seguito al ritorno di Capitan America dal limbo temporale dove era rimasto intrappolato a seguito della sua presunta morte tutti i Vendicatori, Clint incluso, si riuniscono sotto il comando dell'eroe stellato per affrontare e sconfiggere definitivamente gli uomini di Osborn nel corso dell'assedio di Asgard.\nEt\u00e0 degli eroi.\nCon la fine del regno oscuro e la formazione di una nuova squadra di Vendicatori, Clint torna a vestire i panni di Occhio di Falco, incoraggiando per\u00f2 anche Kate Bishop a mantenere tale identit\u00e0. Poco tempo dopo, i costanti attriti tra lui e l'ex-moglie rendono evidente come la loro relazione sia irrecuperabile, cosa che porta l'infallibile arciere a lasciare per un breve periodo la W.C.A..\nOcchio di Falco, Mimo e la Vedova Nera, affronta poi il misterioso terzo Ronin (che si rivela essere l'ex-marito di Natasha: Alexei Shostakov) e, nel corso della battaglia finale, l'uomo riporta una violenta ferita alla testa che in seguito gli provoca una progressiva perdita della vista; irreversibile degenerazione che tenta di rallentare con degli occhiali speciali procuratigli da Iron Man. Contemporaneamente il suo vecchio mentore Trick Shot, morente per la riemersione del cancro che lo aveva afflitto in passato, si reca alla Torre dei Vendicatori per informare il pupillo di essere stato ingannato dal Barone Zemo con la promessa di curarlo a patto che addestrasse un altro arciere dotato della stessa maestria del precedente pupillo. Dopo che Trick Shot muore tra le braccia di Clint, il suddetto arciere si presenta rivelando di essere il redivivo Barney Barton, ora noto come \"Trickshot\".\nIl successivo scontro tra i fratelli Barton vede Clint vincitore sebbene completamente cieco, motivo per il quale Barney, desideroso di una futura rivalsa, si offre di fargli un trapianto di midollo osseo restituendogli la vista.\nTerminato il periodo della paura, Clint inizia a indossare un nuovo costume, accetta di diventare un insegnante nella neo-fondata Accademia dei Vendicatori e diviene il leader dei Vendicatori Segreti; posizione che mantiene fino alla fine della guerra tra Vendicatori e X-Men, dopodich\u00e9 si trasferisce a Brooklyn e avvia un'agenzia investigativa privata.\nCivil War II.\nDopo aver vissuto varie avventure a fianco di Kate Bishop, Clint fu avvicinato da Bruce Banner/Hulk che non si trasformava pi\u00f9 da quasi un anno.\nBruce gli diede una freccia fatta per ucciderlo se avesse dato qualche segno che si stava trasformando di nuovo in Hulk.\nMesi dopo, quando il veggente inumano Ulysses Cain ebbe una visione di Hulk che massacrava vari supereroi, una squadra and\u00f2 al laboratorio segreto di Banner.\nLa Bestia rivel\u00f2 che Banner stava facendo esperimenti su se stesso con cellule gamma morte. Vedendo il suo crescente livello di rabbia e frustrazione, Clint, nascosto tra i cespugli, scagli\u00f2 la freccia e uccise Banner.\nA causa di ci\u00f2 fu processato per omicidio e alla fine fu assolto, ma afflitto dal senso di colpa, decise di lasciarsi New York alle spalle e attraversare il paese in un viaggio di penitenza.\nPoteri e abilit\u00e0.\nOcchio di Falco non possiede superpoteri di nessun tipo, tuttavia \u00e8 un atleta eccellente dotato di capacit\u00e0 fisiche al vertice della condizione umana e un'agilit\u00e0 straordinaria che ne fa un ottimo trapezista. Abilissimo stratega capace di sfruttare sempre il terreno su cui combatte a suo vantaggio, dopo essersi unito ai Vendicatori Clint ha affinato le sue gi\u00e0 grandi competenze nel combattimento corpo a corpo venendo addestrato da Capitan America in persona. La principale abilit\u00e0 del personaggio \u00e8 tuttavia l'essere dotato di una mira assolutamente infallibile che, unita alla sua eccezionale prontezza di riflessi, lo rende il pi\u00f9 grande arciere dell'Universo Marvel capace di \"trasformare qualsiasi oggetto in un'arma\": nelle sue mani anche piatti, monete, bastoni e altri strumenti all'apparenza innocui, divengono dardi potenzialmente mortali da scagliare contro i nemici.\nCome si evince dal fatto che solo in pochi possano imbracciare l'arco speciale del supereroe in quanto, per scoccare una freccia, richiede l'applicazione di 250 lbf (1.100 N), la forza fisica di Occhio di Falco \u00e8 notevole, mentre le sue capacit\u00e0 coordinative sono tali da renderlo uno delle pochissime persone capaci di lanciare lo scudo di Capitan America.\nGrazie agli insegnamenti ricevuti dallo Spadaccino in giovent\u00f9, Clint \u00e8 uno schermitore molto esperto e competente inoltre nell'uso di qualsiasi arma da taglio o da lancio; nei panni di Ronin, dimostra infatti di sapersi servire anche di armi come katane, nunchaku e shuriken.\nOltre a quelle normali, all'interno della sua faretra Occhio di Falco dispone di frecce della pi\u00f9 variegata fattura, ad esempio esplosive, a gas o contenenti acido. Il suo mezzo di trasporto abituale \u00e8 la \"Sky-Cycle\", una sorta di motoslitta dotata di dispositivo antigravitazionale.\nAltre versioni.\nVendicatori/JLA.\nNel crossover \"Vendicatori/JLA\" Clint Barton mette alla prova la sua infallibile mira (e la sua \"bocca larga\") col supereroe contestatore Freccia Verde.\nInfatuatosi di Black Canary (Dinah Lance), Clint diviene il primo personaggio Marvel Comics ad unirsi alla Justice League.\nL'era di Apocalisse.\nNella saga \"L'era di Apocalisse\", Clint Barton \u00e8 un membro del Grande Consiglio Umano.\nMarvel Zombi.\nIn \"Marvel Zombi\" Occhio di Falco \u00e8 uno dei primi eroi a divenire uno zombie venendo poi decapitato da Magneto con lo scudo del Colonnello America. 40 anni dopo, la sua testa, ancora viva, viene ritrovata dal nipote di T'Challa e dotata di un corpo robotico costruito da Forge. Ormai quasi pazzo, Clint lotta al fianco degli ultimi superstiti umani, trovando la morte per mano dello zombieficato Hulk, che lo schiaccia sul muro.\nMC2.\nNel futuro alternativo di \"MC2\", Clint, divenuto cieco, ha abbandonato i panni di Occhio di Falco dedicandosi all'attivit\u00e0 di addestratore della nuova generazione di eroi.\nUltimate.\nNell'universo Ultimate Clint Barton \u00e8 un ex-capitano U.S. Army con alle spalle una condanna per omicidio; divenuto un superumano dopo essersi sottoposto a un intervento che gli ha conferito 400.000.000 di bastoncelli (contro i 150.000.000 di un uomo normale) e muscoli ottici potenziati grazie ai quali la sua capacit\u00e0 visiva \u00e8 amplificata fin quasi ai raggi X, viene fatto rilasciare da Nick Fury e reclutato nello S.H.I.E.L.D. col nome in codice di \"Occhio di Falco\" per via della sua mira infallibile. Uomo taciturno con una predilezione per l'uso di arco e frecce, dimostra comunque di non disdegnare l'uso delle armi da fuoco e, col tempo, diviene braccio destro e grande amico sia di Fury che di Natasha Romanova, sua partner in diverse missioni nel corso degli anni. Dopo essere entrato negli Ultimates gli viene \"scritto\" un background fittizio come ex-campione olimpico di tiro con l'arco. Sposatosi con una donna di nome Laura, Clint ha da lei tre figli: Callum, Lewis e Nicole i quali vengono assassinati durante l'attacco dei Liberatori a New York dalla Vedova Nera, che si rivela una doppiogiochista. Furioso, al termine della battaglia, Clint rintraccia la donna, rifugiatasi in una clinica per ristabilirsi, e la uccide crocifiggendola al muro con delle frecce.\nRimasto con gli Ultimates, Occhio di Falco inizia a indossare un nuovo costume nero con maschera intera e, psicologicamente devastato dalla perdita subita, diviene incapace di instaurare rapporti umani e tanto avventato in battaglia da rendere evidente che desideri la morte. Tale atteggiamento da \"kamikaze\" porta Wasp a sostenere che Clint Barton sia morto con la sua famiglia e che ora rimane solo Occhio di Falco.\nVecchio Logan.\nNel futuro alternativo di \"Vecchio Logan\", in cui i supercriminali hanno preso il controllo degli Stati Uniti uccidendo la maggioranza dei supereroi, Clint Barton (divenuto cieco a causa di un glaucoma ma comunque in grado di usare arco e katana) assume Logan (ritiratosi a vita privata a seguito di un trauma) per farsi accompagnare dall'altra costa della nazione e consegnare una misteriosa valigetta che, giunti a destinazione, si scopre contenere novantanove campioni di siero del supersoldato, prodotti allo scopo di creare una nuova generazione di Vendicatori che rovescino l'attuale governo, come pagamento per il trasporto, Clint chiede al suo contatto di subire a sua volta l'iniezione del siero, ma questi si rivela una spia del Presidente degli Stati Uniti, il Teschio Rosso, e uccide senza piet\u00e0 l'anziano arciere.\nWhat If?\nIn uno scenario autoconclusivo della serie fuori continuity \"What If?\", che ipotizza cosa sarebbe successo se Occhio di Falco fosse riuscito a assassinare Osborn, Victoria Hand assume il comando dell'H.A.M.M.E.R. e il governo si rivolta contro i supereroi, che decidono di consegnare Clint alle autorit\u00e0 affinch\u00e9 paghi per il suo crimine ma l'arciere viene assassinato casualmente da un uomo con disturbi psichici.\nAltri media.\nCinema.\nMarvel Cinematic Universe.\nNel franchise del Marvel Cinematic Universe, Clint Barton/Occhio di Falco \u00e8 interpretato da Jeremy Renner. Tale versione del personaggio, pur mantenendo il carattere ironico della classica, \u00e8 visibilmente ispirata alla controparte Ultimate: \u00e8 un agente S.H.I.E.L.D., legato alla sua bellissima compagna Natasha Romanoff/Vedova Nera da una profonda amicizia, non \u00e8 sordo all'ottanta percento (almeno fino alla serie \"Hawkeye\"), meno insolente e felicemente sposato con Laura (Linda Cardellini) e padre di tre figli: Cooper, Lila e Nathaniel Pietro. \u00c8 uno dei protagonisti della \"Saga dell'Infinito\" insieme ad Iron Man, Capitan America, Thor, Hulk e la Vedova Nera."}
{"id": "654903", "revid": "785863", "url": "https://it.wikipedia.org/wiki?curid=654903", "title": "Mister Fantastic", "text": "Mister Fantastic, il cui vero nome \u00e8 Reed Richards, \u00e8 un personaggio immaginario dei fumetti creato da Stan Lee e Jack Kirby nel 1961, pubblicato dalla Marvel Comics; \u00e8 il leader dei Fantastici Quattro. La sua prima apparizione avvenne in \"Fantastic Four\" n. 1, come per tutti gli altri membri del gruppo.\nSi \u00e8 sposato con Susan Storm (Donna invisibile) dalla quale ha avuto anche due figli: Franklin e Valeria. \u00c8 anche uno dei membri dell'organizzazione segreta degli Illuminati.\nIl sito web IGN ha inserito Mister Fantastic alla 40\u00aa posizione nella classifica dei cento maggiori eroi della storia dei fumetti, dopo Ciclope e prima di Silver Surfer.\nBiografia del personaggio.\nReed Richards era un bambino prodigio, dotato di un grandissimo talento per le materie scientifiche; gi\u00e0 al college studiava un progetto per creare un razzo per un volo spaziale.\nInizialmente il suo compagno di stanza era Victor von Doom, un brillante ma arrogante studente europeo, col quale ebbe una disputa quando Reed os\u00f2 contraddirlo su un suo esperimento che combinava scienza e magia, dove a suo avviso vi erano alcuni errori di calcolo. Al seguito di un'esplosione causata appunto da Von Doom e alla sua conseguente espulsione, Reed dovette cercarsi un altro compagno di stanza, e lo trov\u00f2 in Ben Grimm, l'asso di football della scuola, che presto divenne il suo migliore amico.\nUna volta laureatosi, Reed ottenne dal governo i fondi per poter realizzare il suo viaggio spaziale. Quando il progetto fu interrotto, Reed decise comunque di intraprendere il volo, a costo di lasciare incompiuti alcuni sistemi di sicurezza e, affiancato dalla sua fidanzata Susan, dal fratello di lei Johnny e dall'amico di sempre Ben, sal\u00ed a bordo del razzo e part\u00ed; una volta nello spazio, per\u00f2, dei raggi cosmici contro cui il vettore non era schermato investirono l'astronave e costrinsero l'equipaggio ad un atterraggio di fortuna.\nI quattro amici sopravvissero ma la loro struttura genetica venne alterata per sempre; scoprirono di avere dei poteri fuori dal comune.\nGrazie al denaro ricavato dalla vendita di alcuni brevetti, Reed cre\u00f2 per loro una base ipertecnologica, il Baxter Building, e divennero i Fantastici Quattro, il primo super gruppo di supereroi dal dopoguerra. Reed li rese dei personaggi pubblici famosi in tutto il mondo, facendo in modo che il gruppo potesse vivere una vita privilegiata e non da mostri, sperando che forse, un giorno, possano perdonarlo per averli resi \"diversi\"; in modo particolare la mutazione di Ben, che lo aveva reso perennemente un mostro, gli creava un enorme senso di colpa.\nNelle loro avventure, i Fantastici Quattro hanno affrontato numerosi avversari dagli immensi poteri e visitato luoghi incredibili: dal regno sottomarino di Atlantide a quello sotterraneo dell'Uomo Talpa, fino ad arrivare alla galassia degli Skrull.\nMa il loro pi\u00f9 mortale nemico era il geniale Dottor Destino, sotto la cui maschera si celava proprio Victor Von Doom, che accusava Richards di aver sabotato l'esperimento che lo sfigur\u00f2 in giovent\u00f9 e ne caus\u00f2 l'espulsione dal college. Destino e Mister Fantastic sono come due facce della stessa medaglia: il secondo ha dedicato tutta la sua vita mettendo il suo genio scientifico al servizio dell'umanit\u00e0, mentre il primo lo ha usato per dominare e sottomettere il prossimo.\nAltro celebre rivale di Reed (in amore per\u00f2) \u00e8 Namor: anch'esso innamorato di Susan, ogni qualvolta tra i due vi \u00e8 aria di crisi, Namor prova a sedurla, ma fino a oggi Sue \u00e8 sempre rimasta fedele al marito.\nReed e Susan Richards, come detto hanno due figli. Ma alcuni anni fa Susan ebbe una gravidanza complicata a causa dei raggi cosmici assorbiti in giovent\u00f9. Per aiutarla Reed convoc\u00f2 i maggiori esperti al mondo nel campo delle radiazioni; ci\u00f2 includeva anche il dottor Otto Octavius, il celebre criminale noto come Dottor Octopus, nemico dell'Uomo Ragno. Octavius rifiut\u00f2 di aiutarlo e durante lo scontro tra i due, Susan perse il bambino.\nSebbene talvolta appaia distante o freddo, Reed \u00e8 comunque un uomo generoso pronto a tutto per aiutare il prossimo, facendo continue ricerche scientifiche al fine di realizzare scoperte che possano essere utili alla comunit\u00e0.\nCivil War.\nDurante \"Civil War\" si schiera dalla parte di Tony Stark, a favore della Registrazione, e costruisce il supercarcere per i ribelli nella zona negativa.\nInoltre, insieme a Stark e Hank Pym, costruisce un clone/cyborg di Thor, che per\u00f2 sfugge al suo controllo uccidendo Bill Foster alias Golia Nero. Questo porter\u00e0 ad una rottura con sua moglie Susan, che passer\u00e0 dalla parte di Capitan America assieme a suo fratello Johnny, stanca di come Reed, secondo lei, si stia facendo plagiare da Tony Stark.\nReed ha per\u00f2 spiegato che le sue motivazioni per sostenere l'Atto di registrazione dei superumani erano legate a complesse equazioni basate sul modello della psicostoria immaginata da Isaac Asimov.\nWorld War Hulk.\nMister Fantastic ha assistito al proclama fatto da Hulk al suo arrivo sulla Terra (quando hanno mostrato il corpo sanguinante di Freccia Nera come avvertimento) e, assieme a Iron Man, \u00e8 andato ad avvisare Sentry di tenersi pronto.\nQuando il Golia Verde \u00e8 arrivato al Baxter Building, Richards ha cercato di allontanare i suoi familiari (la Cosa, la Donna Invisibile e la Torcia Umana) ma loro hanno deciso di aiutarlo nella lotta; mentre tutti loro soccombevano sotto i colpi di Hulk, Richards ha cercato di ricreare artificialmente l'aura di Sentry (in grado di dargli sollievo e calmarlo) ma non \u00e8 servita a nulla e Hulk l'ha massacrato, riducendolo in fin di vita davanti a Sue.\nAnche Reed viene catturato e imprigionato nella nuova arena costruita da Hulk sopra il Madison Square Garden; per torturarlo gli viene installato un \"disco dell'obbedienza\", un manufatto alieno che costringe chi lo indossa a obbedire alla volont\u00e0 altrui e procura dolorose scariche elettriche a chi oppone resistenza.\nReed si trova cos\u00ec costretto a battersi fino alla morte con Tony Stark, armati di lancia e scudo come moderni gladiatori. Alla fine, tuttavia, quando era sul punto di sferrare il colpo finale all'amico, per decisione dello stesso Golia Verde sbaglia il colpo, e il combattimento ha termine.\nSecret Invasion.\nQuando Iron Man viene a conoscenza che Elektra era in realt\u00e0 uno Skrull, convoca immediatamente Reed e gli altri Illuminati per un meeting, in quanto sospetta di essere sotto assedio da parte degli alieni; durante la riunione anche Lord Freccia Nera si rivela uno Skrull infiltratosi tra di loro chiss\u00e0 quanto tempo fa; sopravvissuti a stento alla battaglia con l'alieno, vengono successivamente abbandonati da Namor, dicendo che ormai non si fida pi\u00f9 nessuno di loro; Reed si trova purtroppo d'accordo con lui, in quanto adesso nessuno \u00e8 pi\u00f9 in grado di smascherare gli Skrull e dunque chiunque di loro pu\u00f2 essere un alieno.\nMentre stava facendo l'autopsia al cadavere dello skrull-Elektra, Reed ha scoperto il sistema grazie al quale gli alieni riescono a non farsi identificare dagli eroi terrestri, ma viene colpito da un raggio laser da Hank Pym, rivelatosi essere anch'esso un infiltrato skrull, e rinchiuso su di un'astronave Skrull.\nLiberato poi dall'agente dello S.W.O.R.D. Abigail Brand, Reed \u00e8 riuscito a tornare sulla terra, ideando un laser capace di rivelare gli Skrull. Atterrando nella Terra Selvaggia, i due hanno recuperato i Nuovi e i Potenti Vendicatori, avviandosi poi a salvare New York dall'invasione.\nSembra che gli Skrull abbiano appreso dalla sua mente il modo per celarsi ai poteri terrestri.\nFondazione Futuro e Illuminati.\nDiverso tempo dopo, Reed fonda la Fondazione Futuro per addestrare giovani menti a diventare qualcuno di importante nell'immediato futuro. Nello stesso tempo, Mr. Fantastic continua il suo ruolo da scienziato al fianco degli Illuminati di Iron Man, con la quale inizia a distruggere Terre alternative per far s\u00ec che le incursioni non colpiscano l'universo 616. Quando viene morso da un dinosauro, Mr. Fantastic inizia a studiare la sua composizione molecolare, scoprendo di essere affetto a una malattia che potrebbe portarlo, in futuro, alla morte. Per studiare al meglio una cura, Reed decide di rivelarlo solo a Ant-Man, e di organizzare un viaggio temporale assieme ai Fantastici Quattro, ignari che lo scienziato ha intenzione di viaggiare solo per poter curarsi. La Donna Invisibile, per\u00f2, riesce successivamente a scoprirlo. Dopo aver trovato una cura, Mr. Fantastic ritorna al fianco dei Fantastici Quattro nel proprio universo.\nDopo diverse avventure, i Fantastici Quattro si sciolgono di comune accordo dopo tantissimi anni di attivit\u00e0: la Cosa si unisce ai Guardiani della Galassia, mentre la Torcia Umana entra a far parte degli Inumani. Reed, assieme a Susan, si unisce agli Illuminati per trovare una soluzione al problema delle incursioni, entrando in guerra con gli Avengers del Comandante Rogers, per poi allearsi con loro per far fuori la Cabala di Namor il Sub Mariner. Resosi conto che salvare la loro linea temporale \u00e8 impossibile, Reed decide di creare una scialuppa di salvataggio per salvare quante pi\u00f9 persone possibili.\nSecret Wars.\nL'incursione finale tra terra-616 e terra-1610 ha inizio: Mr. Fantastic riesce a raggruppare tutti i supereroi che ha potuto salvare dalla catastrofe, facendoli entrare nella scialuppa di salvataggio. Nel frattempo per\u00f2, il suo ex collega, il Dottor Destino, riesce ad imbrigliare il potere degli Arcani con l'aiuto del Dottor Strange e dell'Uomo Molecola, uccidendoli. Von Doom sfrutta quel potere per creare un nuovo pianeta terra composto da frammenti del vecchio: Battleworld. Destino riesce addirittura ad usurpare la vita di Mr. Fantastic, sposandosi con una copia della Donna Invisibile, ed avendodei figli chiamati Franklin e Valeria.\nLa scialuppa di Mr. Fantastic viene in seguito aperta dal Dottor Strange, che tradisce Dio Destino, sparpagliando tutti i supereroi in diversi reami del Battleworld. In uno di questi c'\u00e8 Mr. Fantastic, che escogita un piano assieme a Pantera Nera per spodestare Destino dal suo trono. Il piano ha successo e T'Challa, con il guanto dell'infinito, riesce a tener testa a Victor, tenendolo occupato. Cos\u00ec facendo, Pantera Nera consente a Mr. Fantastic di prepararsi alla battaglia finale, vinta dallo stesso Reed, che riesce ad ottenere il potere degli arcani ricreando la realt\u00e0 e donando al suo peggior nemico un volto sano e privo di cicatrici.\nMr. Fantastic e la Donna Invisibile decidono di abbandonare la loro carriera di supereroi per restare sulla Luna a ricreare la realt\u00e0, utilizzando i poteri di Franklin Richards e dell'Uomo Molecola.\nPoteri e abilit\u00e0.\nPer quasi tutta la sua storia di pubblicazioni, Reed Richards \u00e8 descritto come uno degli uomini pi\u00f9 intelligenti dell'universo Marvel. Richards \u00e8 un genio che ha conseguito un dottorato di ricerca in matematica, fisica e ingegneria, e possiede una padronanza di ingegneria meccanica, aerospaziale ed elettrica, chimica, fisica e biologia (umana e aliena). Teorico visionario e inventore ispirato, ha fatto scoperte in vari campi come volo spaziale, viaggi nel tempo, viaggi extra-dimensionali, biochimica, robotica, computer, polimeri sintetici, comunicazioni, mutazioni, trasporti, olografia, generazione di energia, analisi spettrale e altro ancora. Tuttavia, non ha paura di ammettere quando altri hanno una maggiore esperienza in certi campi di lui, come riconoscere che il Dottor Octopus ha una maggiore conoscenza delle radiazioni, che Hank Pym \u00e8 un biochimico superiore, o che Spider-Man pu\u00f2 pensare a un problema da una prospettiva di biologia in cui non sarebbe in grado di farlo, poich\u00e9 la sua esperienza \u00e8 in fisica. \u00c8 una delle poche persone sulla Terra ad essere un esperto di altre dimensioni e dei metodi con cui viaggiare verso e attraverso di esse. Il controllo mentale \u00e8 raramente efficace su di lui e quando funziona, svanisce prima di quanto sarebbe su una persona normale, a causa di ci\u00f2 che descrive una \"coscienza elastica\"; tuttavia, questa intelligenza pu\u00f2 essere un handicap nei suoi rapporti con la magia, poich\u00e9 ha richiesto un'intensa lezione dal Dottor Strange e affrontare la minaccia che suo figlio fosse intrappolato all'Inferno perch\u00e9 Reed riconoscesse pienamente che la chiave per usare la magia era accettare che non l'avrebbe mai capito.\nRichards \u00e8 anche un abile combattente grazie ai suoi anni di esperienza di combattimento con i Fantastici Quattro e si \u00e8 guadagnato una cintura nera nel judo.\nReed ha acquisito il potere dell'elasticit\u00e0 dall'irradiazione dei raggi cosmici. Ha la capacit\u00e0 di convertire tutto il suo corpo in uno stato altamente malleabile a piacimento, permettendogli di allungarsi, deformarsi e riformarsi praticamente in qualsiasi forma come fosse di gomma. Mister Fantastic pu\u00f2 estendere gli arti, il busto o il collo a grandi distanze: la lunghezza massima che pu\u00f2 distendere prima che i suoi segmenti del corpo diventino dolorosi \u00e8 di circa 457 metri, sebbene possa estendere parti distinte del corpo, come un solo dito, un orecchio o un occhio. Pu\u00f2 utilizzare la sua forma di allungamento in una variet\u00e0 di modi offensivi e difensivi, come comprimersi in una palla e rimbalzare sui nemici, appiattirsi in un trampolino o un paracadute per catturare persone che cadono, o gonfiarsi in una zattera per aiutare in un salvataggio in acqua. Pu\u00f2 ridurre volontariamente la coesione del suo corpo in uno stato liquido, per passare da piccole fessure o passaggi, anche attraverso fori delle dimensioni di un ago. Reed \u00e8 anche in grado di modellare le sue mani in armi in stile martello o mazza e concentrare la massa nei suoi pugni per aumentare la loro densit\u00e0 ed efficacia come armi.\nTra le altre cose questa sua capacit\u00e0 gli permette di aumentare temporaneamente le dimensioni del proprio cervello (non \u00e8 chiaro se \u00e8 un atto volontario o conseguente ad una notevole concentrazione) per incrementare le proprie capacit\u00e0 cognitive.\nGrazie alla sua consistenza elastica, \u00e8 in grado di resistere a diversi attacchi di tipo fisico, come respingere i proiettili o sopportare colpi dalla forza sovrumana.\nAltre versioni.\nEsistono numerose versioni alternative di Mister Fantastic.\nAltri media.\nCartoni animati.\nMr. Fantastic apparve in tutte le serie a cartoni animati dedicate al quartetto:\nMr. Fantastic apparve anche come guest-star in \"Spider-Man - L'Uomo Ragno\", \"Spider-Man Unlimited\", \"L'incredibile Hulk\", \"Super Hero Squad Show\", \"Avengers - I pi\u00f9 potenti eroi della Terra\" e \"Hulk e gli agenti S.M.A.S.H.\".\nHome Video.\nNel film animato \"Planet Hulk\" Mr. Fantastic fa un breve cammeo: appare all'inizio in ombra.\nVideogiochi.\nMr. Fantastic \u00e8 stato protagonista di numerosi videogiochi: \"Fantastic Four\" (1997), \"I Fantastici 4\" (2005) e \"I Fantastici 4 &amp; Silver Surfer\" (2007).\nIl personaggio \u00e8 apparso anche nel videogioco \"Spider-Man: The Animated Series\", \"Marvel Nemesis: l'ascesa degli Imperfetti\" e in \"\nIl personaggio \u00e8 giocabile anche in ' e ', in e in \"."}
{"id": "654905", "revid": "125463303", "url": "https://it.wikipedia.org/wiki?curid=654905", "title": "Quicksilver", "text": "Quicksilver, il cui vero nome \u00e8 Pietro Maximoff, \u00e8 un personaggio immaginario dei fumetti, creato da Stan Lee (testi) e Jack Kirby (disegni), pubblicato dalla Marvel Comics. La sua prima apparizione avviene in \"X-Men\" (vol. 1) n. 4 (marzo 1964).\nSuperumano capace di muoversi a una velocit\u00e0 supersonica, Quicksilver \u00e8 il gemello di Scarlet; inizialmente un avversario degli X-Men, \u00e8 successivamente diventato un supereroe tra i principali membri dei Vendicatori. Nonostante per anni sia stato detto che lui e la sorella fossero mutanti figli di Magneto, tale parentela \u00e8 stata successivamente smentita in una retcon che dichiara che i due derivino dagli esperimenti dell'Alto Evoluzionario.\nStoria editoriale.\nApparso per la prima volta ed opera del team creativo composto da Stan Lee e Jack Kirby su \"X-Men\" (vol. 1) n. 4, datato marzo 1964, Quicksilver, assieme alla sorella Scarlet, \u00e8 successivamente divenuto uno dei personaggi principali della testata dedicata ai Vendicatori fin dal numero 16 (maggio 1965) rimanendovi fino alla conclusione del primo volume e divenendo in parallelo, tra il 1991 e il 1993, un personaggio regolare di \"X-Factor\" serie che enfatizza l'irritabilit\u00e0 e l'arroganza del personaggio, descritte come una conseguenza naturale dei suoi poteri dallo sceneggiatore Peter David: \u00abSiete mai stati all'ufficio postale dietro a una donna con 20 pacchi che vuole sapere ogni singola maniera in cui pu\u00f2 mandarli in Africa? Ti fa impazzire! Ti viene da pensare \"Perch\u00e9 devo sopportare questo? Questa gente \u00e8 cos\u00ec lenta, mi stanno costando tempo, ed \u00e8 cos\u00ec dannatamente irritante. Vorrei non dover sopportare tutto questo. Ora immaginate che il \"mondo intero\" sia cos\u00ec... a parte voi... per Quicksilver, come disse in un numero di \"Amazing Spider-Man\" molte, molte lune fa, il resto del mondo si muove a rallentatore. Questo deve davvero, davvero darti ai nervi. Quicksilver vive in un mondo pieno di persone che non sanno usare il bancomat, e vogliono sapere ogni modo per spedire pacchi in Africa, e non riescono a capire correttamente la tua ordinazione da Burger King a meno che non gliela ripeti pi\u00f9 volte. Questo tende a farti sentire molto superiore a chiunque e molto impaziente con chiunque\u00bb. Proprio grazie a tale interpretazione del personaggio David si \u00e8 aggiudicato l'@ssie award del 2014 da Ain't It Cool News. Il personaggio ha successivamente avuto una propria testata durata 13 numeri e pubblicata (novembre 1997-1998).\nQuicksilver ha un ruolo chiave negli eventi di \"House of M\" e nella saga \"Avengers: The Children's Crusade\" (settembre 2010-maggio 2012), dopodich\u00e9 diviene un personaggio di supporto di \"Avengers Academy\" (agosto 2010-gennaio 2013) e divenire comprimario di \"New X-Factor\" con l'ondata \"Marvel NOW!\".\nBiografia del personaggio.\nOrigini.\nNati sul Monte Wundagore, in Transia, dagli zingari Django e Marya Maximoff, Pietro e Wanda sono la seconda nascita gemellare della coppia dopo Mateo e Ana. Al momento della loro nascita il demone Chthon (sigillato sotto il monte) provoca una tempesta mistica che influenza il loro genoma, in particolar modo quello di Wanda, che diviene predisposta alla magia poich\u00e9 designata come suo futuro corpo ospite. Tempo dopo l'Alto Evoluzionario li rapisce e compie su di loro esperimenti che li dotano di poteri latenti ma, rimanendo insoddisfatto dei risultati, incarica poi una sua creatura, Bova, di riportarli alla loro famiglia. Durante il tragitto, l'essere assiste al parto della supereroina avvelenata da radiazioni Miss America senza riuscire a salvare n\u00e9 lei n\u00e9 i bambini, motivo per il quale cerca di convincere suo marito Robert Frank che Pietro e Wanda siano i suoi figli sopravvissuti ma egli, sconvolto, fugge via. Restituiti ai Maximoff, i gemelli sono comunque costretti a separarsi dai genitori poich\u00e9 i poteri di manipolazione delle probabilit\u00e0 di Wanda iniziano a manifestarsi in maniera del tutto casuale e incontrollata provocando un incendio nel loro campo rom da cui essi sono i soli a salvarsi grazie alla provvidenziale manifestazione della velocit\u00e0 supersonica di Pietro. Molto tempo dopo incontra una ragazza, Alaska, in grado di trasformarsi in corvo, e se ne innamora perdutamente. I due stanno insieme fino alla fine.\nConfraternita dei Mutanti Malvagi.\nPer anni i gemelli vivono attraversando l'Europa dell'Est, nascondendosi e scappando da un villaggio all'altro finch\u00e9, a causa dei suoi poteri, Wanda viene accusata di essere una strega e, come tale, quasi messa al rogo non fosse per il provvidenziale intervento di Magneto, che in seguito li recluta nella sua Confraternita dei mutanti malvagi. I due, intimoriti dal potere del signore del magnetismo, accettano, e assieme a lui affrontano gli X-Men in numerose occasioni, pur nutrendo una certa riluttanza verso le ideologie del leader.\nNel momento in cui il gruppo si scioglie per via della sparizione di Magneto e Toad (rapiti dallo Straniero), Pietro e Wanda decidono che il loro debito di gratidudine nei confronti del signore dei metalli \u00e8 ripagato appieno.\nVendicatori.\nPoco tempo dopo, i gemelli vengono contattati da Tony Stark, che propone loro di entrare nella seconda formazione dei Vendicatori, assieme a Capitan America e Occhio di Falco, che col tempo diviene il migliore amico di Wanda. I due rimangono nella squadra per diverso tempo venendo reputati, all'epoca, i primi e per diverso tempo gli unici membri mutanti del gruppo.\nDurante la militanza con il gruppo inoltre, i gemelli hanno modo di comprendere la malvagit\u00e0 di Magneto e di riappacificarsi con gli X-Men. Nel momento in cui Wanda venne rapita da Arkon, Pietro la soccorre riportandola sulla Terra ma, successivamente, nel corso di una missione, viene ferito da una Sentinella e soccorso dalla inumana Crystal, con cui nasce una storia d'amore che sfocia nel matrimonio. Contemporaneamente Wanda inizia una relazione con l'androide Visione.\nPoco tempo dopo alla base dei Vendicatori arriva Trottola (Robert Frank), che afferma di essere il padre biologico dei due (come dettogli da Bova anni prima), Scarlet viene posseduta da Chthon secondo il progetto messo in atto alla sua nascita; una volta cacciato il demone, viene rivelato che Frank non ha alcuna parentela con i due e Magneto, convintosi a sua volta di essere il padre dei gemelli, si presenta alla nascita della figlia di Quicksilver e Crystal, Luna, mettendoli al corrente della notizia.\nLa rivelazione di Magneto, unita al controllo mentale eseguito su di lui da Maximus, il fratello di Freccia Nera, ed all'infedelt\u00e0 coniugale di Crystal, che lo tradisce con il Cavaliere Nero, portano Quicksilver ad attraversare un periodo estremamente buio di forte squilibrio mentale conclusosi quando, assieme al padre, si reca in soccorso di Scarlet, rapita dal malvagio Immortus. Furioso nei confronti della moglie tuttavia, abbandona Attilan e si unisce a X-Factor, salvo poi ritornare in buoni rapporti con essa per il bene della figlia dopo una missione assieme agli X-men contro un gruppo di terroristi mutanti. Assieme alla figlia, assiste poi l'Alto Evoluzionario e i suoi Cavalieri nella battaglia contro Exodus; conflitto durante il quale assume l'Isotopo E, siero sperimentale che aumenta enormemente i suoi poteri. Qualche tempo dopo si unisce alla nuova squadra di Vendicatori e, assieme alla \"sorellastra\" Polaris, partecipa ad una missione di spionaggio ai danni di Magneto, divenuto intanto sovrano di Genosha.\nHouse of M e Decimation.\nDopo aver perso i suoi due figli per colpa di Mefisto, sua sorella Scarlet diviene sempre pi\u00f9 instabile ed inizia a mettere seriamente in pericolo la trama della realt\u00e0 sicch\u00e9, temendo che i suoi compagni decidano di ucciderla, Pietro la convince a cambiare radicalmente l'ordito del creato, trasformando la Terra in un mondo in cui i mutanti sono una maggioranza e gli uomini normali una minoranza, dove la casata di M (la famiglia di Magneto, appunto) \u00e8 unita ed \u00e8 la pi\u00f9 potente del mondo.\nLayla Miller e Wolverine riescono per\u00f2 a ricordare gli eventi della loro vita precedenti al mutamento causato da Scarlet e, ritenendo Magneto responsabile di quanto accaduto, ripristinano i ricordi di alcuni eroi e tentano di sconfiggerlo. Durante la battaglia, Strange e il redivivo Occhio di Falco (resuscitato da Wanda stessa) si accorgono per\u00f2 che Scarlet non si rende nemmeno pi\u00f9 conto di quanto sta avvenendo o di quello che ha fatto, comprendendo che Quicksilver sia il solo ed unico responsabile, Magneto lo uccide davanti agli occhi di Wanda che, distrutta dal dolore e dalla rabbia, fa ritornare il mondo com'era, eliminando per\u00f2 i poteri mutanti dalla quasi totalit\u00e0 della popolazione mondiale, inclusi il padre e il redivivo fratello.\nPer riottenere i poteri perduti, Quicksilver si introduce nel palazzo reale di Attilan e trafuga le Nebbie Terrigene, fonte dei poteri degli Inumani. Dopo esservisi esposto ottiene il potere del viaggio nel tempo, rapisce sua figlia Luna e fa ritorno sulla Terra per servirsi della suddetta sostanza al fine di ripristinare i poteri degli altri mutanti depotenziati Il piano tuttavia va terribilmente male: le Nebbie Terrigene sui non-Inumani provocano effetti incontrollabili causando la morte di numerosi mutanti espostivi, Freccia Nera se le riprende e l'incidente incrina ulteriormente il rapporto tra Pietro e l'ex-moglie. Nuovamente privo di poteri, Pietro viene arrestato per vagabondaggio ma, in carcere, ha una serie di allucinazioni a seguito delle quali riottiene inspiegabilmente la supervelocit\u00e0 e riscopre la vocazione di eroe.\nPotenti Vendicatori.\nDopo esser tornato ad indossare il suo costume verde Pietro si unisce ai Cavalieri di Wundagore nel tentativo di redimersi.\nNel tentativo di fermare il mago Mordred, impossessatosi del libro di magia nera Darkhold viene per\u00f2 posseduto da Chton e soccorso dai Potenti Vendicatori cui si unisce dopo aver scoperto che sono stati costituiti dalla sorella Scarlet. Approfittando degli eventi dell'invasione segreta Skrull, Quicksilver ripulisce inoltre la sua fedina penale attribuendo le sue precedenti azioni criminose a uno Skrull che lo avrebbe sostituito. Unici a sapere la verit\u00e0 sono Jarvis, Pym e sua figlia Luna (che ne rimane molto delusa), i quali decidono di mantenere l'inganno nella speranza che Pietro si dimostri degno della seconda chance.\nDopo aver scoperto che la Scarlet al comando dei Potenti Vendicatori \u00e8 in realt\u00e0 Loki sotto mentite spoglie, Pietro lo cattura e lo tortura per ottenere delle informazioni su dove si trovi realmente la sorella ma scopre che il Dio delle Malefatte ne \u00e8 all'oscuro; solo molto tempo dopo riesce finalmente a riabbracciare Wanda, a lungo tenuta prigioniera a Latveria dal Dottor Destino.\nSuccessivamente si unisce all'Accademia dei Vendicatori in qualit\u00e0 di insegnante per allontanarsi dal retaggio di Magneto.\nAll-New X-Factor.\nDopo aver impedito a Polaris di suicidarsi, Quicksilver si unisce al gruppo supereroistico privato X-Factor assieme alla suddetta e a Gambit; sebbene inizialmente vi faccia soltanto da spia per Havok e i Vendicatori. Durante una conferenza stampa la mutante Fatale lo accusa di essere un criminale per il furto delle Nebbie Terrigene e, dunque, questi confessa pubblicamente d'aver mentito sul fatto che uno Skrull lo stesse impersonando, cosa che gli consente di riguadagnare il rispetto di sua figlia Luna.\nNel corso dello scontro con Onslaught Rosso, Scarlet lancia un incantesimo che finisce per invertire accidentalmente la bussola morale di vari eroi, tra cui essa stessa e, prima che tutto torni alla normalit\u00e0, i gemelli scoprono che Magneto non \u00e8 loro padre, motivo per il quale fanno un viaggio a Wundagore e scoprono la verit\u00e0 sulle loro origini dall'Alto Evoluzionario.\nNuovissimo Universo Marvel.\nIn seguito alla distruzione e rinascita del multiverso Quicksilver diventa membro della Squadra Unione degli Avengers ma, dopo uno scontro con Ultron, muore.\nPoteri e abilit\u00e0.\nQuicksilver \u00e8 dotato della capacit\u00e0 (a lungo ritenuta di natura mutante) di muoversi ad elevatissime velocit\u00e0. Originariamente capace di raggiungere le 998 miglia orarie o all'incirca la velocit\u00e0 del suono, l'assunzione dell'Isotopo E gli ha conferito la capacit\u00e0 di correre a velocit\u00e0 supersonica e raggiungere il Mach-10 senza risentire di alcuna frizione, nonch\u00e9 di generare intensi vortici d'aria correndo rapidamente in circolo, scalare pareti verticali sfruttando lo slancio iniziale, passare attraverso i corpi solidi, far vibrare un oggetto tanto rapidamente da romperlo, correre attraverso il continente americano in 92 secondi ed andare pi\u00f9 veloce delle onde radio. La sua abilit\u00e0 gli consente inoltre di aumentare equilibrio e agilit\u00e0, velocizzare i processi di guarigione del proprio corpo, i suoi riflessi, ed anche i suoi processi mentali; tanto che lo si \u00e8 visto risolvere un cubo di Rubik in pochi attimi, cosa che lo porta per\u00f2 ad annoiarsi facilmente, dal momento che le azioni altrui appaiono ai suoi occhi estremamente lente. In un'occasione egli stesso ha affermato: \u00abTi \u00e8 mai capitato uno di quei giorni in cui sei all'ATM e hai davvero fretta perch\u00e9 sei in ritardo ma la persona davanti a te non sa usare l'ATM e non finisce pi\u00f9? Ora immagina cosa si prova a passare ogni giorno circondato da persone che non sanno usare l'ATM\u00bb.\nDopo aver perso i suoi poteri a causa dell'M-Day, Quicksilver si espone alle Nebbie Terrigene, ottenendo la capacit\u00e0 di sottrarre s\u00e9 stessi da momenti futuri e trasportarli nel presente come in una sorta di viaggio temporale. Inoltre, incastonandosi i Cristalli Terrigeni all'interno del suo corpo, diviene in grado di far tornare le abilit\u00e0 di tutti i mutanti depotenziati che tocca; seppur brevemente ed in modo distorto nonch\u00e9 letale. Tali capacit\u00e0 gli vengono sottratte dopo che Rictor lo priva dei cristalli ma, poco dopo, riottiene misteriosamente il suo potere originario.\nAltre versioni.\n1602.\nIn \"1602\", Petros e sua sorella suor Wanda sono i figli dell'inquisitore della Chiesa Spagnola Enrique.\nAmalgam.\nQuicksilver \u00e8 stato usato, assieme a dei personaggi DC Comics, per creare due personaggi Amalgam Comics:\nMarvel contro DC.\nNel crossover \"Marvel contro DC\", Quicksilver affronta Flash (Wally West) prima in una gara di velocit\u00e0 e poi in un corpo a corpo, eliminando flash definitivamente\nMarvel Noir.\nNella serie \"X-Men Noir\", Peter Magnus \u00e8 un detective del NYPD, nonch\u00e9 l'altolocato figlio dell'ispettore capo Eric Magnus.\nMarvel Zombi.\nNella serie \"Marvel Zombi\", Quicksilver viene zombieficato nella prima miniserie e, in seguito ricompare nel terzo e nel quarto spin-off. Con la sua velocit\u00e0 \u00e8 stato in grado di diffondere il virus molto rapidamente su scala mondiale intorno al mondo.\nUltimate.\nNell'universo Ultimate Pietro Lensherr/Quicksilver ha inizialmente combattuto contro gli Ultimate X-Men al fianco di Magneto e, in seguito, lui e sua sorella Scarlet (con cui ha una relazione incestuosa) si sono uniti agli Ultimates. Dopo la morte della sorella per mano di Ultron, Pietro, folle di rabbia torna nuovamente dalla parte del padre venendo in seguito ucciso accidentalmente da Occhio di Falco, fatto che provoca le ire di Magneto e, di conseguenza, gli eventi di Ultimatum.\nPer sua stessa ammissione il Quicksilver Ultimate \u00e8 in grado di superare la velocit\u00e0 Mach-10, affermando di averla raggiunta quando \u00abavevo ancora i brufoli\u00bb; il personaggio si \u00e8 sempre mostrato molto utile anche nel trovare password per sistemi di altissimo livello o codici per aprire casseforti ed armadietti, riuscendo a decifrarle in pochissimo tempo grazie alla sua velocit\u00e0.\nVendicatori/JLA.\nNel crossover \"Vendicatori/JLA\", Quicksilver viene controllato mentalmente da Starro e salvato dall'intervento di Wanda e Ms. Marvel. In seguito diviene invidioso del velocista scarlatto Flash in quanto, attingendo alla Forza della velocit\u00e0, egli riesce a raggiungere la velocit\u00e0 della luce; inoltre nell'universo DC a Flash hanno dedicato un museo, mentre Pietro nel suo universo viene perseguitato in quanto mutante. Dopo essere sconfitto facilmente da Flash (Wally West), collabora con la Justice League nella battaglia finale.\nWhat If?\nIn uno scenario autoconclusivo della serie fuori continuity \"What If?\", che ipotizza cosa sarebbe successo se gli X-Men fossero morti tutti eccetto la Bestia nella loro prima missione, Scarlet e Quicksilver sono due alleati del mutante nel momento in cui deve combattere gli Anti-Uomini del Conte Nefaria. Al termine della missione Bestia propone loro di unirsi a lui ma essi rifiutano dicendosi per\u00f2 disposti a altre collaborazioni future.\nAltri media.\nCinema.\nSerie cinematografica degli X-Men.\nNella saga cinematografica degli X-Men, il personaggio, chiamato Peter Maximoff (sebbene l'adattamento italiano mantenga il nome originale di Pietro), \u00e8 interpretato da Evan Peters. In questa versione, \u00e8 un adolescente esuberante e cleptomane, che inizialmente non sa di essere figlio di Magneto, inoltre il suo costume si discosta molto dalla sua controparte cartacea, presentando una giacca di pelle argentata, un paio di occhiali di protezione e una maglietta con il loghi delle sue rock band preferite.\nMarvel Cinematic Universe.\nNel franchise del Marvel Cinematic Universe, Pietro Maximoff/Quicksilver \u00e8 interpretato da Aaron Taylor-Johnson. In tale versione lui e sua sorella Wanda sono due orfani originari del paese immaginario della Sokovia, che hanno ottenuto i loro poteri in seguito ad alcuni esperimenti compiuti su di loro dall'HYDRA."}
{"id": "654906", "revid": "287204", "url": "https://it.wikipedia.org/wiki?curid=654906", "title": "Bernardo Storace", "text": "Biografia.\nNulla sappiamo sulla vita di Storace, se non che nel 1664 era vicemaestro di cappella del Senato della citt\u00e0 di Messina, come si legge nel frontespizio dell'unico suo lavoro giunto sino ai giorni nostri: la \"Selva di varie compositioni d'intavolatura per cimbalo et organo\", pubblicata per l'appunto nel 1664 a Venezia. Incerti sono anche i luoghi di nascita e di morte del compositore.\nQuesta sua ampia raccolta di brani per tastiera, comprende toccate, ricercari, correnti, capricci e partite sui bassi pi\u00f9 diffusi all'epoca, divisibili in due gruppi: il primo contiene partite sul Passamezzo, sulla Romanesca, sulla Spagnoletta, sulla Monica, sulla Follia e sul Ruggiero; mentre il secondo contiene le passacaglie e la ciaccona, che adottano una formula di basso ostinato di 4 battute. La raccolta include anche due pezzi di colore: una \"Pastorale\" e un \"Ballo della battaglia\". \nIl suo stile pu\u00f2 essere collocato tra quello di Girolamo Frescobaldi e quello di Bernardo Pasquini."}
{"id": "654907", "revid": "4506", "url": "https://it.wikipedia.org/wiki?curid=654907", "title": "L'architettura della macchina virtuale di Java", "text": ""}
{"id": "654915", "revid": "58420", "url": "https://it.wikipedia.org/wiki?curid=654915", "title": "Mark Allan Hoppus", "text": ""}
{"id": "654922", "revid": "33689", "url": "https://it.wikipedia.org/wiki?curid=654922", "title": "Piva (disambigua)", "text": ""}
{"id": "654931", "revid": "4106", "url": "https://it.wikipedia.org/wiki?curid=654931", "title": "John Wheeler", "text": ""}
{"id": "654935", "revid": "228587", "url": "https://it.wikipedia.org/wiki?curid=654935", "title": "Pasquale Pinto", "text": ""}
{"id": "654936", "revid": "83531", "url": "https://it.wikipedia.org/wiki?curid=654936", "title": "Quintino Scolavino", "text": "Biografia.\nNasce a Bagnoli Irpino ma negli anni cinquanta si trasferisce con la famiglia a Napoli. Produttore di oggetti in \"forma d'arte\", nel 1966 \u00e8 tra i fondatori del \"Gruppo Studio P.66\". Redige con questo il Manifesto dell'UNIFILM ed attiva show-off in varie citt\u00e0 del Sud. Nel 1968, con Del Vecchio, presenta al Teatro ESSE lo spettacolo-oltre \"La presa del comodino\" con testi di Pierre Restany. I \"Servomeccanismi\" (integrazioni virtuali ante litteram dell'umano), prodotti dal 1969 al 1975, introducono la \u201cmeccanica dei sensi\u201d: strumenti d'ausilio al vivente che ne modificano per traslazioni le ragioni e l'aspetto. ...un uomo, avendo contratto l'Ighenuritia Grave (impossibilit\u00e0 di comunicare con i simili) viveva da solo in un appartamento di tre stanze e servizi al centro della citt\u00e0. Il suo naso non percepiva gli odori, le sue orecchie i suoni, i suoi occhi non vedevano che aberrazioni. Fu cos\u00ec che un giorno decise di aprire il pacco inviatogli in dono alcuni mesi prima dal GRANDE UOMO CHE POTEVA TUTTO. Il dono, coperto di polvere, giaceva a terra al centro della prima stanza; lo raggiunse carponi ed, infine, dopo vari ed inutili tentativi, ne trasse un servomeccanismo integrazione degli organi sensoriali. Indossato questo, pot\u00e9 finalmente partecipare alla vita collettiva (cfr. Quintino Scolavino, 1969). Nelle \"False tele antiche\" (dal 1974 al 1977) introduce costruzioni-ostruzioni, per passaggi minimali dell'agire quotidiano, mediate da cancellazioni-destrutturazioni \"(cfr. \u201cStoria dell'Arte presente\u201d \"l'Arte in America ed in Europa dal \u201845 ad oggi\" Editori Riuniti).\" Per un breve periodo, si apre alla video arte e aderisce al Centro de Arte y Comunicaci\u00f3n di Buenos Aires (CAyC, uno dei centri internazionali della cultura pop) partecipando a diversi \u201cEncounter on video\u201d, a Barcellona, Anversa, Caracas, Citt\u00e0 del Messico, Tokio. In questo periodo partecipa ad altre numerose rassegne nazionali ed internazionali tra cui: (Art fair, Basel \u201881, Raj Hughes Gallery, Brisbane Australia, 1985). Nel 1982, invitato alla \u201cBiennale di Venezia\u201d, presenta: \"\u201dFare orecchio da mercante\u201d\", \"\u201cPorco cane!\u201d\", \"\u201cGioco-Giogo\u201d\", \"\u201cReplica\u201d\" ed alcuni altri lavori. Insieme a Cragg, Kapoor, Spalletti, Woodrow, Lavier, Opie, ed altri artisti europei ed americani espone al Lijnbaan Museum di Rotterdam nella vasta Rassegna di Nuova Oggettualit\u00e0 \u201cSculpture \u201883\u201d. Nel 1996 presenta \"Pavone cosmico\" presso l'Osservatorio di Capodimonte, una suggestiva installazione: l'opera \u00e8 composta da numerosissime e lunghe barre di acciaio infilate nel terreno con terminazioni specchianti e luminose mosse dal vento.\u201cViaggiatori senza bagaglio\u201d a cura di Achille Bonito Oliva, realizzata presso il Museo Ferroviario di Pietrarsa (1999), \u00e8 una rassegna di opere degli artisti di \"Orologio ad acqua\", che conclude le attivit\u00e0 del gruppo che ha contribuito a fondare nel 1995. Ha partecipato a performance artistico-letterario-musicali con Gabriele Frasca e Roberto Paci Dal\u00f2, Ha esposto \"Asino in mezzo ai suoni\" alla rassegna internazionale \u201cCastelli in aria\u201d voluta da Nicola Spinosa, (la prima dedicata all'arte contemporanea a Castel Sant'Elmo. Invitato da Achille Bonito Oliva realizza \"Strabico\" Salvator Rosa (metropolitana di Napoli) un'opera permanente di grandi dimensioni realizzata con fibre luminose e rame. Gli vengono commissionate grandi installazioni: per il Royal-Continental di Napoli realizza \u201cE' mare e rame\u201d un'opera bifrontale come il suo titolo, inserita nella raffinata architettura di Fabrizio Mautone (2005). Nello stesso anno insieme a De Filippis e a Rezzuti presenta i progetti \"Impossibili\" nella Chiesa dell'Incoronata a Napoli, (Soprintendenza di Palazzo Reale, Napoli). Curato dagli Incontri Internazionali d'Arte, inaugura insieme ad altri artisti italiani e stranieri il \u201cParco del Contemporaneo\u201d presso l'Osservatorio Astronomico di Capodimonte con l'opera permanente \"\u201cOrsa maggiore\u201d (2007)\"."}
{"id": "654937", "revid": "121605690", "url": "https://it.wikipedia.org/wiki?curid=654937", "title": "King (Diabolik)", "text": "King \u00e8 un personaggio del fumetto \"Diabolik\" creato dalle sorelle Giussani.\nLa sua prima apparizione risale al celebre albo \"Diabolik, chi sei?\" del 1968, nel quale viene narrato per la prima volta il passato del criminale mascherato.\nIl personaggio.\nIl personaggio appare unicamente nei flashback e nei racconti di Diabolik: in essi si apprende che King era il capo di una potentissima organizzazione malavitosa che aveva come base un'isola sperduta nell'oceano. Gli abitanti di quest'isola erano tutte persone che avevano avuto a che fare con la giustizia ed erano specializzati in un preciso campo: ingegneri meccanici, chimici, chirurghi plastici, tagliatori di pietre e altri.\nFu su quest'isola che il futuro Diabolik, all'epoca solo un bambino in fasce, venne raccolto, orfano unico sopravvissuto ad un naufragio. Il bambino venne cos\u00ec allevato da King sull'isola ed addestrato alle arti criminali. Anni dopo, il giovane, che aveva dimostrato di essere abbastanza portato per la chimica, invent\u00f2 un modo per rendere la plastica sottile quanto la pelle umana.\nKing, venuto a conoscenza dell'invenzione, abbindol\u00f2 il giovane, cui nessuno aveva dato un nome, promettendogli il potere e mostrandogli il suo immane tesoro. Fra le altre cose, King gli mostr\u00f2 una pantera nera che un tempo terrorizzava la sua isola, che lui avevo ucciso ed impagliato, battezzandola \"Diabolik\". Il ragazzo, infine, riusc\u00ec comunque a capire gli scopi del criminale e ad uccidere King.\nLe ultime parole che King gli rivolse prima di morire fu:\nE infatti il ragazzo, dopo aver creato una delle sue maschere con le fattezze di King e aver rubato una minuscola parte del tesoro, fugg\u00ec, adottando il nome di Diabolik, con cui sarebbe in seguito diventato celebre come \"Re del Terrore\".\nNel cartone animato tratta dal fumetto \"Diabolik: Track of the Panther\", King \u00e8 il padre adottivo di Diabolik ed ha un altro figlio pi\u00f9 grande, Dane, che nella serie animata \u00e8 l'antagonista principale del protagonista. Questo personaggio non \u00e8 comunque presente nel fumetto.\nApparizioni.\nKing \u00e8 apparso in vari flashback nelle storie di Diabolik, e principalmente negli albi:"}
{"id": "654939", "revid": "1305772", "url": "https://it.wikipedia.org/wiki?curid=654939", "title": "Filippo III", "text": ""}
{"id": "654942", "revid": "30300", "url": "https://it.wikipedia.org/wiki?curid=654942", "title": "Chirale", "text": ""}
{"id": "654944", "revid": "83531", "url": "https://it.wikipedia.org/wiki?curid=654944", "title": "Gianni Motta", "text": "Professionista dal 1964 al 1976, conta la vittoria di un Giro d'Italia, di un Giro di Lombardia, di tre Giri dell'Emilia.\nCarriera.\nGli esordi.\nNasce a Cassano d'Adda durante la seconda guerra mondiale, primo dei due figli di Regina, casalinga, ed Enrico Motta, agricoltore. Lascia la scuola dopo la quinta elementare per aiutare i genitori in cascina, mentre all'et\u00e0 di quattordici anni trova lavoro come pasticcere a Milano, nella storica industria dolciaria Motta. \u00c8 proprio in quel periodo che, dovendo percorrere ogni giorno 60 chilometri in bicicletta, viene notato e segnalato al patron della Faema Macchi, che con la sua azienda sponsorizza, nelle diverse categorie, numerose squadre giovanili.\nMotta prende la licenza di esordiente all'et\u00e0 di sedici anni, l'anno dopo passa invece tra gli allievi. \u00c8 talentuoso, e ottiene, in tre anni tra gli allievi, ben 39 successi, tra cui il Giro della Provincia di Como e il campionato italiano di categoria. Nel 1963 \u00e8 tra i dilettanti, sempre con la Faema: vince tredici corse, sotto la supervisione del ds Vittorio Seghezzi. Poi per\u00f2 rifiuta di partecipare alla Corsa della Pace e alla cronosquadre dei mondiali su strada di Ronse, entrambe da correre con la Nazionale dilettanti, e per penalit\u00e0 viene escluso anche dalla prova iridata individuale.\nIl passaggio al professionismo.\nPer il 1964, neanche ventunenne, compie il salto nel professionismo, vestendo la divisa della Molteni. Debutta in febbraio, e gi\u00e0 in maggio, al Tour de Romandie, ottiene la prima vittoria da \"pro\" nella tappa di Le Locle. Poi arrivano altri sei successi, quello nella tappa di Biella al Giro d'Italia (che chiuder\u00e0 al quinto posto), la Coppa Bernocchi, il Gran Premio Besana e il Gran Premio Molteni, il Giro di Lombardia in solitaria davanti a Carmine Preziosi, e infine il Trofeo Baracchi in coppia con Giacomo Fornoni.\nTra le sue vittorie pi\u00f9 importanti delle stagioni seguenti c'\u00e8 il Giro d'Italia 1966, nel quale batt\u00e9 Italo Zilioli aggiudicandosi anche due tappe, e il Giro di Svizzera 1967. Fu due volte primo al Tour de Romandie e vittorioso in numerose classiche italiane, mentre al Tour de France 1965, vinto da Gimondi, suo grande rivale, concluse terzo.\nNel Giro d'Italia 1968, fu squalificato per doping assieme ad altri 8 corridori, anche nel Giro d'Italia 1971 fu trovato positivo a un controllo, ma il regolamento prevedeva 10' di squalifica; Motta pertanto concluse quel Giro al 20\u00ba posto, mentre nel Giro d'Italia 1972 fu squalificato per essersi fatto trainare da un'ammiraglia.\nUn carattere particolare e un malanno ad una gamba, operata nel 1970 quando forse i suoi anni migliori erano trascorsi, sono stati gli ostacoli maggiori alla realizzazione di una carriera ben pi\u00f9 brillante di quella che \u00e8 stata. Al termine della carriera, come molti altri corridori del tempo, ha avviato un'attivit\u00e0 di produzione di telai, molto apprezzati fra gli amanti delle bici da corsa."}
{"id": "654947", "revid": "80648", "url": "https://it.wikipedia.org/wiki?curid=654947", "title": "Lui bianco", "text": ""}
{"id": "654949", "revid": "834", "url": "https://it.wikipedia.org/wiki?curid=654949", "title": "John Kiffmayer", "text": ""}
{"id": "654952", "revid": "729019", "url": "https://it.wikipedia.org/wiki?curid=654952", "title": "Isola di San Nicola", "text": "L'isola di San Nicola \u00e8 un'isola dell'Italia appartenente all'arcipelago delle isole Tremiti (o Diomedee), in Puglia, nel mar Adriatico.\nRientra amministrativamente nel comune delle Isole Tremiti (di cui \u00e8 sede municipale ed amministrativa), sotto la giurisdizione della provincia di Foggia.\nGeografia e morfologia.\nL'isola si sviluppa su una superficie di circa 42 ha, per una lunghezza di metri, una larghezza di 450 metri, con uno sviluppo costiero di metri e un'altezza massima di 75 metri s.l.m..\nDista 350 metri da Capraia, 450 metri da San Domino e 350 metri dal Cretaccio..\nL'isola si presenta stretta e lunga ed \u00e8 costituita da un altopiano roccioso con coste verticali a picco sul mare, con tratti di falesia che raggiungono i 60 metri d'altezza.\nLa costa.\nSeguendo il perimetro dell'isola in senso orario, partendo dal \"Porto di San Nicola di Tremiti\" o \"Scalo Marittimo\", troviamo l\"'Acquedotto\" (detto anche \"Acquedotto di San Nicola\"), una costa a falesia originata dagli intensi fenomeni erosivi legati alle mareggiate del vento Scirocco, la \"Punta del Cimitero\" (luogo pi\u00f9 settentrionale dell'isola), con una scogliera a strapiombo, la \"Cala della Punta del Cimitero\", con un punto di approdo, la \"Grotta del Ferraio\" e la \"Muratta\", un promontorio il cui nome deriva dai murattiani insediatisi nell'isola durante l'et\u00e0 napoleonica.\nStoria.\nSan Nicola pur essendo la pi\u00f9 piccola delle Tremiti, (escludendo l'isolotto del Cretaccio e la pi\u00f9 distante Pianosa), \u00e8 storicamente ed artisticamente la pi\u00f9 importante delle isole.\nPreistoria.\nSu questa isola si conservano tracce di un insediamento protostorico del I millennio a.C. Nella parte alta dell'isola sono riscontrabili fori di palificazione di possibili capanne dell'Et\u00e0 del ferro (IX - VII secolo a.C.). I fori sono interrotti da fosse sepolcrali (ne sono state scoperte 18) e da due tombe \"a grotticella\" (possibile datazione ad et\u00e0 classica ed ellenistica), tra cui quella comunemente detta la \"tomba di Diomede\".\nAntichit\u00e0, Medioevo e oggi.\nAd est della sopracitata necropoli sono state riscontrate le tracce di un insediamento ellenistico. Come in precedenza i fori di palificazione, anche la tombe vengono interrotti da una costruzione pi\u00f9 recente. Infatti vi \u00e8 una cisterna (detta \"vasca di San Nicola\"), scavata nella roccia viva e rivestita in \"opus incertum\", collocabile tra il I secolo a.C. e il I secolo d.C. Sempre con tecnica ad \"opus incertum\" \u00e8 stata edificata una domus romana (resti, stessa datazione della cisterna) impostata su un criptoportico a doppia L. Sotto la sede del municipio si sono scoperti frammenti musivi riconducibili a una seconda domus romana (coeva della precedente), mentre nelle vicinanze del porto sono stati rinvenuti locali scavati nella roccia, dello stesso periodo delle precedenti strutture, adibiti al deposito di anfore da trasporto.\nIl porto dell'isola \u00e8 dominato dal complesso abbaziale fortificato di \"Santa Maria a Mare\", risalente all'XI secolo. Dal porticciolo, attraverso un possente portale, ci si addentra all'interno dello spazio delimitato dalla cinta muraria. In questa zona si trovano il \"convento-castello\" fortificato soprattutto grazie a Carlo d'Angi\u00f2 e la chiesa di \"Santa Maria a Mare\" ricostruita dai benedettini di Montecassino nel 1045 quale rifacimento di una chiesa preesistente, gi\u00e0 intitolata alla Vergine e gi\u00e0 abbazia dei benedettini (per questo l'isola di San Nicola \u00e8 detta anche la \"Montecassino in mezzo al mare\").\nLa presenza benedettina si esaurisce intorno al 1237, quando il papa mise fine al periodo di grande decadenza che aveva segnato la comunit\u00e0 monastica, con la sostituzione dei monaci di San Benedetto con i cistercensi.\nL'abbazia fu saccheggiata nel XIV secolo dal corsaro dalmata Almogavaro e dalla sua flotta, i quali trucidarono i monaci mettendo fine alla presenza cistercense nell'isola e in tutto l'arcipelago. Nel 1412, in seguito a pressioni e lettere apostoliche, e su diretto ordine di Gregorio XII, una piccola comunit\u00e0 di Canonici Lateranensi guidata da Leone da Cararra si trasfer\u00ec sull'isola per ripopolare l'antico centro religioso.\nCultura.\nL'isola compare nella seconda e nella terza stagione della serie televisiva Braccialetti Rossi."}
{"id": "654955", "revid": "80648", "url": "https://it.wikipedia.org/wiki?curid=654955", "title": "Lui piccolo", "text": ""}
{"id": "654959", "revid": "1543377", "url": "https://it.wikipedia.org/wiki?curid=654959", "title": "The Decline", "text": "The Decline \u00e8 un EP del gruppo punk NOFX pubblicato su CD e LP nel 1999.\nL'EP presenta una canzone soltanto, \"The Decline\", che ha una durata di 18 minuti e 19 secondi.\nLa canzone venne composta in pi\u00f9 riprese e questo rappresent\u00f2 un vero incubo per il gruppo.\nHa raggiunto la posizione #200 nella classifica Billboard 200"}
{"id": "654965", "revid": "287204", "url": "https://it.wikipedia.org/wiki?curid=654965", "title": "Remigio Cantagallina", "text": "Biografia.\nAllievo di Giulio Parigi, si dedic\u00f2 inizialmente alla pittura, realizzando nel 1604 uno dei suoi quadri pi\u00f9 famosi, \"L'ultima cena\", conservata nel civico museo pinacoteca di Sansepolcro.\nIn seguito divenne incisore e dal 1612 al 1613 si rec\u00f2 nei Paesi Bassi dove realizz\u00f2 pi\u00f9 di cento incisioni di vedute e citt\u00e0, ispirandosi all'opera di Paul Brill.\nOpere.\nTra le incisioni, si ricordano: \"Morte di S. Francesco\" (1605), \"Fiera dell'Impruneta\" (1615), \"Veduta di Badia Prataglia\" (1616), \"Paesaggio con due viandanti\" (1635), \"Cascinale\" (1641).\nRemigio Cantagallina fu maestro di disegno dello scienziato e naturalista aretino Francesco Redi ed insegn\u00f2 l'arte dell'incisione a Jacques Callot e a Stefano Della Bella."}
{"id": "654966", "revid": "729019", "url": "https://it.wikipedia.org/wiki?curid=654966", "title": "Isola di Pianosa (Tremiti)", "text": "Lisola di Pianosa \u00e8 un'isola italiana appartenente all'arcipelago delle Isole Tremiti (o Diomedee) nel mar Adriatico. \u00c8 per superficie la quarta isola dell'arcipelago tremitese, ovvero la pi\u00f9 piccola escludendo gli isolotti del Cretaccio e de La Vecchia.\nCompletamente disabitata, rientra amministrativamente nel comune delle Isole Tremiti, sotto la giurisdizione della provincia di Foggia.\nGeografia e morfologia.\nL'isola si sviluppa su una superficie di circa 13 ha, per una lunghezza di 700 metri, una larghezza di 250 metri, con uno sviluppo costiero di metri e un'altezza massima di 15 metri s.l.m.. La limitata altezza fa s\u00ec che durante le mareggiate l'isola venga sommersa dal mare nella quasi interezza.\nL'isola \u00e8 situata a circa 20 miglia nautiche a nord della costa continentale (Rodi Garganico, sul promontorio del Gargano) e 21 miglia nautiche a sud-ovest delle isole di Pelagosa (Croazia) gi\u00e0 italiane dal 1920 al 1947.\nSituata alla latitudine di 42\u00b013' N risulta essere il punto geografico pi\u00f9 settentrionale della regione Puglia.\nAppare come un pianoro (da cui il nome dell'isola) di pietraia (dovuta all'essiccazione e desquamazione di blocchi di roccia calcarea) inclinato leggermente verso sud, dove le rocce si immergono dolcemente in mare, dando vita a un basso fondale che rende possibile l'approdo di piccole imbarcazioni. Questo versante \u00e8 altres\u00ec disseminato di secche che rendono rischiosa la navigazione.\nIl versante costiero settentrionale dell'isola invece \u00e8 caratterizzato da roccia a falesia.\nFlora e fauna.\nQuasi inesistente la presenza di flora sull'isola, totalmente priva di grosse piante e di macchia mediterranea, questa \u00e8 limitata ad alcune piantine grasse e bulbi di cipolle selvatiche.\nLa fauna \u00e8 scarsa e si compone di piccoli rettili, e conigli selvatici, mentre i cieli sono popolati dai falchi della regina, dalla berta maggiore e minore e dal rondone pallido.\nIn totale contrasto, nei fondali alberga una nutrita variet\u00e0 di specie che hanno trovato il loro habitat naturale ai piedi di scogliere che precipitano nel mare fino a 30 metri di profondit\u00e0 fra una flora di gorgonie, spugne di diverse variet\u00e0 e distese di alghe. Qui si riscontra la presenza di pagelli, polpi, murene, saraghi, corvine, ricciole, dentici, orate, cernie e qualche aragosta di grossa taglia.\nIl Parco naturale.\nCon l'istituzione, nel 1989, della Riserva marina delle Isole Tremiti, al fine di proteggerne la vegetazione e le specie faunistiche, l'arcipelago tremitese \u00e8 stato suddiviso in tre zone.\nPianosa rientra integralmente nella \"Zona A\", ovvero la \"Riserva Marina Integrale\". Questo comporta, entro i 500 metri dall'isola, il divieto di approdo e di navigazione, il divieto assoluto di pesca e il divieto di effettuare immersioni, a meno che non accompagnati da guide subacquee autorizzate. Si pu\u00f2 visitare l'isola solo previa autorizzazione dell'ente gestore.\nL'intera area marina soggetta a queste limitazioni \u00e8 compresa tra quattro grandi boe luminose collegate tra loro da catene che delimitano il perimetro della Riserva Marina Integrale.\nNel 1996 la Riserva marina delle Isole Tremiti \u00e8 stata compresa nella \"Zona 1\" del Parco Nazionale del Gargano, ente che attualmente gestisce la stessa."}
{"id": "654967", "revid": "466539", "url": "https://it.wikipedia.org/wiki?curid=654967", "title": "Oblast' di Sverdlovsk", "text": "L'oblast' di Sverdlovsk (in russo \u0421\u0432\u0435\u0440\u0434\u043b\u043e\u0432\u0441\u043a\u0430\u044f \u043e\u0431\u043b\u0430\u0441\u0442\u044c, \"Sverdlovskaja oblast' \") \u00e8 un'oblast' della Russia che si estende su un territorio a est degli Urali metalliferi e digrada poi verso il Bassopiano della Siberia occidentale.\nAttraversata da molti corsi d'acqua, affluenti del Tobol e del fiume Iset' \u00e8 ricca di industrie (siderurgiche, metallurgiche, meccaniche, chimico-farmaceutiche, elettrotecniche, tessili e alimentari).\nSuddivisioni.\nL'oblast' comprende 30 distretti:\nCitt\u00e0.\nLa capitale Ekaterinburg ( abitanti), sul fiume Iset, \u00e8 un nodo ferroviario della Transiberiana e sede di aeroporto ed universit\u00e0.\nNel territorio di questa regione si trovano numerose altre citt\u00e0 importanti:"}
{"id": "654970", "revid": "729019", "url": "https://it.wikipedia.org/wiki?curid=654970", "title": "Isola di San Domino", "text": "L'isola di San Domino \u00e8 un'isola italiana facente parte dell'arcipelago delle Isole Tremiti (o Diomedee) nel mar Adriatico. \u00c8 per superficie la prima isola pugliese oltre che dell'arcipelago tremitese.\nRientra amministrativamente nel comune delle Isole Tremiti, in provincia di Foggia.\nGeografia e morfologia.\nL'isola si sviluppa su una superficie di circa 208 ha, per una lunghezza di metri, una larghezza di metri, con uno sviluppo costiero di metri e un'altezza massima di 116 metri s.l.m. (\"Colle dell'Eremita\").\nDista 450 metri da San Nicola, metri da Capraia e 200 metri dal Cretaccio.\nLa costa.\nLungo il periplo dell'isola si aprono diverse insenature e grotte che si possono scoprire grazie alle escursioni in barca. Seguendo il perimetro dell'isola in senso orario, partendo dal \"Porto di San Domino\", troviamo la \"Cala delle Arene\", l'unica spiaggia sabbiosa e dal fondale basso dell'arcipelago diomedeo, la \"Punta dello Spido\" (luogo pi\u00f9 orientale dell'isola), la \"Cala dello Spido\", la \"Punta Matano\", la \"Cala Matana\", a cui il cantautore Lucio Dalla, che possedeva un appartamento nei suoi pressi, ha dedicato l'album discografico \"Luna Matana\", la \"Punta dal Pigno\", la \"Cala del Pigno\", la \"Cala dell'Elefante\", lo \"Scoglio dell'Elefante\" (anche detto \"L'Elefante\"), denominato cos\u00ec per l'animale di cui ricorda la forma, la \"Grotta del Sale\", la \"Cala del Sale\", la \"Cala delle Roselle\", la \"Grotta delle Viole\", la \"Cala di Zio Cesare\" (anche detta \"Cala Zio Cesare\"), la \"Punta di Zio Cesare\" (anche detta \"Punta di Ponente\", luogo pi\u00f9 meridionale dell'isola e dell'intero arcipelago), \"Le tre Senghe\", la \"Grotta delle Murene\", la \"Punta della Provvidenza\", la \"Grotta del Bue Marino\", la \"Cala del Bue Marino\", \"L'Architello\", la \"Punta Secca\" , la \"Grotta delle Rondinelle\", la \"Cala dei Benedettini\", denominata cos\u00ec per la vicina \"Cisterna dei Benedettini\", la \"Punta del Vapore\", la \"Cala degli Inglesi\", la \"Punta del Vuccolo\" (luogo pi\u00f9 occidentale dell'isola e dell'intero arcipelago), la \"Cala Tramontana\", la \"Cala Tonda\", la \"Grotta del Coccodrillo\", la \"Cala Tamariello\", la \"Punta del Diamante\" (luogo pi\u00f9 settentrionale dell'isola) e \"I Pagliai\", un insieme di quattro grandi scogli.\nLa grotta delle Viole \u00e8 posizionata sul versante meridionale dell'isola e pare abbia assunto questo nome per le migliaia di fiori selvatici che vi fioriscono all'interno, anche se un'altra teoria vuole tale denominazione per la colorazione rosso violacea delle alghe calcaree che tappezzano le pareti sommerse della stessa.\nFlora e fauna.\nL'isola di San Domino tra quelle dell'arcipelago delle Tremiti \u00e8 la pi\u00f9 ricca di vegetazione e, a detta di molti, la pi\u00f9 bella dal punto di vista paesaggistico e naturalistico. L'isola \u00e8 in parte coperta da una pineta composta quasi esclusivamente da pini d'Aleppo che degrada, in molti punti, fino alle rocce che vanno a strapiombo sul mare. Il sottobosco, rigoglioso, \u00e8 costituito da specie tipiche della macchia mediterranea, quali rosmarino, ginepro, lentisco, mirto e fillirea. Sull'isola sono presenti colture di viti e di olivi. Per quanto riguarda la popolazione animale dell'isola si riscontra, soprattutto nella parte costiera sud-orientale, una concentrazione di diplopodi del genere dei \"Narceus\".\nStoria.\nPreistoria.\nSan Domino \u00e8 l'isola dell'arcipelago che rileva le tracce di presenza umana pi\u00f9 antiche. In contrada \"Prato Don Michele\" sono stati infatti trovati i resti di un villaggio del Neolitico (VII millennio a.C.), caratterizzato da ceramiche impresse, incise e levigate.\nUn altro villaggio del Neolitico (IV millennio a.C.), caratterizzato da ceramiche a bande punteggiate, bande rosse marginate e da ceramiche graffite, si trova sul versante nord-occidentale, sul pendio che dalla pineta digrada verso \"Cala Tramontana\" e \"Cala degli Inglesi\". In zona sono riscontrabili fosse sepolcrali, collocabili entro i livelli del Neolitico medio, contenenti corredi del Neolitico superiore (primi secoli del III millennio a.C.).\nMedioevo.\nL'isola porta il nome del vescovo e martire San Domino, al quale era consacrata, insieme all'apostolo san Iacopo, una chiesetta in loco. Siccome i primi documenti relativi alla Prepositura di S. Iacopo in Tremiti sono databili al IX secolo si ritiene che il primo insediamento monacale dei Benedettini sia stato su quest'isola, proprio in questo periodo, e in un secondo tempo, successivo all'anno Mille, sia iniziata la costruzione del monastero nella vicina isola di San Nicola. Anche in seguito al trasferimento nella vicina isola della comunit\u00e0 monastica, San Domino rimane nel patrimonio di questa, la grande cisterna, detta appunto \"Cisterna dei Benedettini\" e insieme alla cala, anch'essa \"dei Benedettini\", sono la prova palese della presenza nell'isola dell'Ordine cassinese.\nAlla fine del Quattrocento l'isola fu lasciata dai Cistercensi, succeduti alla guida del monastero sull'isola di San Nicola ai Benedettini, prima al cardinale Marmaldo e in seguito al cardinale di San Sisto e arcivescovo di Ragusa Giovanni Dominici.\nIn questo periodo sul colle pi\u00f9 alto dell'isola dimor\u00f2 un tale Pietro Colono, e per questo motivo il colle fu ridenominato \"colle dell'eremita\". Pietro Colono sar\u00e0 accolto in seguito come oblato nella piccola comunit\u00e0 di Canonici Lateranensi guidata da Leone da Cararra, che in seguito a pressioni e lettere apostoliche si trasferirono nel 1412 sull'isola di San Nicola per ordine di Gregorio XII per far rinascere l'antico centro religioso in abbandono in seguito alla strage compiuta dal corsaro dalmata Almogavaro che aveva messo fine alla presenza cistercense nell'arcipelago. La comunit\u00e0 lateranense si prese cura dell'isola considerandola oasi di pace e di riposo per l'animo. L'isola era lodata per la salubriet\u00e0 dell'aria e l'abbondanza di vegetazione, uliveti e vigne ammantavano l'isola, ma non per questo mancavano altre specie, soprattutto di albero da frutto.\nEt\u00e0 moderna.\nNel 1870 il monastero fu soppresso, e l'isola con le sue colture arboree e le sue vigne, venne nuovamente abbandonata. Nei primi decenni del Regno d'Italia fu ricostituita una colonia penale sull'arcipelago (le isole Tremiti ne furono sede gi\u00e0 ai tempi del Regno di Napoli) e i direttori di essa si adoperarono nella salvaguardia di queste colture, impiegando nei lavori agricoli i domiciliati coatti, ottenendo scarsissimi risultati.\nDurante gli ultimi anni del regime fascista divenne una colonia penale per persone omosessuali."}
{"id": "654980", "revid": "1924342", "url": "https://it.wikipedia.org/wiki?curid=654980", "title": "D12 (gruppo musicale)", "text": "I D12 (abbreviazione di Dirty Dozen, ovvero la \"sporca dozzina\"), chiamati anche D-Twelve o D-Twizzy, sono stati un gruppo hip hop statunitense, formatosi a Detroit nel 1996.\nI D12 pur avendo una certa notoriet\u00e0 tra gli ambienti underground hip hop statunitensi, raggiungono il successo internazionale grazie al loro cantante Eminem, anche se il rapper non sempre collabora attivamente a tutti i progetti della crew al contrario degli altri. Ci\u00f2 accade per via del tempo ridotto a disposizione occupato dalla carriera da solista. Tale aspetto infatti diviene un'autoparodia nel singolo My Band.\nStoria del gruppo.\nInizio della carriera.\nIl rapper Proof decide di creare un collettivo rap di MC, stile Wu-Tang Clan, a Detroit con il nome D12 e con lo scopo di radunare i 12 migliori rapper della citt\u00e0. In realt\u00e0 il progetto si riveler\u00e0 in parte un fallimento poich\u00e9 riuscir\u00e0 solo a ingaggiarne la met\u00e0. Charging Soldier infatti, uno degli artisti assoldati da Proof, viene escluso dal gruppo dopo poco tempo a causa di alcune controversie con gli altri membri.\nI rimanenti invece cercano di farsi un nome nell'ambiente hip-hop nel corso della seconda met\u00e0 degli anni novanta. Bizarre vince diversi contest di un certo livello riuscendo inoltre a pubblicare un album dal nome \"Attack of the Weirdos\" con gli Outsidaz ovvero Eminem, Rah Digga e Young Zee. Lo stesso fondatore Proof vince una competizione di freestyle molto importante; l'organizzatore era la rivista \"The Source\" nel 1998.\nPrima per\u00f2 che il gruppo raggiunga il successo a livello internazionale, Killa Hawk, Fuzz e Eye Kyu abbandonano il collettivo lasciandolo in mano a Eminem, Proof e Bizarre. Proof quindi deve continuare la sua ricerca per trovare nuovi talentuosi rapper da far entrare nel gruppo e ingaggia l'amico Bugz e i membri di un duo hip hop chiamato Da Brigade, composto da Kon Artis, amico di Proof ed Eminem di lunga data, e l'MC Kuniva. I nuovi innesti funzionano e viene quindi a formarsi una delle pi\u00f9 importanti crew statunitensi dei successivi dieci anni. I sei stringono inoltre un patto: il primo a raggiungere il successo non si sarebbe scordato degli altri e avrebbe aiutato il gruppo a diventare famoso.\nVerso la fama.\nLa band quindi comincia la sua scalata al successo ma \u00e8 un cantante del gruppo che, grazie alla sua carriera da solista, riesce a raggiungere velocemente le vette delle classifiche pi\u00f9 importanti ed il suo nome \u00e8 Eminem. Dopo aver registrato un EP chiamato \"The Slim Shady EP\" nel 1997 che attira l'attenzione del noto produttore hip-hop Dr. Dre e di Jimmy Iovine, fondatore e manager della Interscope Records, il talentuoso cantante bianco riesce a firmare un contratto con la Aftermath/Interscope Records.\nEminem per\u00f2 resta fedele all'accordo fatto con i D12 e cerca quindi a tutti costi di convincere Dre a portare anche i suoi compagni nell'avventura, tant'\u00e8 che lo stesso Dre dichiara che durante la produzione di \"The Slim Shady LP\", l'album di debutto di Slim Shady, sembrava pi\u00f9 concentrato sulla firma di un possibile contratto della sua \"crew\" piuttosto che sulla registrazione dell'album stesso. Ma Dre rifiuta la richiesta del cantante e lo invita a concentrarsi prima sulla sua carriera da solista promettendo che, una volta ottenuto il successo, ci sarebbe stato un futuro anche per loro nella sua etichetta discografica.\nNel 1999 viene lanciato l'album di debutto \"The Slim Shady LP\" del rapper di Detroit , Eminem ottiene in breve tempo la vetta delle classifiche raggiungendo le quattro milioni di copie solo in America. Eminem ora poteva pensare al futuro della sua band.\nMa il successo di Slim Shady era diventato tale da non essere pi\u00f9 necessario dover chiedere appoggio a una etichetta, grazie alla fortuna accumulata attraverso il suo album, \u00e8 cos\u00ec che crea i \"Dirty Dozen\" e fonda la Shady Records sotto l'impronta della Interscope.\nLa morte di Bugz.\nDopo la firma del gruppo con la \"Shady/Interscope Records\", la band parte con Eminem per un tour. Prima di un'esibizione a Detroit per\u00f2, citt\u00e0 natale della band, un membro dei D12, Bugz, viene ucciso durante una rissa: un uomo gli spara quattro proiettili e successivamente lo investe con la sua auto. L'omicidio viene registrato da alcune persone sul posto e trasmesso sui telegiornali locali della sera dopo. Bugz muore durante il trasporto in ospedale il 21 maggio 1999.\nI D12 vengono notevolmente scossi dall'episodio che oscura l'umore tipicamente allegro del gruppo.\nBugz prima della sua morte, chiede a Proof di poter far entrare Swifty McVay nel gruppo. La crew, che in precedenza lo aveva ritenuto inadatto, questa volta rispetta il desiderio di Bugz.\nIn memoria di Bugz il gruppo registra la traccia \"Good Die Young\" presente nel loro secondo album in studio \"D12 World\" e inserisce anche una traccia intitolata \"Bugz '97\", una registrazione del rapper. Inoltre, tutti e sei i membri dei D12, tatuano sul proprio corpo il suo nome.\nIl gruppo, gi\u00e0 pronto a registrare il suo primo LP \"Devil's Night\", deve cambiare i suoi piani e registrare senza Bugz ma nonostante ci\u00f2, l'album risulter\u00e0 un successo che viene dedicato alla sua memoria cos\u00ec come l'album di Eminem \"The Marshall Mathers LP\".\nIl successo.\nCos\u00ec come per Eminem, anche per i D12 il successo non tarda ad arrivare. Nel 2001 grazie al singolo Purple Pills e relativo video musicale, che passer\u00e0 su MTV in una versione censurata nel testo e nel titolo che viene quindi intitolato Purple Hills, il gruppo si fa conoscere in tutto il mondo.\nIn seguito uscir\u00e0 il singolo di Fight Music, secondo estratto dell'album Devil's Night che fa conoscere il gruppo anche sotto l'aspetto di temi pi\u00f9 seri rispetto al primo.\nIl gruppo partir\u00e0 per il Warped Tour ma senza il suo cantante di riferimento Eminem, impegnato nelle registrazioni in studio del suo nuovo album The Eminem Show. Durante una tappa del tour, i D12 ed il cantante Esham vengono ad uno scontro fisico, questo perch\u00e9 secondo la band un membro della Murder Inc., Ja Rule cita in una sua canzone contro la Shady/Aftermath la figlia di Eminem. Cos\u00ec la band lascia perdere il tour e si concentra sulla faida che era iniziata con la Murder Inc.\nL'affermazione.\nI D12 affermano il loro successo nel 2004 con il secondo album prodotto in studio dal nome D12 World, come in Devil's Night i produttori sono Eminem, Denaun Porter e Dr. Dre e possiamo trovare diverse illustri collaborazioni con Obie Trice, gi\u00e0 apparso nel precedente album dei D12, un freestyle rappato interamente da Young Zee degli Outsidaz e B-Real dei Cypress Hill cantare il ritornello di \"American Psycho 2\", seconda versione della canzone \"American Psycho\" presente nell'album Devil's Night.\nIl successo europeo del disco \u00e8 dovuto al singolo ma soprattutto al video del brano My Band che verr\u00e0 trasmesso per svariate settimane su MTV, segno del forte apprezzamento del pubblico. Nel video viene parodiata una realt\u00e0 del gruppo, viene mostrato un Eminem che ha pi\u00f9 fans, migliori attrezzature, un miglior staff rispetto agli altri membri della band che sembra dimenticata. Il video \u00e8 un messaggio per i fan a non sottovalutare la band e un messaggio per la band stessa a impegnarsi di pi\u00f9 e a restare unita. Messaggio che servir\u00e0 a poco: dal 2004 in poi dopo aver ottenuto il massimo, comincer\u00e0 una lenta ma costante discesa verso la parziale disgregazione.\nOttiene un buon successo anche il secondo singolo estratto How Come dove della schiera sono presenti solo Eminem, Kon Artis e Proof questo perch\u00e9 la canzone \u00e8 un chiaro tentativo di riappacificamento con Royce da 5'9\" dopo gli screzi avuti con Eminem quando facevano parte del duo Bad Meets Evil.\nIl terzo e ultimo singolo estratto dal disco \u00e8 40 Oz che ottiene un buon successo negli U.S.A.\nL'addio di Eminem.\nLa band dopo il successo del secondo disco, comincia una serie di tour che la porter\u00e0 in tutto il mondo ma soprattutto in Europa. Eminem al termine del 2005 dichiara il suo abbandono dal mondo della musica (torner\u00e0 poi nel 2009 con l'album solista Relapse).\nL'aprile nero.\nL'11 aprile 2006, all'uscita del CCC Club, locale vicino alla 8 Mile Road di Detroit, il fondatore dei Dirty Dozen, Proof viene ucciso dopo una partita di biliardo: il buttafuori di un locale esplode 4 colpi di pistola contro di lui: due lo colpiscono al torace e due alla testa. Proof muore durante il trasporto in ospedale.\nIl 21 aprile 2006, il rapper Swift viene condannato a tre mesi di reclusione per aver saltato un'udienza in tribunale a causa della sua presenza al funerale del compagno Proof.\nIl declino e il nuovo album.\nLa morte del fondatore dei D12 in un primo momento non sembra avere ripercussioni sul futuro del gruppo. Innanzitutto viene smentita una possibile voce su un rimpiazzo del rapper defunto o di uno scioglimento della band. Tanto \u00e8 che Eminem annuncia il suo ritorno sulla scena musicale con \"Eminem Presents: The Re-Up\", album improntato a promuovere rapper della sua etichetta ma soprattutto a ricordare il suo grande amico scomparso, infatti viene pubblicata nell'album una traccia inedita di circa un minuto chiamata \"Trapped\" dove si esibisce per l'ultima volta Proof, ma possiamo trovare suoi riferimenti e citazioni in altre tracce presenti. Anche la cover \u00e8 dedicata a lui, viene disegnata dallo stesso Eminem e si pu\u00f2 trovare un Proof circondato da un'aura bianca, segno che il rapper \u00e8 ancora vivo nella sua musica.\nIn realt\u00e0 da qui in poi il gruppo comincia il lento declino che lo porter\u00e0 a un parziale disgregamento. Eminem dopo aver annunciato il suo ritorno scompare quasi completamente dalla scena del mondo della musica, i restanti D12 continuano la loro attivit\u00e0 individualmente e con la band ma con scarso successo, quasi trascinati dall'improvvisa scomparsa dei loro membri di riferimento.\nDopo due anni di silenzio, annunciano il ritorno con \"Return of the Dozen Vol.1\", un mixtape con collaborazioni quali Royce Da 5'9\" che sancisce il riappacificamento dell'artista con la band. L'album passa quasi inosservato anche perch\u00e9 non compare in nessuna traccia Slim Shady.\nL'artista bianco di Detroit torner\u00e0 sulle scene mesi dopo confessando i suoi problemi con l'abuso di droghe legato soprattutto alla morte di Proof. Nel 2009, dopo 3 anni di inattivit\u00e0, Eminem torna in studio e pubblica il nuovo album \"Relapse\". Nell'album si rivedono i membri della sua crew in qualche featuring.\nEminem dopo il suo nuovo successo, dichiara che presto potrebbe tornare al lavoro per un terzo album in studio con la sua crew. Ma anche queste dichiarazioni lasciano il tempo che trovano, Eminem e la band sembrano essere sempre pi\u00f9 due mondi diversi, dal 2009 fino al 2011 c'\u00e8 da registrare solo qualche sporadica collaborazione.\nIl secondo mixtape e il ritorno di Fuzz Scoota.\nNel marzo 2011, sulla pagina Facebook dei D12 compare l'annuncio dell'uscita di un nuovo disco della band. Su internet compare poi il singolo estratto dall'album, \"Hit Me With Your Best Shot\".\nBizarre lascia il gruppo e l'annuncio del nuovo mixtape.\nIl 29 febbraio 2012, Bizarre comunica attraverso il proprio profilo Twitter di non fare pi\u00f9 parte della band D12.\nAnche Swifty McVay smentisce un possibile sciogliemento e rilancia sul proprio canale Twitter che \u00e8 in arrivo il terzo mixtape della band.\nMr. Porter abbandona il gruppo.\nIl 24 marzo 2012 anche il produttore e scrittore di testi di molte delle tracce dei D12. Denaun Porter, in arte Kon Artis o Mr. Porter, dichiara, a neanche un mese dall'uscita del gruppo di Bizarre, di volersi ritirare dal gruppo e intraprendere una carriera da solista. Nemmeno per lui polemiche con il gruppo, l'uscita non \u00e8 dettata da nessun contrasto o problema di sorta.\nI D4.\nDopo l'ennesimo abbandono di un componente dei D12, rimangono ormai solo 4 i membri della crew attivi. Eminem non rilascia pi\u00f9 dichiarazioni in merito al gruppo e sembra sempre pi\u00f9 coinvolto nei progetti degli Slaughterhouse, una crew di cui \u00e8 diventato produttore e con cui collabora molto attivamente.\nIl ritorno con il nuovo mixtape.\nAd aprile 2015 i \"D12\" tornano sulla scena pubblicando in free download sul loro sito il nuovo mixtape dal titolo \"Devil's Night\".\nIn questo nuovo lavoro manca la partecipazione di Eminem se non con un freestyle nella intro del mixtape. I \"D12\" spiegano che non hanno potuto fare il disco insieme a causa di impegni contrastanti.\nLa fine.\nIl 31 agosto 2018 Eminem pubblica l'album \"Kamikaze\", e annuncia lo scioglimento dei D12 con la canzone \"Stepping Stone\"."}
{"id": "654984", "revid": "1543377", "url": "https://it.wikipedia.org/wiki?curid=654984", "title": "Credit default swap", "text": "Il credit default swap (CDS) \u00e8 uno swap che ha la funzione di trasferire il rischio di credito. \u00c8 classificato come uno strumento di copertura ed \u00e8 il pi\u00f9 comune tra i derivati creditizi.\nSchema base di un CDS.\nUn investitore (A) vanta un credito (per esempio in ragione di un prestito) nei confronti di una controparte debitrice (B). L'investitore A vuole proteggersi dal rischio che la parte B fallisca e che il credito perda di valore o diventi inesigibile. A tal fine si rivolge a una terza parte C, disposta ad accollarsi tale rischio; la controparte C agisce come se fosse un'assicurazione e nel gergo tecnico \u00e8 definita \"protection seller\", ovvero \"venditore di protezione\". La parte A si impegna a versare a C un importo periodico, il cui ammontare \u00e8 il \"prezzo\" della copertura ed \u00e8 il principale oggetto dell'accordo contrattuale; in cambio di tale flusso di cassa, il venditore di protezione (C) si impegna a rimborsare alla parte A il valore nominale del titolo di credito, nel caso in cui il debitore B diventi insolvente (evento in gergo definito come \"credit default\"). L'accordo contrattuale tra A e C sul titolo sottostante B \u00e8 definito \"credit default swap\" (CDS). Nel mondo finanziario i CDS sono nati e si sono diffusi come strumenti di copertura, perch\u00e9 consentono di \"scambiare\" protezione sul mercato come avviene per le valute o per le materie prime. Tuttavia questi strumenti, come tutti i derivati in generale, sono utilizzabili anche a scopi speculativi (vedi paragrafo \"Uso speculativo dei CDS\"). La durata, o scadenza, di un CDS pu\u00f2 variare, tipicamente da 2 anni a 10 anni, ma essendo contratti non standardizzati (ne esistono molteplici varianti) sono scambiati sul mercato \"over-the-counter\" (non regolamentato), dove \u00e8 possibile pattuire con la controparte qualsiasi durata. I credit default swap sono anche utilizzati come copertura dal rischio di fallimento (o di declassamento del rating) di uno Stato. In tal caso sono detti in gergo \"CDS sovrani\" (sovereign CDS).\nDettagli tecnici e terminologici.\nLa \"reference entity\" \u00e8 l'ente che ha emesso degli strumenti di debito, di solito obbligazioni societarie, definite \"reference obligation\". Il periodo di validit\u00e0 della protezione \u00e8 detto \"effective date\" o \"termination date\". Il contratto nomina un \"calculation agent\" chiamato a dire se si \u00e8 verificato un evento relativo al credito e a definire l'ammontare del pagamento da effettuare al verificarsi di tale evento. \nUn'altra clausola tipica \u00e8 la \"restructuring clause\", la quale determina quale forma di ristrutturazione del debito della \"reference entity\" rappresenti un evento relativo al credito. Ad esempio una societ\u00e0 in difficolt\u00e0 finanziarie potrebbe decidere di posticipare la scadenza delle proprie obbligazioni e quindi del pagamento degli obbligazionisti, fatto che pu\u00f2 rappresentare o meno un evento significativo. Solitamente un contratto pi\u00f9 restrittivo in tal senso \u00e8 pi\u00f9 rischioso e dunque pi\u00f9 costoso. Un diverso fattore che influisce sul costo di un contratto CDS \u00e8 la maggiore o minore anzianit\u00e0 del debito coperto dal contratto. In caso di fallimento della societ\u00e0, le obbligazioni emesse in forma di debito \"senior\" hanno la priorit\u00e0 rispetto alle obbligazioni che costituiscono il debito subordinato, altrimenti detto \"junior\", causando un maggiore credit spread del debito junior.\nIl venditore di un contratto CDS dar\u00e0 una quota alla pari per una determinata \"reference entity\", anzianit\u00e0, scadenza e forma di ristrutturazione debitoria. Ad esempio il venditore di un contratto CDS pu\u00f2 valutare il premio da pagare per un CDS di 5 anni di durata sul debito senior della FIAT con modificate condizioni di ristrutturazioni 100 basis point. Il premio alla pari viene calcolato in modo tale che il contratto abbia un valore attuale pari a zero a scadenza. Ci\u00f2 perch\u00e9 il valore atteso del pagamento del venditore \u00e8 esattamente uguale e opposto al valore atteso del premio pagato (in un'unica soluzione o ratealmente) dall'acquirente. Il fattore che maggiormente influisce sul costo della copertura \u00e8 il merito di credito (spesso approssimato dal rating creditizio) del debito cui si fa riferimento. Un merito di credito inferiore comporta un rischio maggiore che la reference entity si riveli insolvente e per questo motivo il costo della copertura sar\u00e0 pi\u00f9 elevato.\nEsempio.\nIl sottoscrittore di obbligazioni per 10 milioni di euro, con durata di 5 anni, emessa dalla Societ\u00e0 Rischiosa, copre il rischio di insolvenza del debitore acquistando un CDS dalla Banca Derivati per un importo nominale di 10 milioni di euro, pagando ad esempio il 2% dei 10 milioni garantiti.\nSe la Societ\u00e0 Rischiosa non \u00e8 insolvente, allo scadere dei 5 anni restituisce il valore dell'obbligazione al sottoscrittore, che sopporta un costo per essersi \"assicurato\" tramite l'acquisto del CDS. Tale costo riduce il rendimento dell'investimento ed elimina il rischio di perdite da parte del sottoscrittore.\nSe la Societ\u00e0 Rischiosa \u00e8 insolvente 3 anni dopo la sottoscrizione del CDS, il pagamento del premio \u00e8 interrotto e la Banca Derivati rimborsa al sottoscrittore la perdita di 10 milioni di euro subita. Qualora il merito di credito della Societ\u00e0 Rischiosa migliorasse significativamente o fosse acquisita da una Societ\u00e0 pi\u00f9 solida dopo 3 anni, il sottoscrittore delle obbligazioni potrebbe eliminare o ridurre la sua posizione nel CDS vendendo sul mercato i rimanenti due anni di copertura.\nUso speculativo dei CDS.\nI CDS, al pari dell'investimento in opzioni su azioni, possono essere usati come strumenti speculativi, ossia strumenti ad alto rendimento (ma anche ad alto rischio), dando la possibilit\u00e0 di realizzare un grosso profitto da variazioni nel merito di credito di una societ\u00e0, a fronte di rischi finanziari altrettanto elevati. \nCon i CDS diventa possibile assumere posizioni rialziste o ribassiste sul bene \"protezione\" di singoli nomi o di intere categorie industriali in modo simile a come \u00e8 possibile farlo per esempio sul petrolio, sull'oro o sulle azioni di una societ\u00e0 multinazionale. \u00c8 infatti possibile scambiare CDS gi\u00e0 stipulati. Un abile trader pu\u00f2 acquistare protezione su un'azienda quando questa \u00e8 solida e prospera e la protezione si compra a basso prezzo (perch\u00e9, appunto l'azienda \u00e8 sana); pu\u00f2 quindi rivendere la protezione sugli impegni di tale azienda quando la situazione patrimoniale dell'azienda comincia a deteriorarsi (la protezione ora ha un prezzo assai pi\u00f9 caro perch\u00e9 l'azienda \u00e8 in crisi, cos\u00ec come, a parit\u00e0 di condizioni, accendere una assicurazione sulla vita per un settantenne \u00e8 molto pi\u00f9 oneroso che farlo per un ventenne). Movimenti speculativi di questo tipo comportano rischi elevatissimi. Le banche a volte non hanno modo di rappresentare in modo integrale e realistico i rischi implicati da tali strumenti. I CDS sono stati uno degli ingredienti alla base della grande crisi dei subprime e hanno portato quasi al fallimento la societ\u00e0 americana AIG .\nPricing.\nUn CDS viene prezzato con l'ausilio di un modello che prende in considerazione quattro input: il premio all'emissione, il tasso di recovery, le probabilit\u00e0 di default della reference entity, e la curva dei tassi d'interesse. Se non si verificassero mai eventi di insolvenza il prezzo di un CDS sarebbe semplicemente la sommatoria dei flussi di cassa scontati relativi al pagamento del premio. Ma cos\u00ec non \u00e8, e i modelli di pricing del CDS devono prendere in considerazione la possibilit\u00e0 che si verifichi l'insolvenza in un momento compreso tra la data di inizio e la scadenza del CDS. Ai fini della spiegazione si pu\u00f2 immaginare il caso di un CDS di durata 1 anno con data di inizio formula_1 che preveda 4 pagamenti trimestrali del premio nelle date formula_2, formula_3, formula_4, e formula_5. Se il valore nominale di un CDS \u00e8 formula_6 e il premio di emissione \u00e8 formula_7 l'ammontare dei pagamenti trimestrali del premio \u00e8 formula_8. Se si assume per semplificare che l'insolvenza possa avvenire solo in una delle date fissate per i pagamenti trimestrali del premio ci sono 5 modi in cui il contratto pu\u00f2 finire: qualora non si verifichi l'insolvenza, in questo caso i 4 pagamenti del premio sono effettuati e il contratto sopravvive fino a scadenza, o l'insolvenza si verifica in corrispondenza della prima, seconda, terza o quarta data fissata per il pagamento. Per dare un prezzo al CDS si deve dunque assegnare le possibilit\u00e0 relative ai 5 diversi casi, e quindi calcolare il valore attuale del payoff di ciascun caso. Il valore attuale del CDS \u00e8 semplicemente dato dal valore attuale dei 5 payoff moltiplicati per la loro possibilit\u00e0 di verificarsi.\nQuesta procedura \u00e8 illustrata nel diagramma ad albero qui sotto in cui in corrispondenza di ciascuna data fissata per il pagamento o si verifica un evento di insolvenza, nel qual caso il contratto finisce con un pagamento di formula_9 (in rosso), in cui formula_10 \u00e8 il recovery rate, oppure il contratto sopravvive per il non verificarsi dell'insolvenza, nel qual caso si verifica un pagamento pari a formula_8 (in blu). In ciascuna biforcazione del diagramma sono rappresentati i flussi di cassa relativi a quel punto nel tempo con i pagamenti del premio in blu e i pagamenti in caso di default in rosso. Se il contratto viene terminato il relativo quadrato \u00e8 colorato all'interno.\nAl tempo dell\"'i-esimo\" pagamento, la probabilit\u00e0 di sopravvivere tra il periodo formula_12 ed il formula_13 senza che si verifichino pagamenti per l'insolvenza \u00e8 data da formula_14 e la probabilit\u00e0 che si verifichi insolvenza \u00e8 data formula_15. Il calcolo del valore attuale dati i fattori di sconto da formula_16 a formula_17 \u00e8 dunque\nLe probabilit\u00e0 formula_18, formula_19, formula_20, formula_21 possono essere calcolate utilizzando la curva credit spread. La probabilit\u00e0 che non si verifichi insolvenza nel periodo di tempo compreso tra formula_22 e formula_23 decade esponenzialmente con una costante di tempo determinata dal credit spread, o matematicamente formula_24 dove formula_25 \u00e8 la credit spread zero curve al tempo formula_22. Maggiore \u00e8 la rischiosit\u00e0 della reference entity maggiore lo spread e maggiore la velocit\u00e0 con cui la probabilit\u00e0 di sopravvivenza decade nel tempo.\nPer ottenere il valore attuale complessivo del CDS si abbina la probabilit\u00e0 di ciascun evento con il suo relativo valore attuale\nIl prezzo di un credit default swap si pu\u00f2 inoltre anche derivare calcolando l\"'asset swap spread\" di un'obbligazione. Se un'obbligazione ha uno spread di 100 e lo swap ha uno spread di 50 punti base, il contratto cds dovrebbe essere scambiato a 50. Ad ogni modo per via di inefficienze del mercato non sempre tale relazione \u00e8 rispettata.\nLivelli e flussi.\nLa Banca dei regolamenti internazionali ha stimato che il valore nozionale dei forward e swap sul debito emesso assommi a 3.846 miliardi di dollari alla fine del giugno 2004, in crescita rispetto ai 536 miliardi di dollari a fine del giugno 2001.\nL'Office of the Comptroller of the Currency ha comunicato che il valore nominale dei derivati creditizi posti in essere da 882 banche censite ammonti a 5.472 miliardi di dollari alla fine del marzo 2006.\nL'International Swaps and Derivatives Association (ISDA) ha comunicato che il valore nominale dei cds \u00e8 cresciuto del 52% nella prima met\u00e0 del 2006, raggiungendo i 2.600 miliardi di dollari.\nCritiche.\nWarren Buffett nel 2002 ha definito in una famosa frase i derivati come \"armi finanziarie di distruzioni di massa\". Nel report annuale agli azionisti Buffet scriveva:\nSecondo il finanziere George Soros, i CDS andrebbero semplicemente messi al bando: gli svantaggi sono superiori ai vantaggi.\nIl mercato dei derivati creditizi \u00e8 al momento molto esteso, in molti casi l'ammontare dei derivati creditizi in circolazione e riferiti ad un singolo ente \u00e8 ampiamente superiore alle obbligazioni in circolazione. Ad esempio, la societ\u00e0 X potrebbe avere 1 miliardo di dollari di debito in circolazione e 10 miliardi di dollari di contratti CDS in circolazione. Qualora la societ\u00e0 X risultasse insolvente, e si riuscisse a recuperare solo 40 centesimi per dollaro, la perdita per gli investitori che detengono le obbligazioni ammonterebbe a 600 milioni di dollari. La perdita per coloro che hanno venduto CDS ammonterebbe invece a 6 miliardi di dollari. Invece di disperdere il rischio, i derivati creditizi di fatto amplificano le perdite nel caso di insolvenza.\nSecondo molti economisti i derivati hanno giocato un ruolo centrale nella \"crisi dei mutui\" subprime statunitense. In particolare proprio stock options e credit default swap.\nGli assicuratori, come la Aig (American International Group), che li avevano emessi, avevano calcolato male il rischio, e quando le obbligazioni assicurate hanno perso di valore l'assicuratore ha rischiato il fallimento. La Aig ha dovuto essere salvata dal Dipartimento del Tesoro degli Stati Uniti.\nUna seconda preoccupazione \u00e8 relativa al \"pricing\". Dal momento che gli spread dei CDS si derivano dall'asset swap pricing, lo spread su un contratto CDS sar\u00e0 solitamente inferiore allo spread dell'obbligazione sottostante sul debito sovrano. Ci\u00f2 comporta un'anomalia nel pricing. Se un'obbligazione ha uno spread di 100 (per compensare l'investitore del rischio di insolvenza), e lo spread dello swap \u00e8 di 50 punti base, il contratto CDS si dovrebbe scambiare a 50. Un investitore che voglia incassare il premio di un CDS ricever\u00e0 un pagamento di 50 punti base l'anno in contropartita alla sua assunzione del rischio di credito. Se invece l'obbligazione ha uno spread di 50, e lo spread dello swap \u00e8 di 50 punti base, il contratto CDS dovrebbe teoricamente essere scambiato a zero. Ci\u00f2 \u00e8 chiaramente ridicolo in quanto nessuno assicurerebbe l'investitore contro il rischio di insolvenza senza ricevere nessun premio. Ma dal momento che il rischio di credito \u00e8 prezzato come uno spread al di sopra del rischio bancario questo \u00e8 il risultato."}
{"id": "654987", "revid": "466539", "url": "https://it.wikipedia.org/wiki?curid=654987", "title": "Boiardo (storia)", "text": "Il termine boiardo (anche boardo, o boiaro), tra il X e il XVII secolo in Russia, e fino al XX secolo in Romania, indicava un membro dell'alta aristocrazia feudale, che per potere e influenza era inferiore solo ai principi regnanti.\nEtimologia.\nSecondo alcuni, la parola \u00e8 di origine turca, composta dall'unione delle radici \"bay\" (ricco, nobile, signore nel senso di persona rispettabile, termine che \u00e8 in uso ancora nel turco moderno) e \"\u00e4r\" (\"uomo\"). \nAltre fonti ritengono invece derivi dal termine russo \"bojarin\", dall'antico russo \"boljarin\", a sua volta estrapolato dal Turco \"baylar\", plurale di \"bay\", ricco;. Non \u00e8 comunque chiaro come un termine plurale quale \"baylar\" abbia potuto acquisire il significato di un sostantivo singolare come boiaro. Un'altra interpretazione etimologica vuole il termine \"boljarin\", derivante dalla parola bulgara \"boila\", nobile.\nBoiardi in Bulgaria.\nLa pi\u00f9 vecchia forma slava per boiardo \u2014 \"boljarin\", pl. \"boljari\" (bulgaro: \u0431\u043e\u043b\u044f\u0440\u0438\u043d, pl. \u0431\u043e\u043b\u044f\u0440\u0438) \u2014 risale al X secolo e si pu\u00f2 trovare nel periodo del Secondo impero bulgaro dove potrebbe infatti essere derivata dall'antico titolo nobiliare bulgaro \"boila\", che denotava presso quella popolazione un elevato status aristocratico. I membri della nobilt\u00e0 durante il Primo impero bulgaro erano infatti chiamati \"boila\", mentre nel Secondo il titolo corrispondente si era trasformato in \"boljar\" or \"boljarin\". \"Boljar\", cos\u00ec come il suo predecessore, \"boila\", era un titolo ereditario.\nI boliari erano divisi in \"veliki\" (grandi) e \"mali\" (piccoli). Attualmente in Bulgaria la parola \"boliari\" \u00e8 utilizzata come un soprannome per indicare gli abitanti di Veliko T\u0103rnovo \u2014 la capitale del Secondo Impero bulgaro.\nI boiardi nelle terre degli Slavi orientali.\nNel linguaggio russo il singolare \u00e8 \"boj\u00e1rin\" (\u0431\u043e\u044f\u0440\u0438\u043d), il plurale \"boj\u00e1re\" (\u0431\u043e\u044f\u0440\u0435) e la forma femminile \"boj\u00e1rynja\" (\u0431\u043e\u044f\u0440\u044b\u043d\u044f).\nNell'XI secolo i boiari russi detenevano un forte potere all'interno della societ\u00e0 a causa del consistente supporto militare che concedevano ai principi della Rus' di Kiev. Il potere e il prestigio di questi ultimi fin\u00ec infatti per dipendere quasi esclusivamente dall'intreccio di alleanze che riuscivano a tessere con i signori feudali.\nI boiardi occupavano i pi\u00f9 alti incarichi dello stato e, attraverso il concilio della Duma, all'interno del quale il sovrano godeva della sola autorit\u00e0 di primus inter pares, influenzavano le decisioni del principe. Ricevettero in tal modo un gran numero di terre e, come membri della Duma, erano i maggiori legislatori della Rus'.\nDopo l'invasione mongola del XIII secolo, i boiardi delle regioni centrali e meridionali della Rus' (corrispondenti alle odierne Ucraina e Bielorussia) furono in parte incorporati nella nobilt\u00e0 polacca e lituana. Nei secoli XIV e XV coloro i quali fallirono nell'acquisire lo status di nobile, parteciparono alla formazione dell'organizzazione militare dei cosacchi nella parte meridionale dello stato Polacco-Lituano. Tuttavia alcuni di coloro che rifiutarono di adattarsi al nuovo ruolo emigrarono verso Mosca e diventarono funzionari di alto rango presso l'aristocrazia locale.\nA Mosca nel XIV e XV secolo i boiardi estesero la loro influenza. Tuttavia la loro forza svan\u00ec radicalmente quando, dopo aver avuto la reggenza del paese negli anni tra il 1533 e il 1547, Ivan IV revoc\u00f2 loro molti diritti, quali quello di poter lasciare un principe per servirne un altro o l'esenzione dal servizio militare, limitando inoltre di gran lunga la loro influenza.\nFallito il tentativo di tornare al potere dopo la morte di Ivan il Terribile vennero relegati a un ruolo di secondo piano dopo l'ascesa di Michele Romanov, fino ad essere parificati a funzionari statali dalle riforme politiche che lo zar Pietro I di Russia pose in essere nel 1711.\nBoiardi in Valacchia e Moldavia.\nNelle regioni abitate dai romeni, la classe dei boiari (in rumeno: \"boieri\") emerse dai capi (nominati \"cneaz\" o \"jude\" nell'area a nord del Danubio e \"celnic\" a sud di quel fiume) delle comunit\u00e0 rurali dell'Alto Medioevo. Inizialmente eletti, successivamente le loro attribuzioni amministrative e giudiziarie furono tramandate ereditariamente e gradualmente si espansero ad altre comunit\u00e0. Dopo l'apparizione nel loro territorio di strutture politiche pi\u00f9 complesse, il potere centrale conferm\u00f2 il loro status privilegiato e incluse nelle loro prerogative chi si fosse distinto sul piano delle funzioni militari e civili, attribuendo loro terre dai fondi principeschi.\nI boiardi si differenziarono allora progressivamente in \"grandi\" boiardi (che possedevano grandi e numerosi appezzamenti di terreno, ricoprendo inoltre un ruolo di primo piano nell'amministrazione pubblica) e \"piccoli\" boiardi (possessori di piccoli fondi e impiegati in incarichi minori). All'inizio della prima met\u00e0 del XV secolo i boiardi diventarono la forza politica pi\u00f9 importante in Valacchia e in Moldavia.\nI boiardi di Moldavia e Valacchia incrementarono durante i decenni successivi i loro privilegi, che consistevano nel controllo assoluto dei territori da loro amministrati, nell'esenzione dalle tasse e dall'esclusiva delle funzioni pubbliche. Divisi in numerose fazioni cercarono frequentemente di rimuovere e rimpiazzare i principi di questi due stati, un processo spesso accompagnato da crimini e atrocit\u00e0 su entrambi i fronti. Dal XVI secolo i membri delle grande famiglie boiare rimpiazzarono le dinastie reali dei Basarabidi e dei Mu\u015fat sui troni rispettivamente di Moldavia e Valacchia.\nNel XVII e XVIII secolo la carica di boiardo fu messa in vendita dai principi ai cittadini pi\u00f9 ricchi che in tal modo elevavano il proprio status, avendo accesso alle funzioni pubbliche. Nel XIX secolo molti dei boiardi di nuova nomina diventarono sostenitori di una politica di cambiamento e di riammodernamento, supportando inoltre l'ideale nazionalista che porter\u00e0 nel 1859 all'unione di Moldavia e Valacchia in un unico stato. Nella nuova Romania i boiardi rimarranno una forza politica importante (anche se i loro privilegi furono gradatamente aboliti dagli anni trenta di quello stesso secolo) poich\u00e9 proprietari di molte terre coltivabili, rappresentando l'agricoltura l'attivit\u00e0 economica pi\u00f9 importante del paese. I boiardi avevano inoltre una rappresentanza politica nel partito conservatore rumeno.\nNei rapidi cambiamenti economici della moderna Romania, i domini terrieri medievali furono convertiti in qualcosa di molto simile alle piantagioni coloniche, creando molte rivolte tra i contadini e generando la disapprovazione del resto d'Europa. Fu solo dopo le drammatiche circostanze che posero fine alla prima guerra mondiale che il governo rumeno pose in essere una riforma comprendente la redistribuzione delle terre. Tra il 1918 e il 1921, 60,000 chilometri quadrati di terra fu trasferita a 1,4 milioni di contadini, ponendo definitivamente fine allo strapotere economico dei boiardi."}
{"id": "654994", "revid": "36426", "url": "https://it.wikipedia.org/wiki?curid=654994", "title": "Magliabechiana", "text": ""}
{"id": "654995", "revid": "125655729", "url": "https://it.wikipedia.org/wiki?curid=654995", "title": "Cinema d'autore", "text": "Cinema d'autore \u00e8 un termine usato per descrivere quei film che rispecchiano la personalit\u00e0 del loro regista, che il pi\u00f9 delle volte \u00e8 anche lo sceneggiatore. Si tratta di un concetto soggettivo di cui non esiste una definizione rigorosa. Il cinema d'autore \u00e8 spesso paragonato a un cinema d'essai.\nCaratteristiche.\nIn \"Introduzione alla storia del cinema\", Paolo Bertetto individua alcuni elementi comuni del \"regista d'autore\":\nEvoluzione.\nIl cinema d'autore europeo negli anni cinquanta e sessanta.\nIl \"cinema d'autore europeo\" nasce nel periodo che intercorre la fine del \"Neorealismo\" italiano e la \"Nouvelle Vague\" francese. Ed \u00e8 proprio in Francia che si sviluppa il concetto con la discussione tenuta dalla \"Cahiers du cin\u00e9ma\", nella quale viene riconosciuto al regista del film la paternit\u00e0 sull'opera, in pratica un autore con un proprio stile o addirittura una propria poesia. Per avere un'idea basterebbe l'esempio dei film di Carl Theodor Dreyer, Robert Bresson, Jean-Luc Godard, Federico Fellini, Michelangelo Antonioni, Andrej Tarkovskij o Ingmar Bergman .\nAccezione corrente del termine.\nComunemente per \"film d'autore\" si intendono dei film diretti da grandi registi, che non sempre producono delle opere che raccolgono l'interesse del grande pubblico, ma per la loro qualit\u00e0 artistica finiscono per costituire delle pietre miliari nella storia del cinema.\nPer antonomasia, il film d'autore \u00e8 un genere di film colto che non \u00e8 adatto al grande pubblico, in quanto spesso non possiede gli elementi fondamentali che possono essere di attrazione per le grandi masse (architrama, svolgimento lineare degli eventi, eccetera), ma si dedica piuttosto alla rappresentazione, allo studio psicologico dei personaggi, alla creazione di un mondo surreale rappresentante la fantasia del regista, od ancora ad altri scopi non necessariamente narrativi.\nNella produzione mondiale molti sono i registi che hanno prodotto dei film che sono rimasti come esempi eminenti di cinematografia. Fra questi su tutti l'inglese Charlie Chaplin , che fu probabilmente il primo \"autore\" mondiale, gi\u00e0 all'epoca del cinema muto. Tra gli statunitensi vanno annoverati Frank Capra , Elia Kazan , Billy Wilder e soprattutto Alfred Hitchcock, Orson Welles e Stanley Kubrick. Tra gli europei, lo svedese Ingmar Bergman , i russi Sergej \u0116jzen\u0161tejn e Andrej Tarkovski, il cecoslovacco Franti\u0161ek Vl\u00e1\u010dil, i francesi Jean Renoir, Marcel Carn\u00e9, Robert Bresson, Jean-Luc Godard, Fran\u00e7ois Truffaut, Alain Resnais, il portoghese Manoel de Oliveira, lo spagnolo Luis Bu\u00f1uel, gli italiani Federico Fellini, Michelangelo Antonioni, Bernardo Bertolucci, Pier Paolo Pasolini, Luchino Visconti, Roberto Rossellini, Vittorio De Sica, i tedeschi Fritz Lang, Friedrich Wilhelm Murnau, Werner Herzog, Rainer Werner Fassbinder e Wim Wenders e il danese Carl Theodor Dreyer .\nIn Asia, oltre naturalmente ad Akira Kurosawa, Yasujir\u014d Ozu e Kenji Mizoguchi, Masaki Kobayashi e Kaneto Shindo, un altro giapponese Takeshi Kitano , il coreano Kim Ki-duk , il regista di Hong Kong Wong Kar-wai e l'indiano Satyajit Ray.\nTra i registi italiani considerati \"autori\", si possono ricordare gli autori del neorealismo (o da esso partiti) e con le loro \"opere autorali\" preminenti.\nTra gli autori moderni del cinema d'autore si possono annoverare: dai fratelli Coen, Quentin Tarantino e Tim Burton, a David Lynch, David Cronenberg, Terrence Malick, Peter Greenaway o ancora gli est-europei B\u00e9la Tarr e Aleksandr Sokurov, i portoghesi Pedro Costa e Miguel Gomes, il danese Lars von Trier, l'austriaco Michael Haneke, lo spagnolo Pedro Almod\u00f3var, il trio messicano composto da Alfonso Cuar\u00f3n, Alejandro Gonz\u00e1lez I\u00f1\u00e1rritu e Guillermo Del Toro, fino ai nuovi registi asiatici come i registi giapponesi dello Studio Ghibli (tra cui spiccano Hayao Miyazaki e Isao Takahata), i taiwanesi Edward Yang, Hou Hsiao-hsien e Tsai Ming-liang, gli iraniani Abbas Kiarostami e Jafar Panahi e il thailandese Apichatpong Weerasethakul.\nNel diritto.\nIn termini legali, il film \u00e8 trattato come un'opera d'arte, e l'autore, come il creatore del film, \u00e8 il detentore del copyright originale. Secondo la legge europea, il regista \u00e8 considerato l'autore o uno degli autori di un film ."}
{"id": "655004", "revid": "1718925", "url": "https://it.wikipedia.org/wiki?curid=655004", "title": "Kilocore", "text": "Kilocore \u00e8 un microprocessore progettato da Rapport Inc. e IBM. Il processore \u00e8 sviluppato per ottenere alte prestazioni con una dissipazione ridotta. Il processore contiene un core PowerPC e 1024 processori a 8 bit a 125\u00a0MHz che possono essere riconfigurati dinamicamente e collegati a una interconnessione condivisa. Il processore \u00e8 nato per l'elaborazione parallela massiva."}
{"id": "655005", "revid": "339392", "url": "https://it.wikipedia.org/wiki?curid=655005", "title": "Boiari", "text": ""}
{"id": "655007", "revid": "775372", "url": "https://it.wikipedia.org/wiki?curid=655007", "title": "El Ouali Mustafa Sayed", "text": "La sua giovinezza.\nEl Ouali nacque nel 1948 in un accampamento nomade Saharawi. Nato a Bir-Lehlu, una localit\u00e0 simbolica per il Polisario. I suoi genitori erano poveri e il padre disabile, per questo la famiglia abbandon\u00f2 la vita nomade, tradizionale dei Saharawi, e si ferm\u00f2 vicino a Tan-Tan nel sud del Marocco.\nFrequent\u00f2 le scuole in Marocco, con buoni risultati, tanto da avere una borsa di studio per la facolt\u00e0 di Legge a Rabat. Qui incontr\u00f2 giovani appartenenti alla diaspora Saharawi. Molti di loro erano influenzati dal radicalismo fortemente presente nelle universit\u00e0 marocchine negli anni settanta. In questo periodo viaggi\u00f2, per la prima ed unica volta, in Europa e visit\u00f2 Amsterdam.\nFronte Polisario.\nIn El Ouali crebbe una forte avversione all'oppressivo colonialismo spagnolo nel Sahara Spagnolo e sebbene non fu mai collegato al Harakat Tahrir, la notizia della Intifada di Zemla del 17 giugno 1970 lo turb\u00f2 molto. Nel 1971 inizi\u00f2 ad organizzare un gruppo chiamato \"Movimento embrionale per la liberazione di Saguia el Hamra e R\u00edo de Oro\", che nel 1973 si costitu\u00ec come Fronte Polisario. Il 10 maggio 1973 fu eletto come primo Segretario generale del movimento. Il 20 maggio El Ouali guid\u00f2 un gruppo di sei guerriglieri male armati nella prima azione del Polisario in un attacco a El-Khanga. El Ouali e un altro degli assalitori furono catturati e mentre riuscivano a fuggire poco dopo gli altri quattro terminarono l'azione.\nIl successo dell'azione fu ripetuto su obiettivi isolati raggiungendo anche l'obiettivo di procurarsi armi ed equipaggiamenti. Piano piano la guerriglia pass\u00f2 ad una scala diversa, nel 1974-75 il Fronte Polisario prese gradualmente controllo del deserto, diventando la pi\u00f9 importante organizzazione nazionalista del paese, costringendo gli spagnoli a ritirarsi e rinchiudersi nelle citt\u00e0 costiere e la Spagna fu costretta a negoziare. Il Polisario in questo importante momento era ancora molto piccolo con circa 800 fra combattenti ed attivisti, ma l'aspetto pi\u00f9 importante era la vasta rete di simpatizzanti.\nIl parallelo con la fallita rivoluzione marocchina.\nMehdi Bennouna autore del libro \"Heros Sans Gloire\" e figlio di Mohamed Bennouna detto Mahmoud che era uno dei capi dell'organizzazione clandestina Tanzim, descrive i legami fra i Saharawi, molti esuli in Marocco e la sinistra marocchina spesso riunita in associazioni clandestine. El Ouali fu membro della Unione Nazionale degli Studenti Marocchini (Union National des \u00c9tudiants Marocains - UNEM) fu reclutato da Mohamed Bennouna ed entr\u00f2 nei Tanzim, una organizzazione che univa nazionalismo arabo a socialismo arabo. L'organizzazione, nata per deporre Hassan II e la monarchia, ottenne il sostegno da Siria, Libia, ed Algeria.\nEl Ouali fu addestrato in Algeria dove si cre\u00f2 un legame con Nemri, un suo istruttore. Mehdi Bennouna ipotizza un unico filo conduttore fra la morte del padre e Nemri, le fluttuanti relazioni fra Tanzim ed Algeria e la creazione del Polisario. Vede tutto questo come parte della rivoluzione armata in Marocco e la dissidenza politica contro il regime marocchino\nEsilio e Presidenza della Repubblica Araba Saharawi Democratica.\nDopo la congiunta invasione Mauritano-Marocchina del Sahara Occidentale del 1975, El Ouali organizz\u00f2 e segu\u00ec l'esilio di gran parte dei Saharawi nei quattro campi per i rifugiati sorti a sud est di Tindouf, in Algeria. Qui fu proclamata la Repubblica Democratica Araba dei Sahraui, di cui divent\u00f2 il primo presidente. I campi rifugiarono fin da principio circa 50.000 Saharawi, numero cresciuto ai 175.000 odierni. Con un gran numero di Saharawi al sicuro, il Polisario continu\u00f2 la lotta iniziale contro gli spagnoli verso gli invasori mauritani e marocchini."}
{"id": "655012", "revid": "287204", "url": "https://it.wikipedia.org/wiki?curid=655012", "title": "San Giovanni sotto le Penne", "text": "San Giovanni sotto le Penne, noto anche come \"San Gianni\", \u00e8 una \"curazia\" della Repubblica di San Marino appartenente al castello di Borgo Maggiore. \u00c8 esteso per 170 ettari. Comprende la zona naturalistica e archeologica di Maiano.\nStoria.\nA San Giovanni \u00e8 stata ritrovata un'ascia-martello in pietra secondo le datazioni al radiocarbonio risalente al 5.000-4.000 a.C. che \u00e8 il pi\u00f9 antico reperto archeologico ritrovato nella Repubblica di San Marino. Nella zona archeologica e naturalistica di Maiano sono stati rinvenuti importanti resti dell'et\u00e0 romana. La Chiesa di San Giovanni Battista in San Giovanni sotto le Penne, edificio storico monumentale, \u00e8 tra le pi\u00f9 antiche in territorio sammarinese.\nEtimologia.\nIl nome si riferisce al patrono San Giovanni Battista e alle Penne (i forti di Citt\u00e0).\nInfrastrutture e trasporti.\nVi sorge un campo d'addestramento dei balestrieri sammarinesi, il rifugio dell'Associazione Sammarinese Protezione Animali, un maneggio, l'oliveto sperimentale della Cooperativa Olivicoltori Sammarinesi e il centro di multiraccolta dell'Azienda Autonoma di Stato per i Servizi Pubblici.\nSport.\nLa locale squadra calcistica \u00e8 la S.S. San Giovanni."}
{"id": "655018", "revid": "78273", "url": "https://it.wikipedia.org/wiki?curid=655018", "title": "Museo della fotografia dei Fratelli Alinari", "text": ""}
{"id": "655034", "revid": "287204", "url": "https://it.wikipedia.org/wiki?curid=655034", "title": "La porta dell'infinito", "text": "La porta dell'infinito (\"Gateway\") \u00e8 un romanzo di fantascienza del 1977 di Frederik Pohl, che ha vinto tutti i principali premi riservati a questo genere letterario: il Premio Hugo, il Premio Nebula, il Premio Campbell e il Premio Locus. \u00c8 il primo libro del \"Ciclo degli Heechee\".\nLa vicenda viene narrata in prima persona dal protagonista, Robinette Broadhead, alternando capitoli di dialogo con il suo programma di psicoanalisi (\"Sigfrid\") a capitoli in cui viene ripercorsa la storia principale. I due temi convergono nell'epilogo. Un terzo elemento narrativo \u00e8 costituito da inserti in forma di poesie, annunci pubblicitari, lettere all'editore, rapporti, che l'autore ha inserito nel romanzo per arricchire l'ambientazione e riflettere differenti prospettive rispetto a quella del protagonista. \nStoria editoriale.\nIl romanzo, primo della serie dedicata agli alieni Heechee, gi\u00e0 comparsi nel racconto \"I mercanti di Venere\" (\"The Merchants of Venus\", 1972) \u00e8 stato pubblicato a puntate dal novembre 1976 al marzo 1977 sulla rivista \"Galaxy\", ha vinto il Premio Hugo per il miglior romanzo, il Premio Nebula per il miglior romanzo, il Premio John Wood Campbell Memorial, il Premio Locus per il miglior romanzo di fantascienza e il Premio Apollo.\nIl romanzo \u00e8 considerato dall'Autore e dalla critica la sua migliore opera. La particolare tecnica narrativa adottata, con stralci di interviste, rapporti, pubblicit\u00e0 inseriti nel romanzo, sono un tentativo di Pohl di ampliare il mondo fittizo da lui creato, un modo per fornire al lettore informazioni che dessero maggiore spessore all'ambientazione ma che, al contempo, non rallentassero il ritmo della narrazione. Pohl ha dichiarato che la tecnica giornalistica adottata era gi\u00e0 stata parzialmente utilizzata dallo scrittore John Dos Passos nel 1919, da John Brunner nel romanzo \"Tutti a Zanzibar\" e da lui stesso nel romanzo \"L'anno del Presidente\" scritto con Cyril Kornbluth nel 1956.\nTrama.\n\"Gateway\" (che \u00e8 anche il titolo in inglese del romanzo) \u00e8 un asteroide cavo, costruito come spazioporto dagli Heechee, una razza aliena da lungo tempo scomparsa, scoperto per caso da un minatore di Venere che, armeggiando coi comandi di una nave ritrovata nel sottosuolo del pianeta, attiva il meccanismo automatico di ritorno alla base. Incapace di ritornare su Venere, l'esploratore riesce comunque a segnalare la posizione di \"Gateway\".\nQuando giungono i soccorritori, scoprono che l'asteroide contiene un tesoro: un migliaio di piccole astronavi abbandonate. Molte funzionano ancora, ma usarle \u00e8 pericoloso: nessuno ne capisce la tecnologia e non possono essere sottoposte a ingegneria inversa per scoprirne il funzionamento. I controlli per selezionare una destinazione sono identificati per tentativi, ma nessuno sa dove una nuova impostazione porter\u00e0 i passeggeri o quanto durer\u00e0 il viaggio n\u00e9 se l'energia sar\u00e0 sufficiente per il ritorno. Una volta definita, la destinazione non pu\u00f2 essere cambiata durante il volo senza fatali conseguenze. La maggioranza delle navi porta a luoghi inutili, altre alla morte, ma alcune conducono ad artefatti Heechee, pianeti abitabili o altri luoghi che possono arricchire i fortunati \"cercatori\". Le navi, impostate per tornare automaticamente su \"Gateway\", hanno tre dimensioni standard e, a seconda della capienza di passeggeri, il loro modello viene chiamato \"Uno\", \"Tre\" e \"Cinque\". Alcune \"Cinque\" sono corazzate ma, proprio poich\u00e9 pi\u00f9 robuste, le loro rotte pre-impostate dagli Heechee portano verso zone dello Spazio pericolose e spesso letali per l'equipaggio. Dopo aver aggiunto l'equipaggiamento essenziale, inclusa una scorta di provviste, una, tre o cinque persone possono salire a bordo. Ogni nave ha un modulo di atterraggio, per visitare un eventuale pianeta.\nIl protagonista, Robinette \"Bob\" Broadhead, \u00e8 un minatore che ha vinto a una lotteria; il premio non \u00e8 sufficiente a vivere di rendita, ma basta per abbandonare la Terra, ormai sovraffollata e contaminata, con un biglietto di sola andata per \"Gateway\". Una volta arrivato, divenuto conscio dei pericoli che i viaggi comportano, pospone il pi\u00f9 possibile la sua missione, finch\u00e9 i soldi cominciano a scarseggiare. Terrorizzato, compie tre viaggi. Il primo \u00e8 inutile. Il parziale successo del secondo \u00e8 compensato negativamente dal fatto che un suo avventato comportamento porta alla distruzione dell'astronave. Al terzo viaggio, la societ\u00e0 che gestisce \"Gateway\", credendo di aver compreso il meccanismo di impostazione delle rotte delle astronavi, vuole tentare qualcosa di nuovo: inviare due navi da cinque, una leggermente dietro all'altra, alla stessa destinazione. Bob decide di partecipare, insieme a Gelle-Klara Moynlin, una donna che ha conosciuto a \"Gateway\" e di cui \u00e8 innamorato e con la quale si \u00e8 da poco rappacificato dopo un violento litigio. A fine viaggio, scoprono con orrore di essere giunti in prossimit\u00e0 dell'orizzonte degli eventi di un buco nero, senza energia per fuggire dalla sua morsa gravitazionale.\nCon un piano disperato, collegando le due navi e stringendosi in una soltanto, facendo esplodere i moduli di atterraggio collegati, si pu\u00f2 spingere una nave verso il buco nero per far raggiungere all'altra la velocit\u00e0 di fuga. Mentre lavora freneticamente per trasferire l'attrezzatura, Bob si ritrova da solo nella nave sbagliata quando scade il tempo. Nella concitazione del momento \u00e8 la nave di Bob quella che vien lanciata lontano dal buco nero, lasciando gli altri nell'orbita del buco nero.\nBob ritorna a \"Gateway\" e diviene molto ricco, anche perch\u00e9 riceve l'intero premio destinato al gruppo. Angosciato dal senso di colpa per aver abbandonato i compagni, specialmente Klara, ritorna sulla Terra, e si trasferisce a vivere a New York, riparata dalla contaminazione ambientale da una gigantesca cupola. Entra in psicoterapia con il programma di intelligenza artificiale che lui chiama con il nome di \"Sigfrid Von Shrink\". Solo dopo aver ripercorso tutta la vicenda, Bob affronta la vera origine della sua sofferenza: per la dilatazione temporale dovuta alla singolarit\u00e0 gravitazionale del buco nero, i suoi compagni sono ancora vivi poich\u00e9 per loro il tempo si \u00e8 fermato. Il pensiero con cui Bob deve imparare a convivere \u00e8 che, mentre lui continua la sua vita sulla Terra, Klara rimarr\u00e0 bloccata per sempre ad un unico momento: quello nel quale lui l'ha abbandonata, lasciandola in eterno con il dubbio che la loro prigionia nel buco nero, dovuta all'errato lancio delle astronavi, non sia stato un errore di Bob, ma un suo atto di vilt\u00e0 e di egoismo."}
{"id": "655035", "revid": "101768", "url": "https://it.wikipedia.org/wiki?curid=655035", "title": "Palazzi di Firenze", "text": "Ampia lista degli edifici residenziali privati (palazzi, torri) di interesse storico e artistico-architettonico di Firenze divisi per sponda dell'Arno e per zona, in ordine alfabetico. Per un elenco dei palazzi pi\u00f9 famosi vedi anche: monumenti di Firenze.\nNord dell'Arno.\nIl quadrilatero romano.\n\"Da piazza del Duomo a via de' Tornabuoni (esclusa) al Lungarno Acciaiuoli a piazza dei Giudici e via del Proconsolo\".\nLa zona ovest.\n\"Il quadrilatero tra via Valfonda e via Panzani, via de' Tornabuoni (compresa), l'Arno e i viali di Circonvallazione.\"\nLa zona nord.\n\"A nord di piazza del Duomo, tra via Valfonda, via Panzani, via dell'Oriuolo (esclusa), Borgo Pinti e i viali di Circonvallazione.\"\nLa zona est.\n\"La zona di Santa Croce, fra via del Proconsolo (esclusa), via dell'Oriuolo, Borgo Pinti (esclusa), i viali di Circonvallazione e l'Arno.\""}
{"id": "655036", "revid": "1833487", "url": "https://it.wikipedia.org/wiki?curid=655036", "title": "Mazatl\u00e1n", "text": "Mazatl\u00e1n \u00e8 una citt\u00e0 del Messico occidentale, stato di Sinaloa, affacciata sul Golfo di California. Il comune di Mazatl\u00e1n confina a nord con il comune di San Ignacio, ad est con lo Stato di Durango, a sud con il comune di Rosario e ad ovest con il Golfo della California.\nIl nome viene dal Nahuatl \"Mazatl e Aztlan\", e significa \"luogo del cervo\". \u00c8 stata elegantemente soprannominata \"La perla del Pacifico\"."}
{"id": "655037", "revid": "36426", "url": "https://it.wikipedia.org/wiki?curid=655037", "title": "Villa Stibbert", "text": ""}
{"id": "655038", "revid": "1305772", "url": "https://it.wikipedia.org/wiki?curid=655038", "title": "Palazzo Torrigiani", "text": "A Firenze sono esistiti diversi palazzi della famiglia Torrigiani"}
{"id": "655039", "revid": "36426", "url": "https://it.wikipedia.org/wiki?curid=655039", "title": "Palazzo Buonarroti", "text": ""}
{"id": "655042", "revid": "2015336", "url": "https://it.wikipedia.org/wiki?curid=655042", "title": "Palazzo della Crocetta", "text": "Il palazzo della Crocetta \u00e8 un edificio storico di Firenze situato nell'isolato tra via della Colonna 38, piazza Santissima Annunziata, via Gino Capponi 13, via Laura 15 e via della Pergola 65. \u00c8 oggi sede del Museo archeologico nazionale di Firenze.\nStoria.\nI Medici.\nIl palazzo, che dovette il suo nome alla vicinanza col monastero della Crocetta, fu costruito su un lotto di terreno gi\u00e0 dello Spedale degli Innocenti con un cantiere aperto nel 1619, per ospitare la principessa Maria Maddalena de' Medici, sorella del granduca Cosimo II. Questa, nata \"malcomposta\", necessitava di una residenza adeguata al suo rango e al tempo stesso appartata, dotata di collegamenti aerei e sotterranei con i vicini insediamenti conventuali della Crocetta, degli Angiolini e, soprattutto, dell'Annunziata. In questa residenza si svolgeva infatti tutta la vita della donna, per la quale furono create alcune arche sopraelevate con passaggi al di sopra delle strade, affinch\u00e9 potesse muoversi liberamente senza fare scalini e senza essere oggetto di curiosit\u00e0 dei passanti.\nIl progetto, redatto da Giulio Parigi, prevedeva un corpo di fabbrica caratterizzato da una pianta a U, a inglobare anche alcune case preesistenti su via della Pergola. Nel palazzo corrispondeva a questi passaggi un lungo corridoio sopraelevato, chiamato \"corridoio mediceo\", che ricorda il Vasariano e che Maddalena usava per spostarsi al coperto rimanendo al livello del primo piano.\nPochi anni dopo la morte della principessa, nel 1637, i collegamenti, eccetto il cavalcavia con l'Annunziata, furono demoliti, riqualificando l'edificio come palazzo, anzich\u00e9 come estensione privata dei conventi limitrofi.\nAbitato dal 1645 da Benedetto Dragomanni, esponente di spicco della corte, l'edificio sub\u00ec notevoli modifiche entro il 1651.\nI Lorena.\nAl tempo dei Lorena si torn\u00f2 a trasformarlo e, gratificato da un giardino che le guide descrivono come delizioso, fu sede del reggente Marco de Beauveau principe di Craon, grande di Spagna e ministro plenipotenziario del granduca Francesco Stefano di Lorena. Insieme al principe di Craon abit\u00f2 anche sua moglie, la principessa Anna Margherita di Ligu\u00e9ville, bella donna che si dice fosse l'amante di Leopoldo di Lorena, padre di Francesco Stefano e che avesse partorito molti figli, venti, non tutti del marito.\nUlteriori interventi al palazzo vennero promossi da Pietro Leopoldo di Lorena, per renderlo ulteriormente accogliente e funzionale quale appartamento di rappresentanza: era ancora utilizzato ai tempi di Federico Fantozzi per alloggiare ospiti di riguardo in visita alla corte. Sempre Fantozzi segnalava \"l'elegante giardino ed un corridore che porta in un coretto nella chiesa della SS. Annunziata\".\nDopo l'Unit\u00e0.\nNel periodo di Firenze Capitale (1865-1871) fu sede della Corte dei Conti e oggetto di alcuni lavori di adeguamento realizzati su progetto dell'architetto Paolo Comotto (a questo periodo risale la collocazione di due colonne nell'ingresso principale poste parallelamente a due gi\u00e0 esistenti).\nDestinato nel 1880 a sede del museo Archeologico (in modo da accogliere in un'unica sede il Museo Etrusco e il Museo Egizio gi\u00e0 precedentemente istituiti) ebbe presumibilmente un restauro nel 1883-1884 ad opera dell'architetto Emilio De Fabris, in concomitanza con il riordino delle collezioni e il nuovo allestimento voluto dall'allora direttore, Luigi Adriano Milani. Nel 1897 fu inaugurata la sezione del Museo Topografico, sempre voluta dal Milani, a illustrare la storia degli Etruschi attraverso i materiali raccolti nei singoli scavi, presentati con un criterio appunto topografico.\nNel giardino, aperto al pubblico dal 1902, furono ricostruite con materiali originali alcune tombe monumentali etrusche. Nel periodo della direzione di Antonio Minto il museo fu ulteriormente riconfigurato e ampliato ad occupare anche il secondo piano (1925). Nel 1942, poi, sempre per esigenze di spazio, fu acquistato l'edificio su via della Colonna, gi\u00e0 pertinenza dell'ospedale degli Innocenti, dove fu realizzato un nuovo ingresso dal lato della piazza della Santissima Annunziata.\nDrammaticamente colpito dall'alluvione del 4 novembre 1966 (che port\u00f2 alla distruzione del Museo Topografico) l'edificio fu interessato da alcuni interventi tra il 1967 e il 1970 e quindi da un importante cantiere di restauro tra il 1984 e il 1988, su progetto e direzione dei lavori dell'architetto Bruno Pacciani.\nAncora oggi il palazzo, con le sue varie addizioni, \u00e8 sede del Museo archeologico nazionale.\nDescrizione.\nViste le complesse vicende attraversate dal complesso risulta oggi estremamente difficile ricostruire la qualit\u00e0 architettonica del progetto originario di Giulio Parigi.\nSu via della Colonna (dove era l'originario accesso al Museo archeologico) il palazzo della Crocetta si estende per ventiquattro assi su tre alti piani con un fronte ampio e severo, formando angolo con via Laura e, dalla parte opposta, proseguendo con il muro che delimita il suo giardino.\nIl giardino.\nIl giardino, gi\u00e0 impiantato nel 1621, ha una fisionomia per lo pi\u00f9 settecentesca, quando per volont\u00e0 del reggente (il principe di Craon) il giardiniere di Boboli Francesco Romoli suddivise gli spazi in una serie di aiuole rettangolari, delimitate da elementi in cotto e in pietra arenaria nonch\u00e9 destinate a ospitare un agrumeto (tre piante sono ancora conservate in prossimit\u00e0 dello spedale degli Innocenti).\nFu cinto da un muro fino al 1873 e si mostra oggi essenzialmente nelle forme assunte a seguito di un intervento del 1888 circa, a seguito della creazione della Sezione Topografica dell'Etruria, che previde nello spazio verde la sistemazione di alcune tombe (provenienti da aree di scavo diverse e di confronto con quelle etrusche esposte all'interno), abilmente integrate con cespugli e una grande variet\u00e0 di piante."}
{"id": "655044", "revid": "62004", "url": "https://it.wikipedia.org/wiki?curid=655044", "title": "Tour de France 1911", "text": "Il Tour de France 1911, nona edizione della Grande Boucle, si svolse in quindici tappe tra il 2 e il 30 luglio 1911, per un percorso totale di 5\u00a0334\u00a0km. Fu vinto per la prima ed unica volta dal francese Gustave Garrigou.\nSi tratt\u00f2 dell'ottava edizione vinta da un corridore francese. Per Garrigou fu il quarto podio al Tour (un record, all'epoca), dopo due secondi ed un terzo posto.\nGarrigou, settimo francese vincente nella Grande Boucle, totalizz\u00f2 43 punti precedendo i connazionali Paul Duboc (al primo e unico podio nella corsa a tappe francese, in qualit\u00e0 di secondo classificato) ed \u00c9mile Georget (per la seconda e ultima volta sul podio di Parigi come terzo classificato, stessa posizione che aveva gi\u00e0 colto nell'edizione 1907).\nSquadre e corridori partecipanti.\nParteciparono alla competizione quattro squadre oltre ai corridori \"Isolati\".\nResoconto degli eventi.\nIl vincitore Gustave Garrigou giunse per la quarta volta in carriera sul podio di Parigi, un primato all'epoca, riuscendo a trionfare nella Grande Boucle dopo aver ottenuto, fino ad allora, due secondi posti nelle edizioni 1907 e 1909 e una terza piazza nel 1910. Con questa vittoria riusc\u00ec anche a eguagliare il primato di tre podi consecutivi stabilito l'anno precedente dal lussemburghese Fran\u00e7ois Faber.\nGarrigou conquist\u00f2 subito la leadership alla fine della prima tappa, per poi perderla alla fine della seconda frazione e riconquistarla alla fine della quarta, rimanendo leader fino alla fine; al termine delle quindici tappe, soltanto per due volte non risult\u00f2 al comando della classifica generale.\nAl Tour de France 1911 parteciparono 84 corridori e 28 giunsero a Parigi. Il corridore che vinse pi\u00f9 tappe fu Paul Duboc, con quattro successi su un totale di quindici frazioni.\nLa tappa pi\u00f9 lunga della corsa raggiungeva i 470\u00a0km e al vincitore Marcel Godivier servirono 18 ore per completarla. Per la prima volta nella storia del Tour de France fu inserito il Colle del Galibier (2556\u00a0m), affrontato lungo il percorso della sesta tappa tra Grenoble e Nizza, frazione vinta dal lussemburghese Faber."}
{"id": "655048", "revid": "9733", "url": "https://it.wikipedia.org/wiki?curid=655048", "title": "Film d'essai", "text": ""}
{"id": "655052", "revid": "641453", "url": "https://it.wikipedia.org/wiki?curid=655052", "title": "Maurizio D'Angelo", "text": "Il suo nome \u00e8 legato a quello del Chievo, squadra in cui ha militato per gran parte della sua carriera e di cui \u00e8 stato a lungo capitano. \u00c8 da considerarsi uno degli artefici del \"miracolo Chievo\". Con la squadra giallobl\u00f9 \u00e8 passato dalla Serie C2 alla Serie A nell'arco di un decennio, giocando sempre nel ruolo di difensore centrale. Dei clivensi \u00e8 stato anche allenatore, per le ultime, decisive, gare della stagione 2004-2005, salvando la squadra dalla retrocessione in B.\nCarriera.\nGiocatore.\nInizi, Chievo e vari prestiti.\nTrasferitosi con la famiglia dopo pochi anni in provincia di Vicenza, comincia la carriera con le giovanili del Trissino e poi passa al Valdagno, e qui incontra per la prima volta quella che sar\u00e0 la squadra della sua carriera, il Chievo, che lo acquista per la stagione 1988-1989, in Serie C2, collezionando 17 presenze. Nel 1989-1990 disputa una stagione nuovamente col Valdagno, in Serie C2. La stagione successiva, ritrova il Chievo, in Serie C1; la squadra della diga lo manda al Derthona, in C2, nel novembre del 1990.\nRitorno al Chievo.\nQuando torna alla squadra giallobl\u00f9, nella stagione 1991-1992, sar\u00e0 per rimanervi a lungo.\nDopo due stagioni in Serie C1 in cui colleziona rispettivamente 19 e 20 presenze, nella stagione 1993-1994 il Chievo, guidato da Alberto Malesani, centra la promozione in Serie B. D'Angelo fa 34 presenze all'attivo.\nNella prima stagione in B, scende in campo 32 volte. L'anno successivo, e disputare 36 gare. La stagione 1996-1997, l'ultima di Alberto Malesani alla guida del Chievo, \u00e8 una delle migliori sia per la squadra, che manca non di molto la promozione in Serie A, sia per il capitano, che disputa 31 presenze e sigla il suo primo gol in Serie B. Seguono tre annate altalenanti del Chievo, tra il settembre 1997 e il giugno 2000. Alla guida della squadra si alternano Silvio Baldini (1997-1998), Domenico Caso (1998-1999, esonerato) e il duo Miani-Balestro (1999-2000). . Disputa 35, 15 e 32 presenze con 1 gol, rispettivamente nelle stagioni 1997-1998, 1998-1999, 1999-2000.\nLa stagione 2000-2001 \u00e8 quella dell'impresa del Chievo, che centra la storica promozione in Serie A, guidata in panchina da Luigi Delneri ed in campo dai vari Eugenio Corini, Eriberto (oggi Luciano), Manfredini, Lorenzo D'Anna, Salvatore Lanna e dal capitano D'Angelo, che totalizza 32 presenze.\nHa dunque militato con la stessa squadra in tutte le quattro serie professionistiche italiane. La stagione 2001-2002, prima storica del Chievo in Serie A, \u00e8 anche la sua ultima come capitano.\nCome gran parte dei suoi compagni debutta nella massima serie il 26 agosto 2001, nella vittoriosa trasferta di Firenze. In totale prende parte a 28 partite. L'anno successivo il tecnico decide di non puntare pi\u00f9 su di lui ma su Nicola Legrottaglie. Cede dunque la fascia di capitano a Lorenzo D'Anna. Fino a gennaio rimane al Chievo, ma viene utilizzato in Coppa Italia, e praticamente mai in campionato (1 partita).\nNapoli e di nuovo Chievo.\nDopo dodici stagioni di ininterrotta permanenza sull'Adige, va nella sua citt\u00e0 natale, Napoli, nel gennaio 2003 in Serie B. La squadra partenopea \u00e8 in una situazione negativa e D'Angelo gioca al centro della difesa. Il periodo a Napoli si chiude con 15 presenze.\nNella stagione 2003-2004 torna al Chievo. L'allenatore Delneri non lo utilizza. Il 16 maggio 2004, in Chievo-Bologna, ultima partita della stagione, disputa la sua unica partita in campionato. Lascia l'attivit\u00e0 agonistica a 35 anni.\nAllenatore.\nLa stagione successiva all'addio al calcio giocato, \u00e8 allenatore in seconda del Chievo, agli ordini di Mario Beretta. La stagione della squadra veronese non \u00e8 positiva, si rischia la retrocessione, e la dirigenza decide di affidare la guida tecnica della squadra proprio all'ex-capitano, per le ultime tre gare di campionato; il Chievo riesce a salvarsi, grazie soprattutto alla vittoria in casa del Siena.\nNella stagione 2005-2006 resta al Chievo nel ruolo di secondo di Giuseppe Pillon. Ad ottobre 2006 ritorna Luigi Delneri col suo staff in seguito all'esonero di Pillon; D'Angelo viene sollevato dall'incarico di vice e diventa osservatore.\nRitorna ad allenare nella stagione 2008-2009, in Seconda Divisione, sulla panchina dell'FC S\u00fcdtirol. L'inizio con la squadra altoatesina \u00e8 negativo; D'Angelo in 11 gare ottiene 10 punti e la squadra non riesce a rialzarsi dalle ultime posizioni in classifica. A causa delle cattive prestazioni, prima del match contro il Montichiari arriva l'annuncio dell'esonero di D'Angelo e dell'ingaggio di Marco Alessandrini.\nDal 1\u00ba luglio 2010 entra a far parte dello staff tecnico della Juventus, in qualit\u00e0 di collaboratore di campo agli ordini di mister Delneri.\nNell'ottobre 2012 segue Delneri anche al . Il 20 gennaio 2013, in seguito alla sconfitta interna contro il Catania (0-2), viene esonerato assieme a Delneri e al resto dello staff.\nIl 2 dicembre 2015 assume l'incarico di collaboratore tecnico dell'Hellas Verona nello staff di Luigi Delneri, rimanendovi sino al termine della stagione nella quale i giallobl\u00f9 retrocedono in Serie B.\nDal 28 giugno 2016 diventa il vice di Filippo Inzaghi sulla panchina del in Lega Pro. Dal 2018 segue Inzaghi come vice anche sulle panchine del , del e del ."}
{"id": "655056", "revid": "34222", "url": "https://it.wikipedia.org/wiki?curid=655056", "title": "Sony Pictures", "text": ""}
{"id": "655058", "revid": "4506", "url": "https://it.wikipedia.org/wiki?curid=655058", "title": "John Francis Pastorius III", "text": ""}
{"id": "655063", "revid": "125755982", "url": "https://it.wikipedia.org/wiki?curid=655063", "title": "Crash Bandicoot (serie)", "text": "Crash Bandicoot \u00e8 un franchise appartenente ai generi platform, avventura dinamica, simulatore di guida e party. I primi videogiochi della serie uscirono per PlayStation e successivamente per varie console come PlayStation 2, GameCube, Xbox, Game Boy Advance e Wii, mentre nel 2017 venne sviluppato da Vicarious Vision, un remake per PlayStation 4 dei primi tre capitoli della serie, rilasciato un anno dopo anche per Xbox One, Nintendo Switch e Microsoft Windows. Nel tempo sono usciti numerosi \"spin-off\" di diverso genere. I primi quattro capitoli della serie (senza contare il ) sono stati sviluppati dalla Naughty Dog.\nLa serie.\nCrash Bandicoot \u00e8 un gioco platform a livelli sequenziali, nei quali, oltre ad arrivare al termine del livello \u00e8 necessario anche collezionare diversi oggetti (casse, cristalli). Nei livelli Crash pu\u00f2 muoversi liberamente nelle tre dimensioni, tipico dei platform 3D, mantenendo per\u00f2 una struttura del level design molto tradizionale grazie alla struttura dei livelli, anche detta \"a tunnel\". In alcuni livelli \u00e8 possibile per il giocatore utilizzare mezzi quali il Jet pack, l'Acqua-Scooter, la moto, il monopattino, lo snowboard o cavalcare animali quali orsi polari, tigri, cinghiali e anche un dinosauro, in sessioni a movimento continuo.\nInizialmente Crash Bandicoot disponeva di una limitata gamma di mosse: nel primo gioco si poteva soltanto saltare ed eseguire un cosiddetto, \"attacco vortice\", nei titoli successivi della serie furono implementati nuovi attacchi e abilit\u00e0, disponendo quindi di un pattern di attacchi e movimenti pi\u00f9 ampio che comprendeva: scivolata, spanciata, salto doppio e combattimenti corpo a corpo dotati di numerose combo.\nOltre alle abilit\u00e0, con il tempo, vennero modificate anche le dinamiche del gioco, con la creazione di diversi spin-off, quali giochi di guida o party game, mentre per altri si \u00e8 passato da un percorso lineare ad un \"free-roaming,\" ovvero la possibilit\u00e0 di esplorare liberamente un livello.\nNel corso dell'E3 del 2016, venne annunciato il ritorno del personaggio come DLC nel videogioco ' della Activision, detentrice dei diritti della serie, e lo sviluppo di tre remastered del primo \"Crash Bandicoot\", di ' e di ' per PlayStation 4. In seguito, nella conferenza PlayStation Experience, il 3 dicembre 2016 viene mostrato il trailer della remastered, '. Con luscita della suddetta remastered si riconobbero diverse modifiche, tra cui alcune variabili ambientali che rendevano pi\u00f9 complessi determinati livelli.\nA giugno 2019 viene annunciato da Activision ', primo vero nuovo titolo della saga, sequel diretto di ' e sviluppato da Toys for Bob.\nCronologia.\nDal punto di vista della trama, i capitoli sono ordinati cronologicamente nel seguente modo:\nAltri media.\nIl manga.\nDopo il sorprendente successo della serie in Giappone, la CoroCoro Comic pubblic\u00f2 un manga dal titolo \"Crash Bandicoot - Dansu! de Jump! na Daibouken\", composto da due volumi e tratto liberamente da \"Crash Bandicoot 2: Cortex Strikes Back\". In queste serie fumettistiche Crash \u00e8 in grado di parlare normalmente.\nAnimazione.\nDall'anno 2007, la casa di produzione The Animation Picture Company ha realizzato quattro cortometraggi della durata di tre minuti in promozione al videogioco, \"Crash of the Titans\". I corti, intitolati \"Crash Bandicoot: No Use Crying\", \"Crash Bandicoot Monster Truck\", \"Crash Bandicoot - Titans Idol\" e \"Crash Bandicoot - Have Another\", erano inizialmente disponibili come download gratuito sul servizio video di Xbox 360, e poco tempo dopo anche su Internet, originariamente disponibili nella consultazione sul sito web ufficiale di Crash Bandicoot.\nIn origine, il primo gioco della serie doveva avere dei filmati bidimensionali, in previsione di riutilizzarli per dar vita a una serie animata basata su Crash, in uno stile simile a quella di \"Earthworm Jim\". La Sony tuttavia rifiut\u00f2 in favore della grafica tridimensionale, e con essi fu quindi cancellata anche la serie animata. I filmati sopravvissuti sono stati pubblicati dal produttore David Siller nel 2016.\nCrash compare nell'undicesima puntata della serie animata \"Skylanders Academy\", dove viene erroneamente teletrasportato a Skyland. Spyro e i suoi amici lo aiutano a tornare nel suo mondo. Sebbene il suo design sia molto simile alle sue precedenti apparizioni, in questa il personaggio risulta caratterizzato in modo molto diverso rispetto alle apparizioni nei videogiochi: \u00e8 in grado di parlare, risulta molto pi\u00f9 sveglio, intelligente e con una certa moralit\u00e0. Anche Coco compare nella stessa serie, dove appare personalmente nell'ultimo episodio per aiutare Spyro e suo fratello Crash nello scontro finale con Kaos e il suo Conquertron.\nIl mondo di \"Crash\".\nFrutti Wumpa.\nIn tutti i capitoli della serie, Crash trover\u00e0 nel corso della sua avventura i Frutti Wumpa, speciali frutti che lo aiuteranno a proseguire per la sua strada. Questi frutti hanno speciali caratteristiche:\nMonete Wumpa.\nLe monete Wumpa sono la valuta del piccolo Von Clutch MotorWorld. Si ottengono dopo aver vinto un minigioco, una gara o dopo aver portato a termine una missione. Si trovano semplicemente anche nelle casse e si possono usare per comprare veicoli o altro.\nOggetti.\nCasse.\nNel mondo di Crash le casse hanno sempre rappresentato un elemento importante e fondamentale, le possiamo trovare nei seguenti tipi:\nCassa di Aku Aku.\n\u00c8 una delle migliori casse da trovare. Ognuna di esse contiene una maschera di Aku Aku. Distruggendone una si ottiene un punto ferita extra. Distruggendone due si ottengono due punti ferita. Distruggendone tre si ottiene, per un breve lasso di tempo, l'invincibilit\u00e0 per il giocatore, per poi ritornare alla fase 2. Nei giochi precedenti, avendo 3 Aku Aku il giocatore poteva rompere tutte le casse toccate. Twinsanity \u00e8 l'unico gioco dove Aku Aku (o Uka Uka) non protegge il giocatore da casse esplosive, nemmeno quando invincibile, questo accade a causa dei numerosi rompicapo collegati a casse esplosive, e, come tale, sarebbe facile risolverli solo rompendo le casse. \u00c8 anche l'unico gioco in cui le casse non si rompono se toccate da un personaggio invincibile. Fusion \u00e8 l'unico gioco avente versioni di ferro di queste casse.\nCassa delle munizioni.\nPresenti solo in Twinsanity, queste casse forniscono munizioni per la pistola a raggi di Cortex (20 colpi ciascuna).\nCasse Freccia/balzo.\nQueste casse funzionano come trampolini per saltare verso l'alto. Le versioni in legno si possono rompere facilmente, tranne se ci si salta sopra. Contengono spesso un singolo frutto Wumpa. Le versioni di ferro sono infrangibili, quindi sono usate solo come trampolini.\nCasse di base.\nQuesto \u00e8 il tipo di cassa pi\u00f9 comune e contengono solo piccole quantit\u00e0 di frutti Wumpa.\nCassa TNT.\nQuesta cassa esplosiva pu\u00f2 essere sia pericolosa, che utile, se usata con saggezza. Possono essere toccate senza subire danno, ma, se si attaccano con giravolte, scivolate o attacchi di pancia, esplodono con violenza. L'unico modo per far esplodere una cassa di TNT senza subire danno \u00e8 quello di saltare su di essa: apparir\u00e0 quindi un timer di tre secondi sui lati al cui termine la cassa esploder\u00e0. Se una cassa TNT esplode e si trova vicino ad altre casse TNT provocher\u00e0 una reazione a catena. Anche se il timer di solito \u00e8 di 3 secondi, vi \u00e8 un'eccezione: nella lotta con Ripper Roo in , il timer passa a 6 secondi. Molto pi\u00f9 rare sono le Big TNT. Queste sono pi\u00f9 grosse delle Casse TNT normali. Si riconoscono dal testo \"BIG TNT\", dipinto sui lati, e si trovano solo in Crash 1nella lotta con Ripper Roo. L'esplosione \u00e8 pi\u00f9 potete della cassa TNT normale. Nella versione giapponese del gioco, la cassa TNT ha un segno \"bomba\" al posto della sigla TNT. Questo perch\u00e9 il Giappone utilizza un alfabeto diverso, quindi era pi\u00f9 facile mettere un semplice simbolo. Lo stesso disegno appare nella versione DS di , in quanto la risoluzione \u00e8 troppo piccola per poter leggere \"TNT\". Nella versione principale di Crash of the Titans, vi sono versioni modernizzate delle casse TNT, con LED rossi che si accendono se subiscono danni, e che, poco dopo, esplodono. Nella versione DS di Titans, sono fondamentalmente le stesse di quelle originali. Le casse della versione GBA di Titans sono grigiastre e sono riconoscibili dall'icona di una dinamite. Le casse TNT presenti nella versione principale di sono simili, nel design, alle casse TNT originali, ma sono all'incirca delle stesse dimensioni delle Big TNT. Su alcuni dei loro lati sono presenti delle luci circolari che si illuminano quando qualcuno tocca la cassa TNT. Quando tutte e tre luci si accendono, la TNT esplode. Nel gioco per cellulare Crash Nitro Kart 2, sono di colore verde, proprio come le casse Nitro.\nCassa ostacolo.\nQueste casse non hanno uno scopo e servono semplicemente da ostacolo.\nCassa rimbalzante.\nQuesta cassa contiene un totale di 10 frutti Wumpa. Per ottenere i frutti ci si deve saltare sopra pi\u00f9 volte. Se viene rotta, non si ottiene nulla. In Crash 1 e 2, ogni salto d\u00e0 1 frutto, mentre in tutti gli altri giochi ne d\u00e0 2. In Crash 1, ci sono rari casi in cui invece di 10 frutti, vi siano contenuti 9 frutti e un'icona personaggio. In CTR, viene rilasciato un numero casuale di frutti, ma mai 10. In Crash Nitro Kart, ogni salto rilascia 3 frutti, o 4 se sei dietro alla maggior parte degli avversari. Nelle versioni DS e GBA di Crash of the Titans, ti danno invece l'aura della frutta. Nella versione DS, ogni colpo rilascia cinque sfere di aura. Nella versione DS di , le casse rimbalzanti rilasciano a ogni rimbalzo due sfere d'aura.\nCassa Checkpoint.\nQuesta cassa ha una funzione molto importante e diversa dalle altre: ogni volta che viene rotta registra un Checkpoint in quel punto, nel quale si ritorna ogni volta che si muore.\nCassa Elicottero.\nQuesta cassa rara appare solo nei livelli vulcanici di . In caso di rottura, Crash riceve un elicottero con il quale pu\u00f2 volare dove vuole. Quando Crash ha l'elicottero, qualsiasi cassa sar\u00e0 rotta se toccata. L'elicottero scompare dopo il raggiungimento di un obiettivo predefinito.\nCassa Crash.\nQueste casse contengono ciascuna una vita extra. Hanno il volto di Crash dipinto sui lati, ma, in altri gioco possono anche avere il volto di Coco: , e , o Cortex e Nina in Twinsanity, a seconda del personaggio che si sta usando.\nCassa detonatore.\nSe ci si salta sopra, o se vengono attaccate, fanno esplodere casse esplosive.\nCassa piuma.\nOgni volta che Crash rompe una di queste casse, una piuma viene aggiunta alla sua difesa, fino ad un totale di tre o pi\u00f9 se potenziato. Le piume agiscono come punti ferita in pi\u00f9, in modo da proteggere Crash e non fargli perdere salute. Si trovano in Crash of the Titans per Nintendo DS.\nCassa congelatore.\nCon l'apertura di questa rara cassa, tutti i nemici situati nelle vicinanze si congelano, diventando cos\u00ec facilmente attaccabili. Si trovano in .\nCassa infinita (nome non ufficiale).\nQuesta cassa \u00e8 tanto strana quanto rara. Appare solo nei minigiochi bonus di Fusion, ed \u00e8 indistruttibile. Libera costantemente una quantit\u00e0 infinita di Frutti Wumpa.\nCassa dell'invisibilit\u00e0.\nQuando vengono rotte, Crash diventa invisibile per un breve lasso di tempo, invisibilit\u00e0 che o protegge dai pericolosi raggi laser e da altri pericoli minori. Nella versione GBA di Crash of the Titans, sono chiamate Stealth Crate, e sono fatte di legno.\nCasse di ferro.\nQueste possono essere usate come piattaforme. Spesso, quando poste in fila, servono come ponti, e, nella maggior parte dei casi ne viene visualizzato solo il margine (il che significa che richiedono l'attivazione).\nCassa rinforzata.\nQuesta \u00e8 una cassa base ma dotata di una speciale protezione in ferro. Si possono rompere solo con un attacco di pancia. Tuttavia, in Twinsanity queste casse possono essere facilmente rotte se toccano il suolo, se un'altra cassa cade su di loro, o se colpite dalla pistola di Cortex.\nCassa tappeto magico.\nQuesta rara cassa appare solo nei livelli arabi di N-Tranced. In caso di rottura, Crash si trover\u00e0 con un turbante e alla guida di un tappeto magico in costante movimento. Quando guida il tappeto magico Crash pu\u00f2 anche sparare delle sfere. L'effetto si esaurisce dopo il raggiungimento di un obiettivo predefinito. Si trovano in .\nCassa moltiplicatore.\nQueste casse sono presenti solo in Crash Nitro Kart. Questa cassa fornisce tre armi, a differenza delle normali casse che ne rilasciano solo una. Si trovano in Crash Nitro Kart.\nCassa Nitro.\n\u00c8 la cassa pi\u00f9 pericolosa presente nel gioco. Queste casse sono piene fino all'orlo di nitroglicerina ed al minimo tocco esplodono violentemente. Possono anche reagire a catena con altre casse esplosive, quindi attenzione quando sono in fila. Per sbarazzarsi di loro, si deve colpire la cassa verde del rispettivo livello (o una cassa Detonatore in Twinsanity). L'unico modo per toccare una cassa Nitro e non morire \u00e8 usare il potere in punta di piedi in o dotarsi di una maschera Aku Aku. Nella versione DS di Crash of the Titans, le casse Nitro sono come quelle di prima, ma con un'icona N al posto della parola intera. Nella versione GBA di Crash of the Titans, sono sempre sospese e cadono quando Crash si mette in un punto prestabilito. Nella versione DS di , la Nitro uccide istantaneamente Crash; si trova solo nei livelli bonus. A causa della bassa risoluzione dello schermo, la parola \"Nitro\" \u00e8 stata sostituita da un teschio rosso. Si trovano in: //CTR/Bash/ / XS / / CNK / Fusion / Twinsanity / CBB / Titans DS e GBA / DS.\nCassa interruttore Nitro.\nQueste sono casse speciali: ve ne sono diversi tipi: la cassa verde cassa \"!\" serve come \"detonatore\" per tutte le casse Nitro situate in un determinato livello, il tutto, con la potenza di un colpo. Dopo averle usate, si trasformano in inutili scatole di ferro. In Twinsanity vengono sostituite dai detonatori, ma, nello stesso gioco \u00e8 presente, alla fine del livello Catastrofe nella Caverma, una strana coppia di casse. In Fusion, rimangono verdi anche quando si trasformano in scatole di ferro. Si trovano in: Crash 2/3/ TWOC / XS / N-Tranced / Fusion / Twinsanity\nCassa margine.\nQuesta strana e spettrale cassa \u00e8 visibile solo dal proprio margine fino a quando si attiva il rispettivo \"!\", che di solito si trova nelle vicinanze. Quando viene attivato, diventa una delle casse. Non c'\u00e8 alcun modo di capire quale cassa diventi. Si trovano di solito in gruppo, o, talvolta, in fila come ponti: hanno bisogno di attivazione, prima di essere attraversate. Si trovano in: Crash 1/2/3/ TWOC / XS / N-Tranced / Twinsanity / Mind Over Mutant DS\nCassa pantaloni.\nProbabilmente \u00e8 la cassa pi\u00f9 inutile. La sua unica funzione \u00e8 quella di cambiare il colore dei pantaloni di Crash. Il nuovo colore, dipinto sulla cassa, varia da arancione, verde, rosso, giallo, nero, viola e bianco. Quando le casse vengono rotte si sente un suono divertente. Si trovano in Crash Bandicoot: Fusion.\nCassa spine.\nSono scatole pericolose al contatto. A prima vista sembrano normali. Possono essere distrutte solo quando sono cariche di spine. Si trovano in Mind Over Mutant\nCassa Slot.\nL'interno di questa scatola cambia rapidamente, in modo che corrisponda ad un'immagine sui lati, anch'essa in costante evoluzione. In caso di rottura, questa cassa rilascer\u00e0 un premio speciale, a seconda di quale icona stava mostrando nel momento in cui \u00e8 stata rotta. Vi \u00e8 sempre la possibilit\u00e0 di romperla quando \u00e8 vuota, in questo caso non rilascer\u00e0 nulla. In alcuni rari casi, queste possono acquisire la forma di una cassa pericolosa. La cassa cambia sempre pi\u00f9 velocemente, em se non si riesce a romperla in tempo, si trasforma in un indistruttibile cassa di ferro, il che vuol dire, che, se non si fa in fretta, non si pu\u00f2 rompere tutte le casse di quel livello. Si trovano in: Crash 3/ TWOC / XS / N-Tranced\nCassa sorpresa.\nQueste casse di solito sono piene di frutta, ma possono contenere anche altri elementi, come le vite extra. In Crash 1, alcune di queste contengono icone bonus, appartenenti a Tawna, Brio e Cortex. Sia in CTR che in Crash Nitro Kart, contengono delle armi. Vi sono versioni di casse sorprese viola in Crash Bash. Di solito contengono oggetti speciali, punti o frutta, a seconda del minigioco. Si chiamano casse \"?\" fino a Crash 3. In CTR, hanno il semplice nome di \"casse\". Sia ne L'ira di Cortex, che in Twinsanity si chiamano Casse Sorpresa. In Crash of the Titans per Nintendo DS, ci sono versioni normali e giganti, mentre quelle pi\u00f9 grandi possono essere rotte solo dai Titani. La versione GBA presenta versioni grigiastre di queste scatole, che, dopo il colpo, passano rapidamente tra le varie icone e danno tutto ci\u00f2 che \u00e8 visualizzato in ultima posizione: Aura, frutta, una gemma, un cristallo, un robot nemico, una scimmia Doom, un granchio, una farfalla o un topo. In Mind Over Mutant per il DS, tutto quello che possono dare sono aura e frutti Wumpa. Si trovano in: Crash 1/2/3/CTR/Bash/ TWOC / XS / N-Tranced / CNK / Fusion / Twinsanity / Titans DS e GBA / Mind Over Mutant DS\nCassa interruttore.\nQueste scatole di solito, se colpite, attivano scatole margine, ma sono in grado anche attivare macchinari. Quando un dispositivo di commutazione ha raggiunto il suo scopo, si trasforma in un inerte cassa di ferro. Di solito sono grigie, tranne in alcuni giochi: In Crash Nitro Kart, per esempio, si trovano versioni in legno, che attivano trappole alle quali sono collegate. In Crash Bash vi sono versioni in legno color porpora con diverse funzioni a seconda del minigioco. Nel gioco per cellulare, Crash Twinsanity, queste scatole sono blu e sono chiamate Casse \"!\", ed interruttore sia in L'ira di Cortex che in Twinsanity. Queste casse si trovano in: Crash 1/2/3/Bash/ TWOC / XS / N-Tranced / CNK / Twinsanity / Titans DS / Mind Over Mutant DS\nCassa tempo.\nQueste casse si trovano solo in modalit\u00e0 Prova a Tempo, modalit\u00e0 attivabile dal cronometro d'oro nei giochi a piattaforme, o semplicemente selezionate nei giochi di guida. In caso di rottura, fermano il timer per il numero di secondi indicato sulla scatola, che pu\u00f2 variare tra 1, 2 e 3. In CTR e CNK, rompendo tutte queste casse in un circuito si ottiene un bonus \"Perfetto\", pacchetto che consiste nella sottrazione di 10 secondi dal tempo ottenuto (tranne che nella versione GBA di CNK). Si trovano in: Crash 3/CTR/ TWOC / XS / N-Tranced / CNK / Fusion\nCassa Mondo.\nInnescate dalla vicinanza, queste casse d'oro rappresentano in Twinsanity il salvataggio. Agiscono anche come checkpoint, sia in funzione che in animazione. Si trovano in: Crash Twinsanity\nCassa Wumpa.\nQuesta cassa \u00e8 stata utilizzata molto raramente. In Crash Boom Bang!, queste sono oggetti che il giocatore, in uno dei mini-giochi, deve portare nella sua area. Nella versione per telefono cellulare di Twinsanity, questi agiscono come casse normali, contenenti frutti wumpa. Si trovano in: Crash Boom Bang! / Crash Twinsanity Cell.\nOggetti speciali.\nGemme.\nQuesti potenti Gioielli sono nascosti in tutto il mondo. Le Gemme hanno la capacit\u00e0 di sfruttare l'energia planetaria, energia che pu\u00f2 essere usata per alimentare qualsiasi tipo di dispositivo. Crash Bandicoot ha raccolto, per varie ragioni, molte gemme e le ha utilizzate come via di passaggio per salvare Tawna, come fonte di energia per le varie macchine, necessarie per sventare piani malvagi, o spesso semplicemente per non farle cadere in mani sbagliate. La maggior parte delle Gemme sono bianche, ma ce n'\u00e8 un gruppo particolare colorato. Queste fungono da piattaforme o impianti di risalita per aree segrete, e in genere sono molto pi\u00f9 difficili da trovare.\nModalit\u00e0 di acquisizione delle gemme.\nQuando N. Trance ha rapito Coco e Crunch, Crash Bandicoot, per poterli salvare, ha trovato lungo la strada alcuni oggetti. Piuttosto che le solite Gemme normali questi erano solo dei Frammenti. Frammenti verdi sono stati trovati in Arabia, quelli rossi in Egitto, quelli blu nelle isole vulcaniche. Ogni colore possiede quattro frammenti, tutti erano necessari per Aku Aku per aprire un passaggio per il nascondiglio del Dr. N. Tropy, oltre che funzionare come elemento chiave per ottenere le rispettive gemme colorate.\nUn altro dispositivo, ancora in TTR: il Von Clutch Motorworld \u00e8 alimentato da un insieme di speciali gemme del potere. Raccoglierle \u00e8 stato il principale obiettivo nel momento in cui Crash e co. hanno visitato per la prima volta il parco. Dopo il furto delle gemme, gli eroi ed i cattivi hanno iniziato a cercarle per ottenere il possesso del parco, cos\u00ec come aveva spiegato Von Clutch nel suo \"affare\". Presenze: Crash 1, Crash 2, Crash 3, CTR, Crash Bash, L'ira di Cortex, XS, N-tranced, CNK, Fusion, Twinsanity, TTR, Titans DS e GBA\nCristalli.\nI cristalli del potere viola erano gli oggetti pi\u00f9 importanti nella maggior parte delle missioni di Crash. Il dottor Neo Cortex lottava costantemente pur di ottenere tutti questi cristalli, in quanto dotati di un'energia immensa. Con questi cristalli il dottore aveva il progetto di conquistare tutta la Terra. Questi speciali cristalli sono anche in grado di sfruttare l'energia planetaria, proprio come le gemme. Si ritiene che vi siano 26 Cristalli: 25 normali pi\u00f9 il Crystal Master che il dottor Cortex trov\u00f2 una sola volta. Dopo l'esplosione del Cortex Vortex, il Cristallo Maestro non fu mai pi\u00f9 visto. Gli altri sono ancora sparsi e nascosti per tutta la Terra. Ne L'ira di Cortex, i cristalli sono denominati \"cristalli elementali\". Questo potrebbe significare che il set utilizzato in quella partita potrebbe essere completamente diverso. Questi si differiscono solo nel nome e nello scopo, servono infatti per porre ciascuno degli elementali nel loro stato d'ibernazione. Nel corso del tempo e della trama, i cristalli hanno perso la loro importanza. Ci\u00f2 che era conosciuto come un gioiello raro e pericoloso, ora appare come un elemento, in qualche modo comune ma con un'importanza molto minore. Questi gioielli sono stati semplicemente chiamati Cristalli fino al gioco N-tranced, nel momento gli venne assegnato il prefisso \"Power\" (potere). Anche se 25 \u00e8 generalmente il numero convenzionale, i cristalli possono essere di un numero maggiore, Negli spin-off, come CrashTTR \u00e8 presente un'assurda quantit\u00e0 di 142 cristalli, a sottolineare come sia diventato un oggetto comune. Vi sono anche casi in cui i cristalli sono meno di 25, il che \u00e8 pi\u00f9 comprensibile, visto che non tutti i 25 cristalli sono sempre necessari per fare o ottenere qualche cosa.\nCome ottenere cristalli e alcuni dei loro effetti.\nNota: In Giappone i cristalli sono chiamati \"Power Stones\", in italiano \"Pietre del potere\". Presenze: Crash 2, 3, CTR, bash, TWOC, XS, N-trance, CNK, Fusion, Twinsanity, CrashTTR, Boom Bang, Titans (DS e le versioni GBA).\nReliquie.\nLe reliquie sono antichi artefatti generalmente acquisibili completando un percorso, ma entro un limite di tempo. Sono spesso usate per sbloccare aree segrete. Ve ne sono di tre tipi: ciascuno viene assegnato in base al tempo con cui si \u00e8 attraversato il percorso: quella di zaffiro \u00e8 la forma pi\u00f9 bassa, ed \u00e8 la ricompensa che viene data ai sfidanti lenti; la reliquia d'oro \u00e8 per coloro che sono veloci; quella di platino \u00e8 la pi\u00f9 difficile da raggiungere, dal momento che richiede molta abilit\u00e0 e concentrazione, e viene consegnata ai giocatori d'\u00e9lite pi\u00f9 veloci. La funzione delle reliquie varia in ogni tipo di gioco:\n- In Crash Bash, le sfide Reliquie vengono sbloccate dopo aver battuto Nitros Oxide. Le Reliquie oro sono ottenute completando, per due volte di fila, un mini-gioco contro i campioni dell'arena. Per le reliquie platino \u00e8 fondamentalmente lo stesso, ma per tre volte. Non ci sono reliquie zaffiro.\nPresenze: Crash 3, CTR, Crash Bash, L'ira di Cortex, XS, N-trance, Crash Nitro Kart\nTrofei.\nI trofei sono la ricompensa pi\u00f9 comune in CTR, Crash Bash e Crash Nitro Kart. Servono per sbloccare altre piste o mini-giochi.\nPresenze: CTR, Crash Bash, Crash Nitro Kart\nSuper poteri.\nOltre alle mosse standard di Crash, si possono talvolta ottenere super mosse. Queste sono:Super attacco di pancia: l'attacco di pancia di Crash diventa pi\u00f9 forte, con un raggio d'azione pi\u00f9 grande. Come si ottiene:\nDoppio salto: viene utilizzato per saltare di nuovo, mentre si \u00e8 in aria. Come si ottiene:\nGiravolta Tornado Mortale: usato per girare pi\u00f9 a lungo e per planare in aria. Come si ottiene:\nFrutta Bazooka: usato per mirare e sparare frutti wumpa liberamente (munizioni infinite). Come si ottiene:\nCrash Dash: Usato per correre pi\u00f9 veloce. Come si ottiene:\nPunta di piedi: Usato per attraversare ponti di Nitro senza farsi male. Come si ottiene:\nSuper Slide: Usato per scorrere attraverso grandi distanze. Come si ottiene:\nRocket Jump: usato per saltare molto in alto. Come si ottiene:\nPresenze: Crash 3, L'ira di Cortex, XS, N-Tranced\nAura.\nL'Aura \u00e8 una sostanza magica, spesso definita come \"l'essenza della vita stessa\". Si trovava sparsa per l'Isola Wumpa. Su quest'isola si trova il Tempio dell'Aura, ed \u00e8 il giacimento di Aura pi\u00f9 conosciuto, probabilmente l'origine della stessa. Anche se nel Tempi \u00e8 presente in una sorta di forma liquida, questa \u00e8 divisa in sfere concentrate e sparsi in giro per l'isola. Pu\u00f2 rendere le creature pi\u00f9 forti, ma in mani sbagliate, pu\u00f2 essere utilizzato per azioni malvagie. Con l'aiuto di Uka Uka, il Dr. Neo Cortex ha usato questa sostanza per creare un esercito di mutanti. Uka Uka \u00e8 anche in grado di generare una sorta di Aura oscura che ha un effetto cattivo su colui che l'assorbe. I Bandicoot sono in qualche modo immuni al controllo dell'Aura normale, ma non da quella oscura generata da Uka Uka. A partire con Crash of the Titans, l'Aura \u00e8 diventata il pi\u00f9 comune pick-up nei giochi:\nBamboline Voodoo.\nLe Bamboline Voodoo sono oggetti da collezione che sbloccano diversi premi, come il concept art, ripetere le stanze dell'Aura, abiti ecc. Di solito sono utili per completare il gioco con la percentuale massima. Presenze: Crash of the Titans, Mind Over Mutant.\nLuoghi del mondo di Crash.\nDecima Dimensione.\nNella decima dimensione, tutto ci\u00f2 che \u00e8 buono e piacevole nella consueta dimensione di Crash, \u00e8 cattivo e deformato, ed \u00e8 la causa della tristezza che permea questo ambiente totalmente distorto. Per esempio, al posto dell'iceberg di Cortex, vi \u00e8 un vulcano, e al posto della bellissima N. Sanity Island, vi \u00e8 una terra desolata e disfunzionale, chiamata Twinsanity Island. Gli esseri viventi seguono questa regola degli opposti, e questo lo testimonia l'esistenza di un Crash Malvagio (Evil Crash), che vive in Twinsanity Island. Il cielo scuro \u00e8 in lotta costante con s\u00e9 stesso. Buchi neri lontani sono visibili, e, anche se vi sono due soli, uno rosso e uno verde, tutto appare sempre troppo scuro. Questo conferisce a questa terra negativa un tono rosso porpora. Presenze: Crash Twinsanity\nSeconda isola senza nome.\nQuesta isola dell'arcipelago di Crash potrebbe essere una ridente localit\u00e0 turistica privilegiata, se non fosse punteggiata di numerose rovine, cos\u00ec come il gigantesco albero che cresce su di esse. In quest'isola vi sono anche diverse cascate e grotte laviche, dalle quale \u00e8 possibile estrarre del carbone, cos\u00ec come cristalli comuni. Qui troviamo nel profondo sottosuolo anche una fogna oscura, piena zeppa di barili tossici, robot e meccanismi hi-tech (probabilmente resti di lavoro del Dr. Neo Cortex). Il clima, in questa isola centrale, \u00e8 di solito pi\u00f9 freddo. Anche se, durante l'inverno, nevica in tutto l'arcipelago, quest' isola, in questa stagione, \u00e8 completamente coperta di neve e ghiaccio. Per questo motivo, l'isola \u00e8 la casa delle pi\u00f9 insolite creature che non ci si aspetterebbe di trovare in Australia: gli orsi polari. Probabilmente \u00e8 l'Isola Wumpa, dove cresce un gigantesco albero, chiamato Albero Uka. Presenze certe: Crash 1, Crash 2, Crash 3\nAccademia del Male.\n\u00c8 la scuola per i bambini cattivi, gestita da Madame Amberly. Il dottor Neo Cortex frequent\u00f2 questa scuola da bambino, sotto l'occhio vigile della signora dalle \"grandi dimensioni\". Nina, la nipote di Cortex, ha imparato la sua malvagit\u00e0 in questa scuola, proprio come suo zio fece molti anni fa. In ogni momento una nebbia scura circonda l'accademia, che si trova su una piccola isola, non troppo lontano dall'arcipelago di Crash. L'accademia \u00e8 sorvegliata da cani furiosi, custodi robotica, manichini che camminano e animali mutati. Nel sottosuolo si trova la caldaia, una grande area verde piena di acido, alla quale si accede tramite un passaggio segreto situato nella fontana centrale. Presenze: Crash Twinsanity.\nCastello di Cortex.\n\u00c8 uno dei covi Dr. Cortex. \u00c8 ben protetto dai suoi scagnozzi robot, fu anche sede del laboratorio del Dr. Nitrus Brio. Dopo l'invasione del castello da parte di Crash Bandicoot, il Dr. Cortex, alquanto maldestro, aveva dato fuoco al castello, ma senza distruggerlo. Da allora il Dottr Cortex usa raramente il fuoco. Anche se secondo l'epilogo di Crash 1 si racconta che Papu Papu abbia venduto le rovine del castello, il che implica che sia stato distrutto, in Crash 2 lo si pu\u00f2 vedere intatto sullo sfondo della warp room segreta. Visto che l'epilogo appare in una conclusione non canonica, anche se ci\u00f2 non \u00e8 vero per qualsiasi personaggio, il castello \u00e8 generalmente accettato come un edificio sostanzialmente sopravvissuto al fuoco appiccato in Crash 1. Presenze: Crash 1, Crash 2, CTR (variazione), Crash Nitro Kart\nIsola di Cortex.\nLa terza isola dell'arcipelago di Crash non \u00e8 accattivante o amichevole come le altre due, perch\u00e9 il dottor Neo Cortex l'ha completamente riempita di rifiuti tossici e scarti metallici. La raffineria adiacente alla spiaggia, conosciuta come Cortex Power, viene utilizzata per alimentare alcuni congegni meccanici, ma nel processo, in mare vengono scaricati rifiuti tossici. Al margine opposto dell'isola, si trova il castello di Cortex, non lontano da un vecchio tempio con la stessa forma di un tempio presente nella seconda isola. Presenze certe: Crash 1, Crash 2, Crash Nitro Kart.\nCasa di Crash.\nLa prima casa di Crash si trova in N. Sanity Island. Nel corso degli anni non \u00e8 cambiata molto. Inizialmente era una capanna in pietra, dotata di una porta in legno tondo, ed adiacente ad un pozzo. La porta era dipinta di verde, ma dopo un po' fu sostituita. Recentemente venne costruita una seconda capanna, pi\u00f9 piccola, probabilmente utilizzata per lo stoccaggio. Venne arato un campo, e costruito un muro ed un cancello. La capanna al suo interno venne decorata e arricchita con numerosi suppellettili: un vaso, Crash a bordo di un jet sul fiume, un ritratto di Tawna, un morso d'oro di un frutto wumpa, un cesto di frutta ed un trofeo. Nei giochi di Vicarious Visions, la dislocazione della casa \u00e8 un po' diversa: prima di tutto \u00e8 situata nei pressi di in una spiaggia sabbiosa, la porta \u00e8 esagonale, e le cose all'interno non sono esattamente le stesse: c'\u00e8 una sedia comoda, un trofeo d'oro con la figura di Crash, una scatola piena di cristalli del potere, e, probabilmente la differenza pi\u00f9 evidente, un ingresso ad una tenda che conduce ad un enorme garage dove Coco lavora. Una seconda casa venne costruita sull'Isola di Wumpa, dove Crash vive a partire dagli eventi di \"\". Questa comprende una passerella in pietra, una staccionata in legno, come decorazione vasi di fiori sui lati, una casella della posta, e, in giardino, una piccola piscina. Coco vive in una casa rosa situata nelle vicinanze, proprio di fronte ad un torrente. Ha deciso abitare in una propria casa, soprattutto a causa della natura distruttiva di Crash, ma a lei piace ogni tanto uscire per andare a trovare il fratello. Presenze: Prima casa - Crash 3, CTR, L'ira di Cortex, XS, N-trance, Crash Nitro Kart, Crash Twinsanity. Seconda casa - Crash of the Titans, Mind Over Mutant.\nScuola pubblica del Male.\nSull'isola Wumpa \u00e8 presente una scuola pubblica per bambini cattivi. Gli studenti in questa scuola, ovviamente, non sono molto amichevoli. A volte Cortex aveva fatto degli annunci attraverso gli altoparlanti della scuola, anche se non \u00e8 chiaro quale sia il suo esatto ruolo. Sua nipote, Nina, \u00e8 una degli studenti, anche se avrebbe infinitamente preferito continuare i suoi studi nella scuola privata di Madame Amberly. Presenze: Mind Over Mutant.\nRegno dei Rattoghiacci (o costa congelata).\nSull'Isola Wumpa Wumpa, costruita su una costa congelata, si trova la casa dei Rattoghiacci. In un villaggio \u00e8 nata una particolare societ\u00e0 dotata di una propria gerarchia e guidata da un valoroso guerriero di nome Rattoghiaccio. Presenze: Mind Over Mutant.\nGasmoxia.\nIl pianeta Gasmoxia \u00e8 il pianeta natale di Nitros Oxide. La sua gassosa, verdastra superficie nasconde il suo vero volto: Gasmoxia possiede alcune citt\u00e0 ad alto contenuto tecnologico, con l'aspetto colorato di una parco giochi. Presenze: Crash Bash.\nIperspazio.\nQuesto strano luogo vacuo \u00e8 sede di diversi portali che conducono in altre dimensioni. Localit\u00e0 notevoli e raggiungibili sono: il tempio galleggiante, spesso usato da Aku Aku e Uka Uka come luogo di incontro, ed una strana isola contenente i portali che conducono a vari luoghi della Terra. Presenze: Crash Bandicoot: N-Tranced.\nTempio dell'Iperspazio.\nUn intergalattico, e piuttosto piccolo, tempio situato nell'Iperspazio. Questo \u00e8 il luogo dove Aku Aku e Uka Uka occasionalmente si incontrano e \"discutono\" il futuro della Terra. Questo tempio \u00e8 stato sede di numerosi eventi. Aku Aku e Uka Uka, al suo interno, organizzarono una sfida tra bene e male. \u00c8 sempre qui che Uka Uka e gli Elementali tenderono un'imboscata ad Aku Aku. Infine, questo tempio venne utilizzato come luogo di incontro per Uka Uka e il Dr. N. Tropy, dove i due malvagi unirono le loro forze. Nota: Nei giochi della Vicarious Visions, il tempio fu poi ricostruito in un portale interdimensionale. Presenze: 1 - Crash Bash, 2 - L'ira di Cortex, 3 - N-Tranced.\nLaboratorio di Ghiaccio.\nQuesto laboratorio appartiene al Dr. Neo Cortex. Secondo il suo proprietario, \"nelle mani sbagliate, questo laboratorio potrebbe fare addirittura del bene al mondo\". Cortex lo usa per fabbricare i dispositivi usati per attuare i suoi piani malvagi. Le basse temperature possono congelare la porta del laboratorio, ma c'\u00e8 un percorso alternativo per entrare: passando attraverso congegni meccanici del laboratorio, dentro e attorno all'iceberg \u00e8 possibile raggiungere il 1\u00ba piano. In alternativa, c'\u00e8 un ascensore che conduce ad esso, ma deve essere attivato dall'interno. Il 1\u00ba piano contiene lo Psychetron, un dispositivo in grado di far viaggiare il Laboratorio e tutti coloro che sono al suo interno, nelle diverse dimensioni. Anche il Computer principale di Cortex si trova al 1\u00ba piano. Al 2\u00ba piano, di fronte alla sedia personale di Cortex, si trova un sistema elettronico rappresentante la Mappa del Mondo, circondato da varie console e schermi. In questa stanza ci sono tre porte: una conduce verso l'ascensore utilizzato per arrivarci, e le altre due restano ben chiuse. L'iceberg in mare non ha una posizione. Questo \u00e8 probabilmente dovuto alla presenza di correnti oceaniche, o all'utilizzo dello Psychetron. Presenze: Crash Twinsanity.\nDiscarica.\nLa discarica \u00e8 il luogo del riciclaggio malvagio. Il Dr. Nitrus Brio lo usa per riciclare vecchi congegni e materiali, al fine di renderli nuovi e pi\u00f9 tenebrosi. La discarica \u00e8 situata nell'Isola Wumpa, ed \u00e8 anche la casa di molti Melmosi. Presenze: Mind Over Mutant.\nDeposito di legname.\nIl deposito di legname si trova nei canyon dell'Isola Wumpa. Si tratta di un cantiere prevalentemente automatizzato gestito dai Koala. La maggior parte degli alberi e la vegetazione sono stati tagliati da gigantesche pale rotanti, alberi commissionati dallo Sterminatore. Apparizioni: Crash of the Titans (versioni principali e GBA).\nTempio dell'Aura.\nIl Tempio dell'Aura \u00e8 una statua situata in un antico palazzo in pietra a forma di un gorilla che sostiene una piattaforma. Questo tempio, situato sull'Isola Wumpa, \u00e8 il pi\u00f9 grande noto contenitore di Aura, l'essenza della vita. Il tempio potrebbe essere, infatti, l'origine di questa sostanza. La maggior parte dell'Aura scaturisce dalla piattaforma superiore tenuta in mano dal gorilla di pietra. L'interno del tempio \u00e8 una sorta di labirinto, pieno di passaggi pericolosi, praticamente il sogno di ogni esploratore pazzo e coraggioso. Fortunatamente per Crash, che possiede entrambe queste qualit\u00e0. Apparizioni: Crash of the Titans.\nIl villaggio dei Nativi.\nIl villaggio dei nativi \u00e8 la casa della trib\u00f9 dell'isola di N. Sanity. Si trova in salita vicino alla spiaggia, circondato da un grande cancello in legno. Il villaggio \u00e8 attraversato da un fiume e da una cascata. Papu Papu, il capo della trib\u00f9, vive in una grande capanna centrale, dove si trova un Totem. Alla fine venne abbattuto da Crash a causa di in piccolo contrattempo. Apparizioni: Crash 1, Crash Twinsanity.\nL'isola della Follia.\nL'isola della Follia, meglio conosciuta come N. Sanity Island, \u00e8 la prima isola di un particolare arcipelago situato in Australia. Si tratta di un grande paradiso naturale dotato di molte attrazioni. \u00c8 nota soprattutto per una roccia a forma di cranio situata al centro, scavata nella montagna principale. Da questa particolare roccia sgorga una cascata, il cui torrente finisce in mare. Ma non \u00e8 una normale cascata, \u00e8 in realt\u00e0 un geyser che si leva dal cranio espellendo oltre all'acqua anche dei pesci, che rotolano gi\u00f9 per la montagna e finiscono nel mare. Tutto questo si verifica in prossimit\u00e0 della spiaggia della follia, di solito un luogo tranquillo e soleggiato. Nell'isola si trovano anche varie grotte laviche. La flora \u00e8 ricca e diversificata. Dagli alberi Wumpa alle piante carnivore pienamente coscienti, su quest'isola la vegetazione \u00e8 estremamente abbondante. La fauna \u00e8 altrettanto ed equamente distribuita, con cinghiali, paguri, puzzole, marsupiali e numerose specie di uccelli vaganti. L'isola della Follia \u00e8 anche ricca, sia di monoliti, che di totem. Questi sono adorati dalle trib\u00f9 locali, in realt\u00e0 gli abitanti pi\u00f9 comuni di N. Sanity. I locali hanno costruito uno dei pochi luoghi artificiali dell'isola, il villaggio dei nativi, circondato da una possente palizzata in legno. Un'altra localit\u00e0 innaturale \u00e8 la grotta dei cantieri sotterranei. Questa pare operare automaticamente, ma, sia il suo vero scopo, che i suoi creatori rimangono sconosciuti. Questa fantastica isola era la casa di Crash Bandicoot prima che si trasferisse sull'Isola Wumpa. Viveva in una casetta tra la spiaggia e il bosco. Il clima di quest'isola \u00e8 generalmente bello e soleggiato. Tuttavia, quando fa freddo, pu\u00f2 anche nevicare. Presenze accertate: Crash 1, Crash 2, Crash 3, CTR, L'Ira di Cortex, XS, N-Tranced, Crash Nitro Kart, Crash Twinsanity, Crash of the Titans (GBA)\nCapanna di Papu Papu.\nIl capo nativo Papu Papu vive in una grande capanna, sul cui pavimento \u00e8 dipinto un grosso Sole con un'espressione accigliata, inoltre troviamo anche una sedia di legno, sulla quale Papu Papu \u00e8 seduto per la maggior parte del giorno, ed alcuni vasi negli angoli, poi con il tempo rimossi. Il rifugio si trova all'interno del villaggio dei nativi, vicino al fiume. Presenza: Crash 1, Crash 2 (cameo), Crash Twinsanity.\nL'isola dei Gemelli Folli.\nL'isola dei Gemelli Folli si trova nella 10\u00aa dimensione, ed \u00e8 la controparte dell'Isola della Follia, in altre parole, il suo esatto opposto. A differenza della bellissima Isola della Follia, questa \u00e8 oscura, cupa e deforme. Al posto di statue di totem, abbondano sculture dall'aspetto malvagio. Non vi \u00e8 quasi la bench\u00e9 minima traccia di fauna e la flora, in quanto in gran parte morta. La roccia a forma di cranio dell'Isola della Follia \u00e8 qui sostituita da due gigantesche sculture con le fattezze di Victor e Moritz. Quei due sembrano essere gli unici abitanti di questo luogo, insieme a Nega Crash, la controparte malvagia di Crash Bandicoot. Presenze: Crash Twinsanity\nAlbero di Uka Uka.\nQuesto \u00e8 un albero gigantesco che da lungo tempo ha germogliato sulla cima dell'isola Wumpa. A causa della sua grandezza, Uka Uka lo usa come una tana. In realt\u00e0 \u00e8 stato lui che ha creato questo albero prima che Aku Aku lo imprigionasse. Al suo interno \u00e8 pieno di acido, dove troviamo anche le case dei Coniglietti Voodoo. Presenze certe: Crash of the Titans (versioni principali e GBA) e mind over mutant.\nCrash Bandicoot nella cultura di massa.\nIn quanto videogioco di successo, Crash ha visto nascere, sia diversi cameo, che numerosi riferimenti nella cultura popolare, eccone alcuni:"}
{"id": "655077", "revid": "767487", "url": "https://it.wikipedia.org/wiki?curid=655077", "title": "Carapelle (fiume)", "text": "Il fiume Carapelle, spesso classificato come torrente, nasce in Irpinia alle falde del Monte La Forma (m 864) col nome di torrente Calaggio. Scorre per circa 98\u00a0km prima di sfociare nel golfo di Manfredonia in localit\u00e0 Torre Rivoli, presso Zapponeta (FG).\nI principali affluenti del Carapelle sono i valloni Isca e di San Pietro, rispettivamente nelle zone di Bisaccia e Scampitella (AV), e i torrenti Carapellotto e Frugno, che affluiscono in Puglia provenienti da Sant'Agata e Deliceto (FG). Il suo basso corso \u00e8 interessato come area protetta all'interno della Riserva Statale delle Saline di Margherita di Savoia."}
{"id": "655078", "revid": "20452483", "url": "https://it.wikipedia.org/wiki?curid=655078", "title": "Operazione Restore Hope", "text": ""}
{"id": "655081", "revid": "78273", "url": "https://it.wikipedia.org/wiki?curid=655081", "title": "Quinto Vangelo", "text": ""}
{"id": "655084", "revid": "120917405", "url": "https://it.wikipedia.org/wiki?curid=655084", "title": "Fargo (Dakota del Nord)", "text": "Fargo \u00e8 un comune (\"city\") degli Stati Uniti d'America e capoluogo della contea di Cass nello Stato del Dakota del Nord. La popolazione era di abitanti al censimento del 2010, il che la rende la citt\u00e0 pi\u00f9 popolosa dello stato. Fargo, insieme alla citt\u00e0 gemella di Moorhead, nel Minnesota, cos\u00ec come le citt\u00e0 adiacenti di West Fargo nel Dakota del Nord e Dilworth nel Minnesota, formano l'area metropolitana di Fargo-Moorhead, che al 2016 possedeva una popolazione di abitanti. Nel 2014, la rivista \"Forbes\" ha classificato Fargo come la quarta citt\u00e0 pi\u00f9 veloce in crescita negli Stati Uniti.\nFondata nel 1871 sulla pianura alluvionale del Red River del Nord, Fargo \u00e8 un centro culturale, della vendita al dettaglio, sanitario, educativo e industriale per la parte orientale del Dakota del Nord e per il nord-ovest del Minnesota. Inoltre, Fargo \u00e8 la sede della North Dakota State University.\nGeografia fisica.\nSecondo lo United States Census Bureau, la citt\u00e0 ha una superficie totale di , dei quali di territorio e di acque interne (0% del totale).\nStoria.\nLe origini.\nParte del territorio dei Sioux (Dakota), l'area dove oggi sorge Fargo era un punto di sosta per i vaporetti che attraversano il Red River negli anni 1870 e 1880. La citt\u00e0 originariamente si chiamava \"Centralia\", ma pi\u00f9 tardi le fu cambiato il nome in \"Fargo\", in onore del direttore della Northern Pacific Railway e fondatore della Wells Fargo, William Fargo (1818-1881). L'area inizi\u00f2 a prosperare dopo l'arrivo della Northern Pacific Railway e la citt\u00e0 divenne nota come la \"Porta dell'Ovest\". Durante gli anni 1880 Fargo divenne nota come la \"capitale del divorzio\" del Midwest a causa delle leggi sul divorzio.\nUn incendio importante colp\u00ec la citt\u00e0 il 7 giugno 1893, distruggendo 31 blocchi del centro di Fargo, ma la citt\u00e0 fu subito ricostruita con nuovi edifici di mattoni, strade nuove e un sistema idrico. Pi\u00f9 di 246 nuovi edifici furono costruiti in un anno. C'erano diverse versioni riguardanti la causa dell'incendio. Il North Dakota Agricultural College fu fondato nel 1890 come \"land-grant university\" del Dakota del Nord, diventando il primo accreditato dalla North Central Association nel 1915. Nel 1960, la NDAC divenne nota come North Dakota State University.\nXX secolo.\nAll'inizio del secolo, l'industria automobilistica fior\u00ec, e nel 1905, Fargo era la sede della \"Pence Automobile Company\". L'area metropolitana di Fargo-Moorhead sub\u00ec un boom dopo la seconda guerra mondiale e la citt\u00e0 era cresciuta rapidamente nonostante un violento tornado nel 1957, che distrusse gran parte dell'estremit\u00e0 nord della citt\u00e0. Tetsuya Theodore Fujita, famoso inventore della Scala Fujita, analizz\u00f2 le immagini del tornado di Fargo, che lo aiutarono a sviluppare le sue idee per la \"nuvola di parete\" e la \"nuvola di coda\". Questi erano i primi termini descrittivi scientifici principali associati ai tornadi. L'arrivo di due autostrade (l'I-29 e l'I-94) rivoluzion\u00f2 i viaggi nella regione e spinse la crescita di Fargo a sud e ad ovest dei confini della citt\u00e0. Nel 1972, il West Acres Shopping Center, il pi\u00f9 grande centro commerciale del Dakota del Nord, fu costruito vicino all'incrocio delle due autostrade. Questo centro commerciale sarebbe diventato il catalizzatore per la crescita della vendita al dettaglio nell'area.\nGiorni d'oggi.\nFargo continu\u00f2 ad espandersi rapidamente e costantemente. Dalla met\u00e0 degli anni '80, la maggior parte della nuova crescita residenziale si \u00e8 verificata nelle zone sud e sud-ovest della citt\u00e0 a causa dei vincoli geografici sul lato nord. I distretti commerciali pi\u00f9 importanti della citt\u00e0 sul lato sud-ovest hanno altres\u00ec visto un rapido sviluppo.\nIl centro di Fargo \u00e8 stato gentrificato, processo causato in parte dagli investimenti sulla citt\u00e0 e dagli sviluppatori privati della zona rinascimentale. La maggior parte dei quartieri pi\u00f9 vecchi, come Horace Mann, hanno evitato il declino o sono stati rivitalizzati attraverso la riabilitazione delle abitazioni promosse dalle agenzie di pianificazione per rafforzare il nucleo della citt\u00e0.\nLa NDSU \u00e8 cresciuta rapidamente in un'unica universit\u00e0 di ricerca e costituisce una componente importante dell'identit\u00e0 e dell'economia della citt\u00e0. La maggior parte degli studenti vive fuori campus nel quartiere Roosevelt circostante. L'universit\u00e0 ha stabilito una presenza in centro attraverso sia edifici accademici che abitazioni. Inoltre, il NDSU Bison Football \u00e8 diventato uno sport importante tra molti residenti in zona.\nFin dalla fine degli anni '90, l'area metropolitana di Fargo-Moorhead ha costantemente avuto uno dei tassi di disoccupazione pi\u00f9 bassi tra le aree metropolitane degli Stati Uniti. Accoppiato con il basso tasso di criminalit\u00e0 di Fargo e con la fornitura decente di alloggi a prezzi accessibili nella comunit\u00e0, questo ha spinto la rivista \"Money\" a classificare la citt\u00e0 vicino al vertice della sua lista annuale delle citt\u00e0 pi\u00f9 abitabili dell'America durante la fine degli anni '90 e all'inizio degli anni 2000.\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 90,2% di bianchi, il 2,7% di afroamericani, l'1,38% di nativi americani, il 2,97% di asiatici, lo 0,04% di oceaniani, lo 0,62% di altre etnie, e il 2,09% di due o pi\u00f9 etnie. Ispanici o latinos di qualunque razza erano il 2,19% della popolazione.\nCultura.\nIstruzione.\nUniversit\u00e0.\nFargo \u00e8 sede della North Dakota State University.\nMedia.\nStampa.\nIl quotidiano locale \u00e8 il \"The Forum of Fargo-Moorhead\".\nCinema.\nLa citt\u00e0 ha dato il nome al celebre film \"Fargo\" del 1996 dei fratelli Coen, premiato agli Oscar e al Festival di Cannes, oltre che all'omonima serie televisiva del 2014, prodotta dagli stessi fratelli Coen. Nonostante il titolo, il film \u00e8 ambientato prevalentemente a Minneapolis e in genere nel Minnesota, e nessuna delle scene \u00e8 stata girata effettivamente a Fargo."}
{"id": "655085", "revid": "287204", "url": "https://it.wikipedia.org/wiki?curid=655085", "title": "Socket P", "text": "Il Socket P \u00e8 il socket di nuova generazione che Intel ha introdotto per le CPU Core 2 Duo Merom utilizzate nella seconda generazione della piattaforma Centrino Duo e nella nuova Centrino Pro Santa Rosa da maggio 2007.\n\u00c8 previsto che il Socket P vada gradualmente a soppiantare il Socket 479 utilizzato sui computer portatili dai Pentium M Banias e Dothan e dal Core Duo Yonah.\nI pin di contatto sono 478, e questo ne rende impossibile l'utilizzo con le CPU di precedente generazione. Non \u00e8 chiaro quali sono i motivi che hanno portato Intel a impedire la compatibilit\u00e0 con il passato, ma non \u00e8 escluso che questi non possano essere solo di origine commerciale. Se \u00e8 vero infatti, che il Socket 479 ormai ha una certa et\u00e0, \u00e8 pur vero che le affinit\u00e0 tra Merom e Yonah sono molto pi\u00f9 significative di quelle presenti tra Yonah e il capostipite dei Pentium M, Banias, ovvero il processore che ha introdotto l'uso del Socket 479 nelle piattaforme mobile; appare quindi possibile che, a livello tecnico, sarebbe stato possibile consentire l'uso del Socket 479 anche con il nuovo bus a 800 MHz introdotto con le versioni di Merom per piattaforma Santa Rosa. D'altra parte, nella controparte desktop, Intel ha portato il Socket 775 ad operare dagli iniziali 800 MHz di BUS fino a 1333 MHz, ed \u00e8 previsto in futuro anche il BUS a 1600 MHz, sebbene con differenti valori di tensione, che per\u00f2 dipendono dalla motherboard e non dal socket."}
{"id": "655088", "revid": "1833487", "url": "https://it.wikipedia.org/wiki?curid=655088", "title": "Castelrosso (Italia)", "text": "Castelrosso (\"Castelross\" in piemontese, pronuncia [kastel'r\u028as]) \u00e8 una frazione del comune di Chivasso, nella citt\u00e0 metropolitana di Torino.\nLa sua fondazione risale alla fine del XV secolo quando le famiglie Margarita (guidata da Gi\u00f2 Margarita proveniente da Andorno Micca in provincia di Biella) e Berra (proveniente dall'Emilia-Romagna) crearono due zone chiamate rispettivamente \"Margarite\"(Cascine) e \"Berre\".\nTra il XVII e il XVIII secolo avvenne l'unificazione di queste zone sotto il nome di \"Contea di Castelrosso\" con l'accorpamento anche delle cascine \"Poasso\" sotto la reggenza dei conti Margherio (divenuti successivamente le maschere carnevalesche della frazione).\nLa frazione comprende una stazione ferroviaria, un cimitero civile e uno militare ed ospita la scuola professionale fondata da monsignor Nicolao Averono.\nLa Chiesa parrocchiale.\nVerso la met\u00e0 del XVIII secolo, l'allora piccola chiesa di San Giovanni Battista non fu pi\u00f9 adeguata alle necessit\u00e0 dell'accresciuta popolazione di Castelrosso e nel 1758 venne costruito il nuovo edificio, allora dipendente dalla parrocchia di Chivasso. Nel 1782, in seguito alle richieste avanzate alla curia di Ivrea e all'arcivescovo di Torino fu istituita in parrocchia.\nLa chiesa conserva un altare barocco in marmo e affreschi del XIX secolo. La neobarocca facciata dell'edificio \u00e8 opera di Giuseppe Galli.\nVia Francigena.\nNel territorio della frazione e sulla piazza della parrocchiale passa il tracciato storico della Via Francigena, proveniente da Chivasso e dirigentesi successivamente verso Torrazza Piemonte."}
{"id": "655090", "revid": "1305772", "url": "https://it.wikipedia.org/wiki?curid=655090", "title": "Arrivederci ragazzi", "text": ""}
{"id": "655095", "revid": "287204", "url": "https://it.wikipedia.org/wiki?curid=655095", "title": "Stadio Monumental Antonio Vespucio Liberti", "text": "Lo stadio Monumental Antonio Vespucio Liberti (in spagnolo \"Estadio Monumental Antonio Vespucio Liberti\"), noto anche come El Monumental, \u00e8 uno stadio calcistico di Buenos Aires (Argentina). Ospita le partite interne del River Plate.\nL'attuale intitolazione, allo storico presidente Antonio Liberti, risale al 1986; prima di tale data l'impianto si chiamava \"Estadio Monumental\".\nStoria.\nL'impianto \u00e8 situato nel quartiere Belgrano, nei pressi del r\u00edo de la Plata, non lontano da Nu\u00f1ez.\nLa storia del Monumental inizi\u00f2 nel 1934, quando il giovane presidente del River Plate, Antonio Vespucio Liberti, acquist\u00f2 per 570\u00a0000 pesos un terreno di 84\u00a0000 metri quadrati. Il 25 maggio 1935 fu posta la prima pietra dello stadio, ed esattamente tre anni dopo, il 25 maggio 1938, l'impianto fu inaugurato ufficialmente. La capienza originaria dello stadio era di 68 000 posti. Nell'occasione si festeggi\u00f2 anche il 37\u00ba anniversario della fondazione del River Plate.\nDelle quattro tribune previste dal progetto, in un primo momento ne furono realizzate soltanto tre, sicch\u00e9 il Monumental aveva il suggestivo aspetto di un ferro di cavallo, aperto verso il fiume. A fine anni cinquanta fu attuata la parziale chiusura dell'ovale, con la costruzione del primo anello della quarta tribuna finanziata con i dieci milioni di pesos incassati dalla cessione di Omar S\u00edvori alla Juventus. A seguito di tale ristrutturazione, nel 1958 la capienza fu portata a 90 000 spettatori. Il 17 agosto 1975, in occasione dell'ultima partita del campionato Metropolitano 1975 col Racing Club, che vide il River Plate vincere di nuovo il campionato dopo un periodo di 18 anni senza successi, si raggiunse la capienza record di 100 000 spettatori (per un incontro sportivo).\nIn occasione del campionato del mondo del 1978, il Monumental sub\u00ec un \"restyling\", con la costruzione del secondo anello della curva sud che port\u00f2 alla chiusura completa dell'ovale e ridusse la capienza a 74 624 posti per favorire confort e sicurezza, a seguito di un tragico incidente durante un \"Supercl\u00e1sico\" con il Boca Juniors del 23 giugno 1968, in cui morirono 71 persone. Proprio nel rinnovato Monumental l'Argentina vinse per la prima volta la Coppa del mondo. \nSuccessivamente l'aspetto dello stadio si \u00e8 ancora modificato e la capienza ulteriormente ridotta fino agli attuali 61 688 posti. Sono stati inseriti palchi e sotto le tribune hanno trovato posto il museo del club, piscine, palestre, pub ed altri esercizi commerciali. C'\u00e8 anche il \"River Plate Institute\", una scuola per i giovani calciatori del River e per i soci del club di ogni et\u00e0, dall'asilo alle scuole superiori, collocata sotto le tribune, con vista diretta sul terreno di gioco.\nCampionato mondiale di calcio 1978.\nDurante il campionato mondiale di calcio 1978 si sono svolte al Monumental le seguenti partite;\nConcerti.\nQuesto stadio generalmente ospita i concerti di cantanti o un gruppi musicali di calibro internazionale quando questi si esibiscono a Buenos Aires, essendo lo stadio pi\u00f9 grande della citt\u00e0 e di tutta l'Argentina.\nNello stadio si tenne il concerto di beneficenza di Amnesty International Human Rights Now! il 15 ottobre 1988. Si esibirono sul palco Sting, Peter Gabriel, Bruce Springsteen &amp; The E Street Band, Tracy Chapman, Youssou N'Dour, Le\u00f3n Gieco e Charly Garc\u00eda.\nIl \"Sound+Vision Tour\" di David Bowie port\u00f2 l'artista ad esibirsi nello stadio il 29 settembre 1990. Con un solo concerto fu in grado di vendere 81 900 biglietti.\nIl 16 e 17 luglio 1993 i Guns N' Roses tennero qui i due concerti conclusivi del loro \"Use Your Illusion Tour\"; fu anche l'ultima loro esibizione con tutta la formazione originale.\nDurante il suo \"Dangerous World Tour\", Michael Jackson si esib\u00ec in tre concerti al Monumental l'8, il 10 e il 12 ottobre 1993, stabilendo il record assoluto di presenze nello stadio, con oltre 105 000 spettatori a sera.\nI Ramones tennero qui il loro ultimo concerto in Sudamerica, il 16 marzo 1996.\nI Red Hot Chili Peppers vi tennero due concerti, uno nel 2001 e l'altro nel 2011.\nNel 1998 gli U2 portarono in Sudamerica il loro \"Popmart Tour\" e interpretarono sul palco del Monumental la canzone \"Mothers of the Disappeared\" con le madri di Plaza de Mayo, le madri di coloro che erano spariti sotto i regimi dittatoriali in Argentina. La band irlandese visit\u00f2 Buenos Aires ancora durante il \"Vertigo Tour\" del 2006, per filmare quello che sarebbe diventato \"U23D\", il primo film digitale in 3D.\nI Soda Stereo, una celebre rock band argentina, detengono il record di maggior numero di concerti tenuti nello stadio. La band si esib\u00ec in sei concerti che fecero registrare il tutto esaurito nel 2007, in occasione del loro \"Me Veras Volver Reunion Tour\".\nMadonna tenne due show andati \"sold out\" nell'ottobre 1993 e altri quattro nel dicembre 2008 durante il suo \"Sticky &amp; Sweet Tour\"; durante due di questi concerti fu girato il DVD ufficiale del tour. La cantante detiene il record di vendite di biglietti pi\u00f9 veloci allo stadio per il suo primo show, con oltre 263 000 biglietti venduti in tre ore.\nIl 15 e 16 maggio 2007 il cast di High School Musical si esib\u00ec nello stadio.\nIl 3 maggio 2009 gli Oasis, nota band britannica, si esibirono al Monumental in uno dei concerti pi\u00f9 grandi della loro carriera. Noel Gallagher interpret\u00f2 per l'occasione una celebre versione acustica di \"Don't Look Back in Anger\".\nDopo i due concerti del 18 e 19 ottobre 1996, gli AC/DC vi tennero tre concerti con il tutto esaurito nel dicembre 2009 durante il loro \"Black Ice World Tour\". I concerti furono filmati e pubblicati in DVD e Blu-ray con il titolo \"Live at River Plate\".\nI Bon Jovi si sono esibiti in questo stadio numerose volte, tra cui nel 2010 in occasione del loro \"The Circle Tour\".\nNel maggio 2011 Miley Cyrus port\u00f2 il suo \"Gypsy Heart Tour\" a Buenos Aires, registrando il tutto esaurito in una settimana.\nNel 2011 Roger Waters ha portato per nove serate consecutive al Monumental il suo spettacolo \"The Wall\", stabilendo cos\u00ec un record di presenze.\nLady Gaga si \u00e8 esibita qui il 16 novembre 2012 nell'ambito del \"Born This Way Ball\".\nMadonna ha tenuto altri due concerti nello stadio il 13 e 15 dicembre 2012 in occasione del suo \"MDNA Tour\".\nGli Iron Maiden si sono esibiti nello stadio il 27 settembre, unica data argentina del \"Maiden England Tour\" del 2013."}
{"id": "655097", "revid": "79109", "url": "https://it.wikipedia.org/wiki?curid=655097", "title": "Angolo explementare", "text": ""}
{"id": "655098", "revid": "1305772", "url": "https://it.wikipedia.org/wiki?curid=655098", "title": "Estadio Monumental", "text": "Con il nome di Estadio Monumental sono noti diversi stadi:"}
{"id": "655099", "revid": "1005847", "url": "https://it.wikipedia.org/wiki?curid=655099", "title": "Palma Bucarelli", "text": "Il suo nome \u00e8 legato alla Galleria Nazionale d'Arte Moderna di Roma, museo del quale fu storica direttrice e sovrintendente dal 1942 al 1975. Fu una strenua promotrice dell'astrattismo e dell'informale e con questo indirizzo diresse la Galleria Nazionale d'Arte Moderna.\nBiografia.\nDopo aver frequentato il liceo classico E. Q. Visconti di Roma si laure\u00f2 in lettere all'Universit\u00e0 degli studi di Roma \"La Sapienza\", dove fu allieva di Adolfo Venturi e di Pietro Toesca. Ebbe come compagno di studi Giulio Carlo Argan e insieme a lui super\u00f2 nel 1933 il concorso indetto dal Ministero dell'educazione nazionale per ispettore alle Antichit\u00e0 e alle Belle Arti.\nEntr\u00f2 dunque nell'amministrazione dello Stato a 23 anni e fu assegnata alla Galleria Borghese. Dopo un breve trasferimento a Napoli, dove frequent\u00f2 il salotto di Benedetto Croce, grazie all'interessamento di Paolo Monelli che intercedette in suo favore presso Giuseppe Bottai, ministro dell'educazione nazionale, nel 1937 torn\u00f2 nella capitale. Legata sentimentalmente a Paolo Monelli, lo sposer\u00e0 nel 1963.\nNel luglio del 1941 assunse la direzione della Galleria Nazionale d'Arte Moderna. Nel corso della guerra lavor\u00f2 al salvataggio delle opere d'arte, dividendole tra i nascondigli di Castel Sant'Angelo di Roma e il Palazzo Farnese di Caprarola.\nNel 1968 Palma Bucarelli venne in contatto con un Gruppo d'Avanguardia chiamato Gruppo Laboratorio 70 con sede a Roma in Via Brunetti 48, formato da De Dominicis, Matteucci, Notargiacomo e Grottesi. Questo gruppo a Roma era visto come rivoluzionario nel campo dell'Arte. Dalle mostre di ambiente in galleria, questi artisti decidevano di portare l'arte e i gesti d'arte per la prima volta in piazza e nelle strade, le Pillole Pincus a San Pietro e la Ghigliottina in Piazza del Popolo, simboleggiano un taglio netto con la pittura realista ormai manierista. Nel 1968 la Bucarelli invita il Gruppo di Via Brunetti nella Galleria Nazionale d'Arte Moderna, creando disappunto e scontentezza con i pittori e la critica tradizionale.\nNel 1959 organizz\u00f2 una mostra delle opere di Alberto Burri che provoc\u00f2 un'interrogazione parlamentare, essendo ritenuto Burri troppo estraneo all'arte tradizionale.\nIn pi\u00f9 di trent'anni di attivit\u00e0 come direttrice, si dedic\u00f2 all'arricchimento e alla sistemazione, con criteri museografici moderni, della Galleria Nazionale d'Arte Moderna. La Galleria perse cos\u00ec il suo aspetto di contenitore di opere d'arte, diventando un punto di incontro e di informazione utile non solo \"agli addetti alla critica d'arte\", ma anche agli artisti e al pubblico. Per quest'ultimo fu istituito un innovativo servizio di \"attivit\u00e0 didattica\", cio\u00e8 un programma di manifestazioni che comprendevano conferenze e proiezioni annuali, mostre temporanee, mostre didattiche con riproduzioni dei pi\u00f9 grandi artisti del panorama internazionale e opere, a rotazione, della collezione della Galleria.\nHa donato alla GNAM i suoi dipinti e il suo elegante guardaroba, collocato nel Museo Boncompagni Ludovisi per le arti decorative di Roma.\nPalma Bucarelli \u00e8 morta a Roma nel 1998, all'et\u00e0 di ottantotto anni. Il Comune di Roma ha dato il suo nome a una via in prossimit\u00e0 della Galleria Nazionale d'Arte Moderna, fra Viale delle Belle Arti e Viale Antonio Gramsci."}
{"id": "655100", "revid": "2016868", "url": "https://it.wikipedia.org/wiki?curid=655100", "title": "Joss Stone", "text": "Interprete di brani di grande successo come \"Tell Me What We're Gonna Do Now\", nel corso della sua carriera ha pubblicato 11 album e vinto 2 Brit Award e 1 Grammy Award. Ha venduto circa 15 milioni di dischi a livello globale.\nBiografia.\nPrimi anni.\nJoss Stone \u00e8 nata a Dover l'11 aprile 1987, terza di quattro figli. Il padre era un uomo d'affari che si occupava essenzialmente dell'esportazione di frutta e noccioline; la madre ricopriva il ruolo di ragioniera nella stessa azienda del marito. Passa la sua adolescenza ad Ashill, un piccolo villaggio nei pressi di Cullompton.\nStone fa la sua prima apparizione in pubblico all'Uffculme Comprehensive School, la scuola che frequenta, con una cover della canzone \"Reet Petite\" di Jackie Wilson. Debutta sulle scene musicali a soli 16 anni, nonostante i timori che fosse troppo giovane e ancora immatura per affrontare il mondo dello spettacolo. \n\"The Soul Sessions\" (2003).\nNel 2003 Stone pubblica \"The Soul Sessions\", un album di cover di canzoni soul meno note, che ottiene un buon successo: vende in tutto il mondo 4 milioni di copie e suscita una discreta attenzione della critica, perch\u00e9 si distacca dagli altri album in commercio. In supporto all'album, gira in tour per tutto il mondo.\n\"Mind, Body &amp; Soul\" (2005).\nIl suo primo album di inediti \u00e8 \"Mind, Body &amp; Soul\". Vende circa 4 milioni e mezzo di copie e ottiene un buon successo anche negli USA, con 1 milione di copie e il disco di platino.\nStone conquista la \"nomination\" per 3 Grammy Awards, tra cui quella come Miglior Artista Emergente (Best New Artist): durante la cerimonia di premiazione esegue un omaggio a Janis Joplin con Melissa Etheridge. La loro interpretazione di \"Cry Baby/Piece of My Heart\" esce come singolo e diventa la sua prima canzone a entrare nella Top 40 statunitense.\nSempre nel 2005 Stone partecipa a diversi \"show\" della televisione statunitense, tra cui \"The Oprah Winfrey Show\" intervistata da Oprah Winfrey, e colleziona presenze su molte riviste, da \"Rolling Stone\" a \"Vanity Fair\", oltre alla copertina di \"Elle\".\nIn luglio si esibisce al concerto \"Live 8\" a Londra. Appare sul palco con James Brown, The Rolling Stones, Elton John, Patti Labelle, Mavis Staples, Donna Summer e Smokey Robinson. \u00c8 protagonista di due delle maggiori campagne pubblicitarie di \"Gap.\"\nNel febbraio 2006, si unisce a Stevie Wonder, John Legend e India.Arie per lo \"show\" pre-partita del Super Bowl XL, mentre nella serata dei Grammy Awards appare con Legend e Van Hunt cantando un \"medley\" di successi della star del soul Sly Stone. La loro cover di \"Family Affair\", che appare nell'album di tributo agli Sly Stone Family Different Strokes By Different Folks, vince un Grammy Award nel 2007 come Migliore R&amp;B Performance di duo o gruppo.\nIn novembre Stone conquista la platea dell\"'Uk Music Hall of Fame Awards\" con la sua interpretazione di \"Son of a Preacher Man\" di Dusty Springfield.\n\"Introducing Joss Stone\" (2007).\nNel 2007 la Virgin Records pubblica il suo terzo album, \"Introducing Joss Stone: \u00ab\"Questo \u00e8 il primo album che ho fatto che mi rappresenti totalmente. Ecco perch\u00e9 l'ho chiamato \"Introducing Joss Stone\". Queste sono le mie parole, e questo \u00e8 ci\u00f2 che sono come artista\u00bb.\n\"Colour Me Free!\" (2009).\nPrevisto in uscita a luglio, \"Colour Me Free!\" \u00e8 oggetto di una battaglia legale, che Stone ingaggia senza successo con la EMI, la sua casa discografica, per pubblicare l'album come indipendente.\nIl lancio avviene il 20 ottobre 2009. Composto da 12 tracce, \u00e8 anticipato dal singolo \"Free Me\", allusivo della battaglia legale, in rotazione da fine settembre. L'album debutta alla posizione numero 10 in USA, vendendo 27.000 copie nella prima settimana e raggiunge la posizione numero 75 in Gran Bretagna, suo paese natale.\n\"LP1\" (2011).\n\"LP1\", quinto album in studio e primo da etichetta indipendente, annunciato in uscita il 26 luglio 2011, debutta in Italia alla posizione numero 80, negli Stati Uniti alla numero 9 e nel suo paese natale alla numero 36 della UK top 40.\nSuperHeavy (2011).\nSuperHeavy \u00e8 il supergruppo di cui fa parte l'artista britannica, unitamente al leader dei Rolling Stones Mick Jagger, all'ex Eurythmics Dave Stewart, al compositore di colonne sonore indiano A. R. Rahman e a Damian Marley, figlio di Bob Marley. Nell'agosto del 2011 \u00e8 pubblicato su YouTube il video del loro primo singolo \"Miracle Worker\", che fa parte degli inediti registrati dalla band nel giro di tre settimane a Los Angeles, coordinata in studio da Stewart.\nIl 14 giugno 2011, la polizia inglese arresta due uomini a Cullompton (Mid Devon, Inghilterra), nei pressi della casa della cantante. I due malviventi sono processati dal Tribunale Exeter per cospirazione nel volerla derubare, uccidere e cagionarle gravi lesioni personali: dalle indagini sembra che volessero decapitarla.\n\"The Soul Sessions Vol. 2\" (2012).\nDopo la tourn\u00e9e mondiale per la promozione dell'album \"LP1\", a fine primavera del 2012 Joss Stone annuncia tramite Facebook l'uscita il 31 luglio 2012 del suo sesto album in studio da solista, \"The Soul Sessions Vol. 2\". L'album \u00e8 il secondo volume di \"The Soul Sessions\" \"d\"el 2003, pubblicato dalla stessa etichetta, la \"S-Curve Records\", e dall'etichetta indipendente della cantante, la \"Stone'd Records\". La copertina del disco \u00e8 resa disponibile l'8 giugno 2012.\n\"Water for Your Soul, Project Mama Earth\" (2015 - 2019).\nNel giugno 2015 pubblica il singolo \"The Answer\", che anticipa l'uscita del suo settimo disco in studio. Il 31 luglio seguente esce \"Water for Your Soul\", album reggae/R&amp;B pubblicato dalla S-Curve Records e dall'etichetta personale dell'artista Stone'd Records. Il disco vede la partecipazione di Damian Marley sia come artista nel brano \"Wake Up\" che come coproduttore.\nNel 2017 Joss Stone prende parte al supergruppo Project Mama Earth insieme a Nitin Sawhney, Jonathan Shorten, Jonathan Joseph e \u00c9tienne M'Bapp\u00e9. Il gruppo pubblica un album omonimo, ispirato alla musica africana ed al concetto di Madre Natura. Nell'ottobre 2018 l'artista viene inserita nel cast della quinta stagione della serie TV \"Empire\".\nNel 2019 Joss Stone duetta con James Morrison nel brano \"My Love Goes On\" e parte per il \"Total World Tour,\" un tour che si pone come obiettivo quello di toccare ogni singola nazione del mondo, anche quelle meno fortunate e stabili: la Stone supera illegalmente i confini della Siria pur di esibirsi in tale nazione, come lei stessa ha successivamente rivelato. Oltre che in Siria, Stone si esibisce anche in altre nazioni generalmente escluse dalle tourn\u00e9e di cantanti occidentali come Corea Del Nord, Turkmenistan, Iran.\n\"Never Forget My Love\" (2020-presente).\nNell'aprile 2020 Joss Stone pubblica il singolo \"Lean On Me\". Fa seguito a ci\u00f2 un altro intitolato \"Walk With Me\", pubblicato nel dicembre 2020. Dopo aver pubblicato altri singoli nel corso del 2021, nel febbraio 2022 pubblica l'album \"Never Forget My Love\".\nFilantropia.\n\u00c8 stata testimonial della campagna PETA in favore del vegetarismo con un manifesto, in cui il suo volto appare accanto a quello di un gallo, con la scritta: \u00abI am Joss Stone and I am a vegetarian\u00bb.\nVita privata.\nIl 14 settembre 2020, Stone ha annunciato tramite Instagram di essere incinta del suo primo figlio con il fidanzato Cody.\nVideogiochi.\nJoss Stone ha doppiato il suo personaggio nel videogioco \"007 Blood Stone\", insieme a Daniel Craig, scrivendo e cantando la canzone intro tipica dei film."}
{"id": "655102", "revid": "125469161", "url": "https://it.wikipedia.org/wiki?curid=655102", "title": "Teresa Ciabatti", "text": "Biografia.\nDopo la laurea in \"Lettere moderne\" alla Sapienza di Roma, Ciabatti ha frequentato la scuola di scrittura di Alessandro Baricco a Torino, anche se l'esperienza presso la Holden dura solo due mesi.\nE' sposata e ha una figlia di nome Agata . Ha pubblicato il suo primo romanzo nel 2002, \"Adelmo, torna da me\" per Giulio Einaudi Editore, dal quale \u00e8 stato tratto il film \"L'estate del mio primo bacio\", di Carlo Virz\u00ec (2005).\nNel 2008 \u00e8 uscito il suo secondo romanzo, \"I giorni felici\" (Mondadori). La sua produzione letteraria consta di collaborazioni con varie riviste di argomento letterario, e diversi racconti ciascuno inserito in un'antologia.\nHa collaborato con le riviste \u00abDiario\u00bb e \u00abDonna\u00bb. \nHa pubblicato racconti anche su Nuovi Argomenti; il racconto \"I desideri di Rossella O'Hara\" esce nell'antologia \"Ragazze che dovreste conoscere\" (2004, Einaudi); \"Benvenuto nella casa delle bambole\" nell'antologia \"I giorni felici\" (2008, Mondadori); \"Il tuffo\" nell'antologia \"Drugs\" (2011, Guanda).\nNel 2017, con La pi\u00f9 amata, raggiunge il secondo posto al Premio Strega, nell'edizione vinta da Paolo Cognetti. \n\u00c8 anche autrice di sceneggiature cinematografiche. Vive a Roma .\nNel 2021, con Sembrava Bellezza, viene nominata al Premio Strega, senza raggiungere tuttavia la cinquina finale."}
{"id": "655103", "revid": "1494169", "url": "https://it.wikipedia.org/wiki?curid=655103", "title": "Elvezia", "text": ""}
{"id": "655104", "revid": "287204", "url": "https://it.wikipedia.org/wiki?curid=655104", "title": "Socket B", "text": "Il Socket B (chiamato anche Socket 1366) \u00e8 il socket che Intel ha introdotto per le CPU basate sulla architettura Nehalem (e pi\u00f9 precisamente con i core Bloomfield e Gainestown) a partire dalla fine del 2008 come evoluzione del precedente Socket 775 che era stato introdotto con i Pentium 4 Prescott e mantenuto poi anche per tutte le successive CPU destinate al settore desktop, quali i Pentium D, Pentium Extreme Edition, Core 2 Duo (Conroe e Wolfdale), Core 2 Quad e Core 2 Extreme, oltre ovviamente per le ultime incarnazioni del processore Celeron (in particolare Celeron D).\n\u00c8 da ricordare che il termine LGA sta per Land Grid Array e sta ad indicare che i pin di contatto non sono pi\u00f9 sul processore, ma direttamente sul socket, una caratteristica che Intel ha introdotto proprio con il Socket 775.\nCaratteristiche tecniche.\nIntel ha dovuto progettare un nuovo socket per far fronte all'incremento di dimensioni dei processori basati su architettura Nehalem, oltre che per rispondere ai nuovi requisiti energetici e nuove funzionalit\u00e0 previste dall'architettura. Sebbene si tratti ancora di un socket LGA, esso vede un cambiamento nel modo in cui il processore si collega alla motherboard: lo zoccolo del processore non \u00e8 pi\u00f9 saldato sulla scheda ma esegue i collegamenti tramite la pressione esercitata sul processore dalla staffa (\"bracket\") di fissaggio.\nNuovi socket per Nehalem: non solo Socket B.\nInizialmente era previsto che i socket per i processori dell'architettura Nehalem dovessero essere il Socket B e il Socket H, tuttavia, quest'ultimo \u00e8 stato sostituito dall'LGA 1160, non previsto inizialmente.\nLe prime notizie riguardo ai 2 socket originariamente annunciati, evidenziavano le differenze tra i due nella capacit\u00e0 da parte del Socket B (dotato di un maggiore numero di pin di contatto) di supportare i processori con controller di memoria integrato (presente nei processori AMD dal 2003 con i suoi Athlon 64) e il nuovo tipo di bus seriale, conosciuto con il nome di Intel QuickPath Interconnect (precedentemente conosciuto con il nome di Common Systems Interconnect), e che sar\u00e0 in sostanza l'alternativa Intel all'HyperTransport di AMD. \nTali caratteristiche, assenti nella versione economica Socket H, avevano fatto pensare il Socket B sarebbe stato abbinato esclusivamente a sistemi di fascia alta. Successivamente \u00e8 stata poi confermata questa intuizione, dato che il Socket B \u00e8 dedicato ad ospitare i futuri chip quad core Bloomfield e Gainestown che sono pensati rispettivamente per la fascia alta del mercato desktop e per i sistemi server biprocessore.\nIn ogni caso il Socket B non \u00e8 l'unico a supportare il controller di memoria integrato delle CPU Core i7, ma tale funzionalit\u00e0 sar\u00e0 estesa anche ad altri socket, originariamente non previsti, ma annunciati da Intel sempre a fine 2007; si tratta appunto del Socket 1160 e del Socket LS. Diversamente da quanto previsto inizialmente, sembra che tutte le future CPU Nehalem vedranno l'implementazione del controller di memoria e quindi \u00e8 molto probabile che il Socket H, originariamente previsto, abbia perso la propria ragione di vita, e i mancati riferimenti da parte di Intel negli ultimi annunci riguardo a questo socket non fanno che contribuire alla conferma dell'annullamento del progetto Socket H."}
{"id": "655105", "revid": "416175", "url": "https://it.wikipedia.org/wiki?curid=655105", "title": "Socket H", "text": "Il Socket H (chiamato anche LGA 715) \u00e8 il socket che Intel avrebbe dovuto introdurre per alcune CPU basate sulla futura architettura Nehalem a partire dalla fine del 2008 come evoluzione del precedente Socket 775 che era stato introdotto con i Pentium 4 Prescott e mantenuto poi anche per tutte le successive CPU destinate al settore desktop, quali i Pentium D, Pentium Extreme Edition, Core 2 Duo (Conroe e Wolfdale), Core 2 Quad e Core 2 Extreme, oltre ovviamente per le ultime incarnazioni del processore Celeron (in particolare Celeron D).\n\u00c8 da ricordare che il termine LGA sta per Land Grid Array e sta ad indicare che i pin di contatto non sono pi\u00f9 sul processore, ma direttamente sul socket, una caratteristica che Intel ha introdotto proprio con il Socket 775.\nNuovi socket per Nehalem, ma non Socket H?\nInizialmente era previsto che i socket per i processori dell'architettura Nehalem dovessero essere il Socket B e il Socket H, ma dalle ultime notizie di fine 2007, del Socket H, non si \u00e8 pi\u00f9 saputo nulla, e anzi al suo posto \u00e8 stato citato il nuovo LGA 1160, non previsto inizialmente.\nLe prime notizie riguardo ai 2 socket originariamente annunciati, evidenziavano le differenze tra i due nella capacit\u00e0 da parte del Socket B (dotato di un maggiore numero di pin di contatto) di supportare i processori con controller di memoria integrato (presente nei processori AMD dal 2003 con i suoi Athlon 64) e il nuovo tipo di bus seriale, conosciuto con il nome di Intel QuickPath Interconnect (precedentemente conosciuto con il nome di Common Systems Interconnect), e che sar\u00e0 in sostanza l'alternativa Intel all'HyperTransport di AMD. La soluzione Socket H, invece, era stata pensata per essere abbinata ad un tradizionale chipset con controller della memoria non integrato nel core del processore.\nTali caratteristiche, assenti nella versione economica Socket H, avevano fatto pensare il Socket B sarebbe stato abbinato esclusivamente a sistemi di fascia alta. Le ultime notizie di fine 2007 hanno poi confermato questa intuizione, dato che il Socket B sar\u00e0 dedicato ad ospitare i futuri chip quad core Bloomfield e Gainestown che sono pensati rispettivamente per la fascia alta del mercato desktop e per i sistemi server biprocessore.\nIn ogni caso Intel ha dichiarato che il Socket B non sar\u00e0 l'unico a supportare il controller di memoria delle future CPU, ma tale funzionalit\u00e0 sar\u00e0 estesa anche ad altri socket, originariamente non previsti, ma annunciati da Intel sempre a fine 2007; si tratta appunto del Socket 1160 e del Socket LS. Diversamente da quanto previsto inizialmente, sembra che tutte le future CPU Nehalem vedranno l'implementazione del controller di memoria e quindi \u00e8 molto probabile che il Socket H, originariamente previsto, abbia perso la propria ragione di vita, e i mancati riferimenti da parte di Intel negli ultimi annunci riguardo a questo socket non fanno che contribuire alla conferma dell'annullamento del progetto Socket H."}
{"id": "655106", "revid": "1543377", "url": "https://it.wikipedia.org/wiki?curid=655106", "title": "Sark", "text": "Sark (francese: \"Sercq\"; sarkese: \"S\u00e8r\") \u00e8 una piccola isola nel canale della Manica, e fa parte del baliato di Guernsey. Ha una popolazione pari a 610 abitanti nel 2008. Sull'isola non possono accedere le automobili: gli unici veicoli circolanti sono quelli trainati a cavallo, biciclette, trattori, automezzi alimentati a batterie o biciclette motorizzate per disabili o persone anziane. I turisti e le merci arrivano da Guernsey tramite il traghetto e sono trasportati a Sark utilizzando mezzi trainati da trattori. L'unica parrocchia, che funge anche da capoluogo, \u00e8 Saint-Anne. La chiesa anglicana \u00e8 dedicata a san Pietro e vi si trovano alcune tombe signorili. Le industrie principali dell'isola sono il turismo e la finanza. I francobolli sono emessi dal Regno Unito per Guernsey, unitamente alla coniazione delle monete.\nNel 2011, Sark \u00e8 stata designata come una comunit\u00e0 a \"Cielo Buio\" (Dark Sky Comunity, in quanto la visibilit\u00e0 del cielo notturno stellato \u00e8 preservata) dalla IDA e come la prima Isola a \"Cielo Buio\" al mondo.\nGeografia.\nSark \u00e8 composta da due parti principali, \"Little Sark\" e \"Greater Sark\", le quali sono collegate tra loro mediante uno stretto istmo chiamato \"La Coup\u00e9e\" che, pur essendo largo poco meno di tre metri, si erge sul livello del mare per pi\u00f9 di 90. Alcune ringhiere protettive sono state installate nel XX secolo; prima di allora, i bambini dovevano attraversare il canale gattonando per non rischiare di essere letteralmente sbalzati oltre il bordo.\nTuttora esiste una vera strada stretta che si snoda lungo l'istmo, costruita nel 1945 dai prigionieri di guerra tedeschi sotto la direzione del \"Corpo Britannico\" dei Royal Engineers.\nAnche l'isolotto di Brecqhou \u00e8 sotto la giurisdizione di Sark. Tuttavia \u00e8 propriet\u00e0 privata e l'accesso non \u00e8 consentito ai visitatori.\nOrdinamento politico.\nSark \u00e8 stato l'ultimo Stato feudale europeo fino al 2007.\nIl signore di Sark \u00e8 il capo del governo feudale dell'isola di Sark. Dal 2016, Christopher Beaumont \u00e8 il ventitreesimo signore. Molte leggi, in particolare quelle relative all'eredit\u00e0 e al potere del signore, sono lievemente cambiate da quando sono state promulgate dalla regina Elisabetta I d'Inghilterra nel 1565. Secondo queste norme, il \"seigneur\" \u00e8 l'unica persona sull'isola ad avere il diritto di tenere piccioni o cagne non sterilizzate. Inoltre ha il diritto di possesso su tutti beni riemersi dopo l'alta marea, anche se questo diritto viene fatto rispettare raramente.\nLa costituzione di Sark ha subito delle modifiche democratiche dalla morte di Sibyl Mary Hathaway, dama di Sark, nel 1974, dando maggiori poteri ai membri eletti della legislatura, i quali fanno parte del \"Chief Pleas\" (parlamento).\nA Sark, la parola \"tenutario\" viene usata, e spesso pronunciata, dandogli l'accezione francese di \"proprietario feudale\" piuttosto che nel comune senso inglese di \"affittuario\". Le tenute di Sark appartengono a 40 soggetti che rappresentano le partizioni delle altrettante famiglie che colonizzarono Sark. Come viene spiegato nel sito del governo di Sark: \"Non esistono libere propriet\u00e0, poich\u00e9 tutta la zona \u00e8 sotto il regime di feudo perpetuo dato dal Seigneur, ed i 40 proprietati (tenutari) nella quale \u00e8 divisa l'isola possono solo essere trasferiti seguendo la rigida legge dell'eredit\u00e0 o per compravendita\".\nIl sistema costituzionale \u00e8 cambiato nel dicembre 2008, quando si sono tenute le prime elezioni democratiche per l'elezione di un parlamento locale e la nomina di un governo. La \"rivoluzione\" \u00e8 conseguenza dell'intervento giuridico del Parlamento europeo, che ha dichiarato il sistema costituzionale locale come contrario ai diritti umani, e, a seguito di una serie di battaglie legali, ha imposto la democrazia parlamentare.\nIl passaggio alla democrazia non \u00e8 stato comunque spontaneo: il pluralismo non \u00e8 stato introdotto per volont\u00e0 della popolazione locale ma per influenza dei fratelli David e Frederick Barclay, due miliardari britannici fra i pi\u00f9 ricchi del Regno Unito, proprietari del Daily Telegraph, dell'hotel Ritz di Londra e dal 1993 dell'isoletta di Brecqhou. I due magnati si erano qui trasferiti da Londra per motivi economici, costruendovi un eclettico castello; Sark \u00e8 infatti un paradiso fiscale (i residenti pagano solo un tributo locale). Intuiti gli enormi vantaggi che avrebbero ottenuto controllando il potere politico dell'isola, hanno cominciato una battaglia legale per abbattere il sistema \"de facto\" feudale che consentiva solo a 40 membri ereditari di controllare Sark assieme al signore. Contemporaneamente hanno rilevato molte attivit\u00e0 economiche nell'isola e intrapreso una campagna di beneficenza per conquistare le simpatie dei residenti in vista di possibili elezioni future. Caduto il sistema feudale nel 2008, alle prime elezioni democratiche, si sono presentati due schieramenti: i 40 ex membri ereditari del Chief Pleas, appoggiati dal signore e intenzionati a non portare troppe novit\u00e0 nell'isola malgrado i cambiamenti politici e uomini finanziati invece dai Barclay pronti a riammodernare l'isola e soprattutto le sue leggi fiscali. Le prime elezioni del 10 dicembre 2008 (che hanno visto la partecipazione del 98% degli elettori) sono state vinte dal gruppo degli ex 40 membri ereditari che ha conquistato 26 dei 28 seggi senza quindi un cambiamento delle persone al potere nonostante la fine del sistema feudale.\nA questo punto sono arrivati i problemi: i Barclay, gettata la maschera di \"paladini della democrazia\" hanno deciso di compiere ritorsioni contro l'economia dell'isola per l'esito delle elezioni e hanno chiuso tutte le attivit\u00e0 che avevano precedentemente acquisito lasciando senza lavoro quasi il 30% della popolazione. Poco prima di Natale, tuttavia, hanno fatto dei passi indietro riaprendo le loro aziende. Oggi, come \u00e8 intuibile, non sono assolutamente ben visti a Sark: sia la posizione del signore che dei membri ereditari \u00e8 molto pi\u00f9 salda di prima e anche dal punto di vista politico sembra essere ritornata la calma.\nL'isola era originariamente divisa in quaranta feudi conosciuti come \"tenements\" (it: possedimenti) e al proprietario spettava il diritto di avere un seggio nel \"Chief Pleas\" di Sark. Nel corso degli anni il territorio \u00e8 stato ripartito ulteriormente in piccoli appezzamenti, ma di solito senza l'obbligo del servizio militare da parte dei titolari (\"la Fregond\u00e9e\" \u00e8 un'eccezione) e di conseguenza privi di funzioni politiche o giudiziarie. Queste terre vengono spesso ma erroneamente indicate come \"freeholds\" (propriet\u00e0 fondiarie) per distinguerle dai vecchi \"tenemenents\".\nCi\u00f2 che \u00e8 mutato in tempi recenti \u00e8 la composizione del \"Chief Pleas\". Oggi \u00e8 composto da 40 rappresentanti pi\u00f9 12 deputati del popolo (eletti a suffragio universale per un mandato di tre anni). Dall'8 marzo 2006 \u00e8 iniziata per il Chief Pleas una nuova legislatura composta da 14 proprietari terrieri eletti e 14 residenti. Non tutti si sono dichiarati favorevoli alle modifiche: Alcuni volevano mantenere completamente il feudalesimo, mentre la maggior parte degli abitanti ha optato per una legislatura totalmente eletta in due sondaggi di opinione. Prendendo atto del risultato del secondo sondaggio, il nuovo Chief Pleas \u00e8 stato approvato e prevede 14 deputati eletti.\nLe motivazioni che hanno spinto a un cambio della forma di governo, incluso il limite inerente al numero dei deputati eleggibili, pu\u00f2 essere ricercato nella volont\u00e0 di adeguarsi agli standard dell'Unione europea in materia di diritti umani e rappresentanza politica.\nIl signore e il \"seneschal\", che presiede il Chief Pleas, sono gli unici membri di diritto, mentre il \"pr\u00e9v\u00f4t\" (capo della polizia), il \"greffier\" (capo della Chiesa), e il tesoriere (corrispondente a un ministro dell'Economia) prendono parte al consiglio come ascoltatori, senza diritto di voto; Il tesoriere pu\u00f2, tuttavia, formulare richieste o suggerimenti al Chief Pleas in materia tributaria e di investimenti.\nIl seneschal (capo della magistratura), il prev\u00f4t, il greffier e il tesoriere sono nominati dal signore di Sark, gli altri funzionari vengono scelti per elezione dallo Chief Pleas.\nLa \"Seigneurie\".\nLa \"Seigneurie\" \u00e8 la residenza ufficiale del signore di Sark. \nOriginariamente era situata nella \"Manoir\" edificata dal primo signore di Sark, Hellier de Carteret, nel 1565 e solo successivamente fu trasferita dai signori della famiglia Le Pelley nell'attuale palazzo, costruito nel 1700 sulle rovine dell'antico monastero di Saint Magloire; nell'attuale giardino della Seigneurie ci sono ancora, infatti, alcune pietre che, secondo la tradizione, costituivano la cella dell'abate del cenobio. In particolar modo fu Susanne le Pelley a trasferirvi la Seigneurie che in precedenza era semplicemente la sua casa nativa.\nDopo essere diventata la nuova residenza ufficiale del signore, la struttura sub\u00ec molti ampliamenti e modifiche e in particolare fu William Frederick Collings ad apportare le principali rettifiche. Egli fece erigere l'alta torre in stile vittoriano al posto di quella preesistente divenuta troppo bassa per via degli alti alberi e che serviva per comunicare con il Guernsey in caso di emergenza (Sark infatti non aveva un medico residente); acquist\u00f2 inoltre una porzione di terreno attorno alla Seigneurie per allargarne i giardini.\nI giardini della Seigneurie costituiscono una delle maggiori attrattive dell'isola essendo considerati tra i pi\u00f9 belli e ricchi di storia di tutta l'Inghilterra. La regina Vittoria, di passaggio presso Sark, ordin\u00f2 al capitano di fermare la nave per poter ammirare il parco.\nIn particolare al loro interno vi si pu\u00f2 ammirare, oltre ad un'ampia variet\u00e0 di piante e fiori, una piccola cappella medievale ristrutturata nel 1853 in stile neogotico, una vecchia e rara macina in pietra appartenuta al primo signore Hellier de Carteret risalente al 1571, un antico cannone dono della regina Elisabetta I in persona recante la scritta \"Don de sa Majest\u00e9 la Royne Elizabeth au Seigneur de Sercq A.D. 1572\" (dono di sua maest\u00e0 la regina Elisabetta al signore di Sark A.D. 1572), la \"Colombier\" piccola torre in stile vittoriano dove il signore (l'unico nell'isola a poterlo fare) tiene i propri colombi ed infine l'originale torrione, risalente al periodo delle guerre napoleoniche, usato per comunicare con le isole vicine e poi caduto in disuso per l'eccessiva altezza degli alberi circostanti. \nFino alla sua morte nel 2016 gli splendidi giardini sono stati curati dall'allora signore di Sark in persona, John Michael Beaumont, e dalla moglie Diana La Trobe-Bateman.\nStoria.\nNel XIII secolo, Sark fu utilizzata come base operativa dal pirata francese Eustachio il Monaco, nel periodo durante il quale era al soldo del re Giovanni d'Inghilterra.\nSebbene scelta come dimora da monaci durante il periodo medievale, Sark risultava disabitata nel XVI secolo e utilizzata come rifugio dai pirati della Manica. Hellier de Carteret, signore della parrocchia di Saint Ouen (Jersey), ricevette dalla regina d'Inghilterra Elisabetta I, nel 1563, l'autorizzazione a colonizzare Sark con 40 famiglie provenienti da St. Ouen, a patto che s'impegnasse a tenere l'isola libera dai fuorilegge.\nSark rimase sotto il controllo dei Carteret fino al 1720, quando John Carteret la vendette insieme al titolo di \"seigneur\" a John Johnson, il quale a sua volta l'alien\u00f2 a James Milner. Questi nel 1730 cedette l'isola a Susanne le Pelley che la trasmise per via ereditaria a suo figlio e cos\u00ec via per sette generazioni fino a quando Pierre Carey le Pelley, per pagare dei debiti contratti per la costruzione di una miniera (infruttuosa e per giunta crollata) dovette darla in propriet\u00e0 a Marie Collings. Discendente da una ricca famiglia che aveva fatto la fortuna con l'attivit\u00e0 corsara (da non confondere con la pirateria), Marie Collings non vide mai Sark (mor\u00ec appena un anno dopo aver ottenuto il titolo) tuttavia la lasci\u00f2 ai suoi eredi fino ai giorni nostri. L'attuale seigneur John Michael Beaumont \u00e8 infatti il nipote di Sibyl Mary Hathaway, figlia di William Frederick Collings.\nUn tentativo fatto dai nuovi insediati di dotarsi di una costituzione e di creare un baliato, come in Jersey, fu sedato dalle autorit\u00e0 di Guernsey che soppressero ogni tentativo di separazione da parte di Sark.\nDurante la seconda guerra mondiale, l'isola fu occupata dai tedeschi dal 1940 al 1945, cos\u00ec come le altre isole del Canale, e fu obiettivo dell'Operazione Basalt.\nLo scrittore \"fantasy\" e novellista britannico Mervyn Peake, noto per la sua trilogia \"Gormenghast\", nel 1946 si trasfer\u00ec a Sark con la sua famiglia. Continu\u00f2 a scrivere mentre sua moglie Maeve dipingeva. La seconda parte della serie fu pubblicata nel 1950, e la famiglia torn\u00f2 in Inghilterra, dove cominci\u00f2 a lavorare sulla novella \"Mr Pye\", ambientata a Sark e pubblicata nel 1953.\nNel 1991, il fisico nucleare francese Andr\u00e9 Gardes, disoccupato, tent\u00f2 una solitaria invasione di Sark, utilizzando un'arma semi-automatica. Sbarcato assieme a dei turisti annunci\u00f2 pubblicamente, affiggendo un avviso nella chiesa, che se entro mezzogiorno del giorno successivo non gli avessero consegnato l'isola se la sarebbe presa con la forza. Il giorno seguente vedendo che le sue richieste non venivano esaudite si rec\u00f2 a piedi verso la Seigneurie. Lo sceriffo locale, appreso che le sue intenzioni erano serie, lo raggiunse a bordo di un trattore e tagliandogli la strada gli chiese se fosse veramente intenzionato ad assediare la Seigneurie. Quando questi per mostrare i suoi propositi sfil\u00f2 il caricatore dalla rivoltella (rimanendo cos\u00ec disarmato) fu immediatamente arrestato. Condotto nella piccola prigione dell'isola fu condannato e in seguito trasferito nel carcere di Guernsey.\nIl 10 dicembre 2008 si sono svolte le prime elezioni democratiche che, tuttavia, come gi\u00e0 detto, hanno favorito il partito che appoggiava il seigneur. Una maggioranza schiacciante, pari al 93% dei voti, ha dato al partito dell'ex signore feudale 28 seggi su 30. Alla fine, non \u00e8 cambiato molto, ma l'ultimo bastione europeo del feudalesimo \u00e8 crollato.\nDal 22 aprile 2020 \u00e8 legale il matrimonio tra due persone dello stesso sesso.\nSignore di Sark.\nIl \"signore di Sark\" o \"Seigneur\" \u00e8 il capo di Stato dell'isola di Sark. Il termine usato in lingua originale \u00e8 il francese \"seigneur of Sark\" e non l'inglese \"lord of Sark\". Nel corso dei secoli ci sono stati casi in cui il signore era di sesso femminile e in questi casi ha assunto il nome di \"dama di Sark\" (\"dame of Sark\").\nPoteri.\nI residenti di Sark nel 2006 hanno votato per abolire il vecchio sistema feudale ed introdurre un sistema con rappresentanza parlamentare, ed il cambiamento di sistema fu approvato il 9 aprile 2008. Questo ha diminuito considerevolmente il potere del signore di Sark.\nAttualmente il signore di Sark ha il diritto di veto, il potere di nominare gran parte delle cariche ufficiali dell'isola e conserva vari e curiosi privilegi feudali come essere l'unico isolano a poter tenere piccioni, cani di sesso femminile e ad avere la prelazione su tutti i relitti che emergono e arrivano fino alle coste. La maggior parte di questi benefici oggi sembra insensata ma in passato aveva una grande utilit\u00e0. Per esempio i piccioni erano considerati pericolosi perch\u00e9 mangiavano il frumento e i semi usati per l'agricoltura, mentre i cani di sesso femminile erano banditi perch\u00e9 si voleva evitare la formazione di pericolosi branchi di randagi. A queste limitazioni faceva eccezione solo il signore. L'attuale signore utilizza solo alcune delle sue prerogative; ad esempio possiede diversi colombi ma nessun cane.\nIl rango del signore \u00e8 ereditario ma necessita dell'approvazione del sovrano del Regno Unito essendo l'isola una dipendenza della Corona britannica. Con il permesso della regina Elisabetta II la dignit\u00e0 signorile pu\u00f2 anche essere ceduta o addirittura venduta.\nSignori e dame di Sark (dal 1563).\n\"Dominio tedesco\" (subordinato al comandante tedesco del Guernsey)\n\"Governatori al posto di Philippe de Carteret III\"\nIl quarto signore di Sark Philippe de Carteret III fu a lungo impegnato nella guerra civile inglese e al suo posto Sark fu governata da alcuni governatori.\nSiniscalco.\nIl siniscalco \u00e8 la seconda pi\u00f9 alta autorit\u00e0 di Sark. Egli svolge le funzioni di presidente del Chief Pleas (il locale parlamento) e quella di giudice dell'isola. Viene nominato direttamente dal signore, come previsto anticamente dal sistema feudale. Nell'ottobre del 2010, tuttavia, le sue funzioni sono state modificate dal Chief Pleas, che ha recepito una sentenza della Corte inglese d'appello secondo cui era inopportuno l'accentramento in un'unica persona della carica di presidente del potere legislativo e di rappresentante del potere giudiziario; per questo si \u00e8 deciso di dividere le funzioni. L'attuale siniscalco, una volta nominato, deve decidere se esercitare la carica di giudice o di presidente del Chief Pleas; l'incarico che non sceglie viene demandato ad un altro soggetto ad essa delegato.\nLista dei Siniscalchi di Sark:\nClameur de haro.\nIl Clameur de haro \u00e8 un'antichissima tradizione di Sark, risalente al periodo normanno. Originariamente il Clameur de Haro era utilizzato come strumento di difesa contro delle azioni o dei torti; chi subiva un qualunque torto infatti, gridando \"Clameur de Haro\" bloccava ogni azione nei suoi confronti e costringeva chi si trovava nei dintorni ad aiutarlo. L'eventuale torto doveva poi essere presentato al seigneur o al senshal (carica che indica il giudice dell'isola) i quali decidevano il da farsi. Oggi il Clameur de Haro \u00e8 ancora in vigore ed ha il potere di bloccare ogni azione legale e non, contro chi lo invoca. L'ultima volta \u00e8 stato utilizzato da un cittadino di Sark negli anni settanta per bloccare la costruzione di un muro di cinta nei suoi terreni.\nSarkese.\nLa lingua sarkese (\"Serquiais\", a volte detta anche \"francese di Sark\"), \u00e8 un dialetto della lingua normanna tuttora parlato dagli anziani che abitano l'isola. A causa del largo influsso dei britannici che si sono trasferiti su Sark, la lingua sta scomparendo."}
{"id": "655109", "revid": "984", "url": "https://it.wikipedia.org/wiki?curid=655109", "title": "La difesa di Luzin (Nabokov)", "text": ""}
{"id": "655112", "revid": "819238", "url": "https://it.wikipedia.org/wiki?curid=655112", "title": "Rettangolo di Berna", "text": "La locuzione Rettangolo di Berna \u00e8 una definizione tecnica diffusa in ambito ferroviario.\nSta a indicare una condizione di sicurezza necessaria alla salvaguardia del personale di manovra, che prevede l'assenza di parti rigide in uno spazio delimitato all'estremit\u00e0 della carrozza o del carro merci, presso l'intercomunicante.\nQuando due carri sono accoppiati tra loro in condizione operativa, con gli organi di aggancio in trazione, tra i due respingenti e l'accoppiamento stesso deve sempre trovarsi un volume cubico privo di intralci, dove il personale che opera sui ganci pu\u00f2 trovare rifugio e spazio per svolgere le operazioni tecniche necessarie all'unione dei due mezzi.\nQuesto spazio \u00e8 definito univocamente dalla normativa internazionale con la scheda (\"fiche\") UIC numero 521, e ha forma di un parallelepipedo.\nQuesto volume deve avere il lato pi\u00f9 lungo di almeno 400 mm (la direzione tra un respingente e il gancio di accoppiamento); la profondit\u00e0 minima prescritta \u00e8 di 300\u00a0mm, mentre deve essere alto almeno 2 metri.\nIl Rettangolo di Berna, che deve sempre essere considerato durante la progettazione dei veicoli ferroviari, ad esempio serve per garantire che durante il movimento di un carro per l'aggancio ad un treno non vi sia una parte meccanica sporgente che vada ad invadere lo spazio dove il personale di manovra deve sostare per bloccare il gancio, rischiando di ferire la persona.\nIn genere in Europa il rispetto del Rettangolo di Berna \u00e8 una condizione essenziale per la sicurezza degli operatori ferroviari, e pu\u00f2 essere derogato parzialmente solo in casi eccezionali e solo se l'accoppiamento tra veicoli \u00e8 realizzabile in modo interamente automatico.\nI convogli domestici inglesi non sono tenuti al rispetto del Rettangolo, anche se oggi con l'estensione dell'interoperabilit\u00e0 si tende sempre pi\u00f9 a richiedere anche questa caratteristica, seppur non obbligatoria. Anche per particolari carri merci che necessitano respingenti maggiorati l'autorit\u00e0 ferroviaria pu\u00f2 concedere una deroga."}
{"id": "655121", "revid": "7336", "url": "https://it.wikipedia.org/wiki?curid=655121", "title": "Fermentazione alcoolica", "text": ""}
{"id": "655123", "revid": "1632387", "url": "https://it.wikipedia.org/wiki?curid=655123", "title": "Glory to the Brave", "text": "Glory to the Brave \u00e8 il primo album della band heavy metal svedese HammerFall."}
{"id": "655124", "revid": "92723", "url": "https://it.wikipedia.org/wiki?curid=655124", "title": "Primo mondo", "text": "I termini soggettivi primo mondo, secondo mondo e terzo mondo sono utilizzati per dividere le nazioni della Terra in tre grandi categorie; i tre termini non sono stati coniati nello stesso periodo, hanno assunto un'iniziale valenza geopolitica e solo successivamente una valenza economica.\nDescrizione.\nDopo la seconda guerra mondiale, la NATO e il Patto di Varsavia erano i due maggiori blocchi contrapposti, designati spesso come blocco occidentale e blocco orientale, anche se i due \"mondi\" non erano numerati. Un gran numero di paesi non apparteneva a nessuna di queste due categorie, pertanto negli anni cinquanta questi stati furono chiamati terzo mondo.\nLe nazioni dell'Europa occidentale e dell'America settentrionale iniziarono ad essere chiamati \"primo mondo\": il primo mondo includeva anche altri paesi capitalisti industrializzati, come il Giappone e alcune ex-colonie britanniche, in particolare l'Australia e la Nuova Zelanda.\nC'era per\u00f2 un certo numero di paesi che non rientravano in questa definizione netta, come la Svizzera, la Svezia e l'Irlanda, che scelsero la neutralit\u00e0; la Finlandia era sotto l'orbita di influenza dell'URSS, ma non era un paese comunista e nemmeno facente parte del Patto di Varsavia anche se osservatore del Comecon; l'Austria era sotto l'occupazione quadripartita di USA, URSS, Francia e Regno Unito, ma quando divent\u00f2 pienamente autonoma nel 1955 opt\u00f2 anch'essa per la neutralit\u00e0; la Turchia, entrata nella NATO nel 1952, non era interamente nell'Europa occidentale, e neanche fortemente industrializzata; la Spagna non si un\u00ec alla NATO fino al 1982, verso la fine della Guerra Fredda e dopo la morte del dittatore Francisco Franco; la Jugoslavia, una nazione comunista dell'Europa orientale, fu uno dei paesi fondatori del Movimento dei paesi non allineati; l'Albania, che non supportava pi\u00f9 l'operato dell'Unione Sovietica dopo la crisi sino-sovietica, entr\u00f2 nella sfera cinese.\n che nel 2000 avevano un PIL pro capite maggior di $15.000, come deciso dalla Banca Mondiale. Questo gruppo includerebbe il Canada e gli Stati Uniti d'America nel Nord America, il Giappone, la Repubblica di Cina (Taiwan), Hong Kong, la Corea del Sud e Singapore e la Malaysia in Asia; Israele nel Medio Oriente; Cipro, l'Islanda, la Norvegia, la Svizzera e i 15 paesi dell'Unione europea (al 2000) in Europa; l'Australia e la Nuova Zelanda in Oceania. Il Fondo Monetario Internazionale denota questi stati anche come \"Economie avanzate\". In aggiunta a questi, secondo la CIA, questo gruppo di paesi dovrebbe includere anche le Bermude, le Isole F\u00e6r \u00d8er e i microstati europei (Citt\u00e0 del Vaticano, San Marino, Principato di Monaco e Liechtenstein).\nNegli anni pi\u00f9 recenti, quando molti paesi in via di sviluppo si sono industrializzati, il termine quarto mondo \u00e8 stato coniato per definire i paesi che ancora mancano di infrastrutture pubbliche. Al contrario, i paesi che erano stati considerati in via di sviluppo e ora avevano un'economia pi\u00f9 avanzata, ma non ancora sviluppata, furono raggruppati con il termine di \"paesi recentemente industrializzati\"."}
{"id": "655130", "revid": "122500188", "url": "https://it.wikipedia.org/wiki?curid=655130", "title": "Casa editrice", "text": "Una casa editrice \u00e8 una societ\u00e0 o un'associazione la cui attivit\u00e0 principale consiste nella produzione e distribuzione di libri, periodici o di testi stampati in genere. Oggi l'attivit\u00e0 editoriale comporta anche la pubblicazione di opere consultabili attraverso varie tipologie di computer (dal PC fisso allo smartphone).\nStoria.\nOrigini.\nLe pi\u00f9 antiche case editrici tuttora esistenti sono nate nel mondo accademico. Sono la Cambridge University Press (fondata nel 1583) e la Oxford University Press (1586).\nAl di fuori del mondo accademico, le prime case editrici comparvero alla met\u00e0 del XVIII secolo. \u00c8 da notare che nella lingua dell'epoca erano chiamate ancora \u201clibrerie\u201d, pur se avevano tutti i caratteri di un'impresa commerciale.\nI rapporti economici con gli autori erano tutti a favore del libraio: questi riservava per s\u00e9 i diritti esclusivi di edizione, corrispondendo all'autore una cifra prestabilita per ciascuna opera. Molti librai commissionavano a uno stampatore la realizzazione materiale del libro. La diffusione e la distribuzione erano affidate a professionisti esterni (commercianti e ambulanti).\nIl XIX secolo.\nIl processo di accorpamento di tipografia, libreria e uffici commerciali in seno alla stessa impresa si verific\u00f2 in un periodo che va (a seconda delle aree geografiche) dal 1780 agli anni '40 del XIX secolo:\nIn questo periodo si affermano: in Gran Bretagna l'inglese Richard Bentley (1794-1871, editore di Charles Dickens) e gli scozzesi Adam e Charles Black (gi\u00e0 redattori dell'Encyclop\u00e6dia Britannica) e John Murray; in Francia Charles Joseph Panckoucke; in Germania Friedrich Christoph Perthes; in Italia (a Torino) Giuseppe Pomba. Nel 1840 Louis Hachette, libraio-editore parigino, avvia un servizio di distribuzione di libri in tutta la Francia attraverso accordi con le ferrovie nazionali. I libri di Hachette sono acquistabili in tutte le stazioni francesi.\nNel corso della prima met\u00e0 del XIX secolo, al progresso dell'alfabetizzazione si accompagna un aumento della produzione di libri e una diversificazione della qualit\u00e0: dai libri eruditi alle edizioni popolari in formato tascabile. I giornali, che cominciano ad avere tirature importanti, offrono ai propri lettori romanzi d'appendice a puntate; nelle case entrano i primi libri illustrati per ragazzi. Si assiste alla nascita di quelli che verranno chiamati \"best seller\", con autori come Alessandro Manzoni in Italia, Alexandre Dumas in Francia e Walter Scott in Inghilterra. Vengono fondate in questo periodo alcune case editrici tuttora di primo piano: Bertelsmann in Germania (1837), Hachette in Francia (1826, oggi Hachette Livre), Pearson in Inghilterra (1844). In Italia appaiono Sonzogno ed Hoepli, mentre nella seconda met\u00e0 del secolo nascono Treves e la Utet. Alla fine del secolo le grandi case editrici scoprono un nuovo mercato: quello dell'istruzione. Nascono nuove riviste illustrate, le enciclopedie per ragazzi, i vocabolari ad uso scolastico. Per quanto riguarda il mondo adulto, \u00e8 il romanzo il genere pi\u00f9 gradito.\nIl XX secolo.\nVerso il 1910 appaiono le prime grandi case editrici americane (McGraw-Hill). Nel periodo tra le due guerre nascono in Italia due gruppi che sono ancora oggi ai vertici del mercato: Arnoldo Mondadori Editore e Rizzoli Editore. Nel 1929 Valentino Bompiani fonda l'omonima casa editrice, mentre nel 1933 nasce l'Einaudi.\nI grandi gruppi.\nNel secondo dopoguerra, i popoli europei conoscono un periodo di sviluppo economico che li porta al benessere. Nuovi lettori si affacciano al mercato, subito contesi dalle case editrici a colpi di prodotti di largo consumo. Invece nella fascia alta appaiono collane come la Pl\u00e9iade in Francia e i Meridiani in Italia.\nA partire dagli anni settanta le case editrici cominciano a riorganizzarsi: si verificano molte fusioni, nascono i primi gruppi multimediali: McGraw-Hill negli Stati Uniti, Rizzoli e De Agostini in Italia, mentre in Francia la Hachette, acquisita dal gruppo Lagard\u00e8re, diventa il marchio pi\u00f9 presente in assoluto nelle librerie oltralpe.\nNel decennio 1990-2000 le case editrici non sono pi\u00f9 acquistate da altre case editrici, ma dalle multinazionali. Succede alle grandi case statunitensi, cos\u00ec come a quelle europee. Numerosi marchi vengono rilevati da grandi societ\u00e0 d'investimento, che non hanno nulla a che vedere con l'editoria: la casa editrice diventa un fiore all'occhiello, che pesa in molti casi meno del 10% del fatturato totale del gruppo; ad esempio, i francesi Flammarion sono rilevati da RCS Mediagroup, che poi li rivende nel 2012.\nPrincipali gruppi editoriali nel mondo.\nUn gruppo editoriale comprende diverse case editrici con le loro filiali. La nazionalit\u00e0 di un gruppo \u00e8 quella del proprietario e/o di chi possiede la quota maggioritaria.La tabella sottostante mostra il fatturato dei grandi gruppi mondiali nel 2009, paragonato a quello del 2008. I valori, espressi in euro, riguardano esclusivamente i rami d'attivit\u00e0 relativi a libri ed affini.Dal punto di vista geografico e finanziario, la tabella mostra che l'Europa domina il mercato mondiale del libro e dell'editoria in generale, con un volume globale aggregato di oltre 28 miliardi di euro (2009).\nLa principale casa editrice nel Paese nordamericano \u00e8 la \"Houghton Mifflin\" che opera nella pubblicazione di libri didattici. Pubblica manuali, testi di consultazione, libri di narrativa e saggi delle pi\u00f9 svariate tipologie.\nA Londra hanno sede due tra i pi\u00f9 grandi gruppi editoriali: Pearson e Reed Elsevier. Altro dato significativo \u00e8 la presenza delle due case editrici universitarie pi\u00f9 importanti del mondo: Cambridge University Press (1583) e Oxford University Press (1586), che sono anche le pi\u00f9 antiche in assoluto.\nCom'\u00e8 noto, a Parigi risiede la maggioranza delle industrie del paese. L'editoria non fa eccezione: nella capitale hanno sede il 70% delle case editrici francesi. Il mercato francese \u00e8 stato dominato per lunghi anni da Hachette. Fino a circa l'anno 2000, quando lo storico marchio \u00e8 stato surclassato dal \"Groupe de la Cit\u00e9\". Oggi quest'ultima casa figura tra i primi sei gruppi editoriali del mondo. Dietro ai due colossi, il vuoto: nessun'altra casa editrice francese appare tra le prime 30 del mondo nella classifica del 2010.Tutte le case sono costrette ad una politica di acquisizione di marchi, per aumentare la propria visibilit\u00e0. Nel giugno 2012 Gallimard ha acquisito il gruppo Flammarion da RCS Mediagroup, diventando la terza forza del mercato librario francese.\nIl mercato tedesco \u00e8 dominato da un unico grande gruppo, Bertelsmann, primo sia nel settore cartaceo che nel settore multimediale.\nIn Italia esistono pi\u00f9 di 4\u00a0000 case editrici e questa vastit\u00e0 implica che nessuna casa editrice abbia un totale predominio sul mercato editoriale.\nL'Istat suddivide gli editori in piccoli, medi e grandi a seconda del numero di titoli che pubblicano; per essere considerati grandi editori bisogna pubblicare almeno 50 titoli ogni anno.\nIn Italia i principali gruppi editoriali ed editori indipendenti sono (in ordine alfabetico):\nIn Italia vengono tolti e aggiunti dal catalogo editoriali (che comprende circa 400.000 titoli) una quantit\u00e0 di titoli letterari che varia da 3000 a 4000 titoli alla settimana.\nIl colosso asiatico rappresenta un paese emergente nel settore. Si contano oltre 570 case editrici (2008), di cui la met\u00e0 hanno sede a Pechino. Il volume d'affari totale raggiunge i 5 miliardi di euro (2008)\nNel Paese del Sol levante i primi quattro gruppi producono ricavi per 3,5 miliardi di euro. Tra essi, Kodansha mantiene tuttora la posizione di rilievo."}
{"id": "655131", "revid": "371529", "url": "https://it.wikipedia.org/wiki?curid=655131", "title": "Hit 'Em Up", "text": "Hit 'Em Up \u00e8 un singolo scritto e interpretato da Tupac Shakur e dalla sua crew, Tha Outlawz.\nDescrizione.\nConosciuta come uno tra i pi\u00f9 famosi brani di diss, ovvero una canzone che si propone come diffamazione e insulto verbale a persone o gruppi. Da questo punto di vista viene largamente considerato un \"classico\" del genere gangsta rap, ed \u00e8 il pi\u00f9 conosciuto tra i diss di Tupac. Il brano campiona il pezzo di Dennis Edwards \"Don't Look Any Further\" e ripete \u00abtake money\u00bb in sottofondo facendo il verso al brano della Junior M.A.F.I.A. intitolato \"Get Money\". L\"'hook\" cantato da Tupac riprende le note della canzone \"Players Anthem\" del gruppo Junior M.A.F.I.A. nella quale compare anche Notorious B.I.G.\nTupac ha dedicato \"Hit 'Em Up\" a due altri artisti hip hop, Notorious B.I.G. e Sean \"Puffy\" Combs. Tupac credeva che fossero stati questi ultimi i mandanti dell'attentato al rapper avvenuto il 30 novembre 1994 a New York.\nDiatriba brutale, \"Hit 'Em Up\" \u00e8 stata pubblicata come lato B del singolo \"How Do U Want It\" del 1996. Oltre a Biggie e Puffy, sono presi di mira Lil' Kim e Junior M.A.F.I.A., Chino XL, e la Bad Boy Records. Originariamente concepito come diss contro Jay-Z, prese la forma finale dopo che Hussein Fatal degli Outlawz convinse Shakur che Jay-Z non dovesse essere attaccato, in quanto non aggressivo con 2Pac. I diversi secondi di silenzio nell'outro prima della frase \"\u00abFuck you die slow motherfucker, my 4-4 make sure all y'all kids don't grow\u00bb\" facevano parte della versione contro Jay-Z, situazione verificabile dalle registrazioni in studio effettuate da Shakur.\nMolti ritengono che in questo brano Shakur, anche nell'ambito del \"dissing\", sia andato \"oltre\", vantandosi di essere andato a letto con la moglie di Notorious, Faith Evans e attaccando Prodigy dei Mobb Deep per la sua anemia falciforme. Molti ascoltatori e critici musicali hanno deprecato l'incitamento alla violenza che ha contribuito alla tragica opposizione tra West Coast e East Coast, in una escalation che port\u00f2 infine alla morte dello stesso Tupac e di Biggie. Nessuna di queste critiche sembra aver preoccupato 2Pac che andava fiero della canzone, definendola \"Classic battle record\" (\"classico disco da battaglia\") e considerandola degna risposta al brano di Biggie intitolato \"Who Shot Ya?\". Shakur era infuriato con Biggie anche per la pubblicazione della suddetta canzone, uscita provocatoriamente solamente un mese dopo la sparatoria di New York, e sebbene nel pezzo il nome di Shakur non viene citato, egli credeva fosse diretta a lui. Tupac conferm\u00f2 di aver composto \"Hit 'Em Up\" in risposta a \"Who Shot Ya?\" Nel corso di un'intervista rilasciata alla rivista \"Vibe\", il rapper accus\u00f2 Sean \"Puffy\" Combs e Biggie Smalls di essere coinvolti come mandanti nell'aggressione armata nei suoi confronti, o comunque di non averlo avvertito anche se erano a conoscenza dell'attacco.\nPubblicazione.\n\"Hit 'Em Up\" fu inizialmente pubblicata come B-side, del singolo \"How Do U Want It\", a nome Shakur featuring Outlawz Immortalz, il 4 giugno 1996 dalla Death Row Records. \"Hit 'Em Up\" usc\u00ec in formato compact disc, 12\", e vinile a 45 giri. La copertina originale del singolo mostrava la testa di Puffy sul corpo di un serpente e quella di Biggie sul corpo di un maiale. In seguito il brano \u00e8 stato inserito in varie compilation del rapper statunitense, inclusa la versione originale della raccolta \"Greatest Hits\" del 1998 e in una versione dal vivo negli album \"2Pac Live\" del 2004 e \"Live at the House of Blues\" del 2005. Una versione remixata di \"Hit 'Em Up\" \u00e8 apparsa in \"Nu-Mixx Klazzics\". Inoltre la canzone \u00e8 stata inserita nella compilation \"Death Row Greatest Hits\".\nVideo.\nIl video musicale di \"Hit 'Em Up\" fu girato in un magazzino dismesso sulla Slauson Avenue vicino al Fox Hills Mall di Los Angeles nel maggio 1996. Le riprese furono effettuate dalla Look Hear Productions. Shakur rappa in una stanza bianca insieme ai The Outlawz, e anche su sfondo porpora e in una stanza nera con fori di proiettili sullo sfondo. I monitor TV sullo sfondo mostrano immagini di Shakur, Puffy e Biggie Smalls, e persino spezzoni del video \"Made Niggaz\". Il video vede la presenza di attori che impersonano alcuni dei personaggi attaccati in \"Hit 'Em Up\". Questi includono Biggie, Puffy e Lil' Kim, alla quale Tupac strappa la parrucca.\nCome la canzone stessa che doveva promuovere, anche il video di \"Hit 'Em Up\" \u00e8 diventato celebre e famigerato allo stesso tempo. Il video \u00e8 stato incluso nel DVD \"Tupac: Live at the House of Blues\".\nReazioni da parte di Biggie e Puffy.\nDopo aver ascoltato \"Hit 'Em Up\", Biggie continu\u00f2 a proclamare la propria innocenza relativamente alla sparatoria nella quale era stato coinvolto Tupac. Egli inoltre fece notare che il brano \"Who Shot Ya?\" era stato composto prima che sparassero a Shakur e quindi, non era diretto a lui. Riguardo agli insulti alla moglie Faith, Biggie disse di non trovare conferma di quanto affermato da Shakur. Credeva che Shakur avesse voluto attaccarlo attraverso Faith, anche se rimase nel dubbio se fosse avvenuto o meno un incontro sessuale tra loro. Alla fine, decise che se qualcosa era veramente successo tra i due in passato, non era affare suo, e che Shakur non avrebbe dovuto divulgare la notizia pubblicamente in una canzone. Poco tempo dopo la pubblicazione di \"Hit 'Em Up\", Faith Evans and\u00f2 alla radio e neg\u00f2 decisamente di avere avuto una relazione con Shakur.\nPuff Daddy ebbe difficolt\u00e0 a comprendere la rabbia che Shakur aveva espresso nei confronti di Biggie in \"Hit 'Em Up\". Inoltre ribad\u00ec l'estraneit\u00e0 sua e di Biggie riguardo alla sparatoria e aggiunse che prima dell'incidente erano amici, e che \"non avrebbe mai fatto nulla per arrecargli danno\". In un'intervista rilasciata a \"Vibe Magazine\" circa le accuse di Shakur a Biggie e Puffy per il coinvolgimento nella sparatoria dove era rimasto ferito, Puffy disse:"}
{"id": "655132", "revid": "287204", "url": "https://it.wikipedia.org/wiki?curid=655132", "title": "L'uomo che vedeva gli atomi", "text": "L'uomo che vedeva gli atomi (\"Out of This World\"), anche edito come L'avventura delle sette lune, \u00e8 un romanzo di fantascienza di Murray Leinster. Tratto da una serie di tre racconti di fantascienza pubblicati (con lo pseudonimo di William Fitzgerald) sulla rivista \"Thrilling Wonder\" fra aprile e agosto 1947, il romanzo, che ne costituisce la fusione, fu pubblicato per la prima volta negli Stati Uniti nel 1958 per i tipi della Avalon Books (New York) con il titolo \"Out of This World\".\nIl volume \u00e8 uscito in Italia il 22 novembre 1959 nella collana Urania ed \u00e8 stato ristampato pi\u00f9 volte.\nTrama.\nIl protagonista delle vicende narrate \u00e8 Bud Gregory, un meccanico indolente e scansafatiche, che nei rari momenti di applicazione realizza sui veicoli da riparare dei veri e propri miracoli. \nBud applica agli automezzi tecniche rivoluzionarie: per riparare un motore grippato assembla un apparecchio capace di eliminare l'attrito; per raffreddare una testata, anzich\u00e9 sostituire il radiatore rotto, come farebbe qualunque altro meccanico, preferisce inventare un congegno che \"trasforma il calore in elettricit\u00e0\". Nessuno sa come Bud riesca a manipolare in maniera tanto sorprendente la materia/energia ed a conoscere cos\u00ec a fondo le leggi della termodinamica; tutti sanno solo che Bud Gregory \u00e8 il miglior meccanico che si possa trovare nel giro di sette Stati.\nQuando David Murfree, un fisico dell'Ufficio Pesi e Misure del Servizio Civile, si imbatte in questo strano meccanico, comprende al volo che la visione del mondo di Bud Gregory \u00e8 del tutto diversa da quella delle persone comuni. Bud intuisce, con una semplice occhiata, come funziona un contatore Geiger; inoltre \u00e8 in grado di costruire dispositivi che nessuno capisce come funzionino e che nessuno \u00e8 in grado di riprodurre.\nMa David Murfree non pu\u00f2 trattenersi per osservare quello sconcertante individuo; egli infatti \u00e8 alla ricerca di una fonte di radioattivit\u00e0 sconosciuta che sta provocando catastrofi su scala nazionale e di cui ha individuato approssimativamente l'ubicazione nella zona dei Great Smokies. Proprio la regione in cui vive Bud Gregory, che non risulter\u00e0 estraneo al fenomeno...\nTemi.\nScritto nel pieno della Guerra fredda, questo romanzo riflette pesantemente gli sconvolgimenti che la manipolazione dell'atomo, i cui effetti si erano appalesati alla fine della seconda guerra mondiale, aveva prodotto nella concezione dell'uomo moderno. I quattro racconti che formano il libro presentano scenari progressivamente pi\u00f9 apocalittici: dalla pila atomica inconsapevolmente prodotta da Bud Gregory; al lancio di missili nucleari operato da una \"grande potenza europea\"; alla strisciante minaccia dell'aumento della radioattivit\u00e0 ambientale; fino all'azione di nugoli di astronavi che trasportano intere zone del territorio degli Stati Uniti nello spazio per farle ricadere rovinosamente al suolo.\nIn ogni circostanza Bud Gregory si dimostra l'elemento chiave nella vittoria finale anche se la fatica che Murfree deve prodigare nell'opera di convincimento del meccanico non \u00e8 da poco. Bud vuole semplicemente essere lasciato in pace come lui lascia in pace gli altri; fatica a capire che \u00e8 oramai gi\u00e0 chiamato in gioco perch\u00e9 \"gli altri\" hanno deciso di non lasciare in pace \"nessuno\".\nAl di l\u00e0 dell'ovvia radicalizzazione manichea del conflitto fra il bene e il male, cara a tanta produzione di oltreoceano, il romanzo \u00e8 godibile soprattutto per l'ironia e la scioltezza della narrazione, piena di curiosit\u00e0 e di colpi di scena.\nCome si \u00e8 pi\u00f9 volte accennato, il romanzo \u00e8 costituito dall'assemblaggio di quattro racconti scritti in precedenza dall'autore. Per questo motivo si nota una certa ripetitivit\u00e0: alcuni passi riprendono avvenimenti gi\u00e0 narrati in precedenza, con uno stile che pu\u00f2 sembrare ridondante. Ad esempio, tutti gli episodi iniziano con il contrasto fra le attivit\u00e0 apparentemente innocue e svogliate del meccanico ed i vari cataclismi che si verificano da qualche parte, e che apparentemente non sono connessi alle prime. Il fortunato clich\u00e9 della contrapposizione fra l'aspetto geniale e l'atteggiamento infantile \u00e8 un tema che consente a Leinster di produrre situazioni grottesche con una piacevole levit\u00e0 narrativa."}
{"id": "655133", "revid": "270833", "url": "https://it.wikipedia.org/wiki?curid=655133", "title": "Tour de France 1912", "text": "Il Tour de France 1912, decima edizione della Grande Boucle, si svolse in quindici tappe tra il 30 giugno e il 28 luglio 1912, per un percorso totale di 5 289\u00a0km. Fu vinto per la prima ed unica volta dal belga Odile Defraye. Si tratt\u00f2 della seconda edizione non vinta da un corridore francese, e del primo trionfo al Tour di un corridore belga.\nDefraye sal\u00ec sul gradino pi\u00f9 alto del podio di Parigi nell'unica occasione in cui, su sette partecipazioni totali, riusc\u00ec a terminare la competizione a tappe francese.\nEgli totalizz\u00f2 49 punti, precedendo i francesi Eug\u00e8ne Christophe (al primo e unico podio del Tour in qualit\u00e0 di secondo classificato) e Gustave Garrigou (terzo classificato e per la quinta volta sul podio di Parigi dopo la vittoria dell'anno precedente, due secondi posti nelle edizioni 1907 e 1909 e un altro terzo posto nel 1910).\nSquadre e corridori partecipanti.\nParteciparono alla competizione dieci squadre oltre ai corridori \"Isolati\".\nResoconto degli eventi.\nOdile Defraye fu il primo belga a trionfare nella corsa a tappe francese. Riusc\u00ec a vincere la corsa non solo nell'unica volta in cui and\u00f2 a podio, ma anche nella sola occasione in assoluto in cui termin\u00f2 la manifestazione: infatti, in altre sei partecipazioni, si ritir\u00f2 sempre prima del traguardo parigino. Seppe prima conquistare la leadership della classifica generale alla fine della terza tappa, per mantenerla fino al traguardo di Parigi; fu quindi capo-classifica alla fine di tredici tappe sulle quindici previste.\nGustave Garrigou miglior\u00f2 il primato, che gi\u00e0 gli apparteneva, di podi ottenuti in diverse edizioni del Tour de France, salendo a quota cinque, dei quali questo fu il quarto consecutivo, un ulteriore primato per il francese.\nAl Tour de France 1912 parteciparono 131 corridori e 41 giunsero a Parigi. Tre corridori si divisero la palma del pi\u00f9 vincente nelle singole frazioni con tre tappe ciascuno (su un totale di quindici): Odiel Defraye, Eug\u00e8ne Christophe e Jean Alavoine.\nDopo i Pirenei la corsa cadde di tono: ci furono sempre arrivi in gruppo, volate e scorrettezze; inoltre la formula della graduatoria a punti, ancora presente in questo Tour, fu criticata da pi\u00f9 parti e l'organizzatore Henri Desgrange annunci\u00f2 quindi novit\u00e0 per l'anno seguente."}
{"id": "655134", "revid": "339392", "url": "https://it.wikipedia.org/wiki?curid=655134", "title": "Siracusano", "text": ""}
{"id": "655135", "revid": "90227", "url": "https://it.wikipedia.org/wiki?curid=655135", "title": "III a.C.", "text": ""}
{"id": "655137", "revid": "1543377", "url": "https://it.wikipedia.org/wiki?curid=655137", "title": "ASCI Blue Mountain", "text": "ASCI Blue Mountain \u00e8 un supercomputer installato nei Los Alamos National Laboratory a Los Alamos nel Nuovo Messico. Il sistema venne sviluppato in collaborazione tra Silicon Graphics Corporation e Los Alamos Lab. Il sistema venne installato nel 1999.\nIl sistema \u00e8 un cluster ccNUMA SMP SGI Origin 2000. Il cluster contiene 6.144 MIPS R10000, con una prestazione teorica di 2.5 TeraFLOPS.\nIl sistema fa parte dell'Accelerated Strategic Computing Initiative (ASCI) del United States Department of Energy e del National Nuclear Security Administration per sviluppare un simulatore in grado di rimpiazzare i test nucleari sotterranei vietati da una moratoria firmata dal presidente statunitense George H. W. Bush nel 1992 e estesa da Bill Clinton nel 1993. Il sistema venne commissionato nel 1998."}
{"id": "655139", "revid": "842", "url": "https://it.wikipedia.org/wiki?curid=655139", "title": "CcNUMA", "text": ""}
{"id": "655140", "revid": "767487", "url": "https://it.wikipedia.org/wiki?curid=655140", "title": "Joan Ambrosio Dalza", "text": "Sulla vita e l'attivit\u00e0 di Dalza non si conosce nulla. Le poche sue composizioni che a tutt'oggi risultano sopravvissute sono parte della raccolta \"Intabulatura de Lauto. Libro quarto\", pubblicata a Venezia nel 1508 dall'editore Ottaviano Petrucci. In detta raccolta, importante e preziosa fonte sulla musica rinascimentale italiana per liuto, si trovano varie frottole, ricercari e danze (pavane, pive, saltarelli, calate, etc.). Dalza scriveva le sue danze in forma di suite, usando l'ordine pavana-saltarello-piva.\nLavori.\n\"Intabulatura de Lauto. Libro Quarto\" (Venezia, 1508) :\n- \"Padoane\" [ovvero : \u00ab Pavane \u00bb] \"diverse\"\n- \"Calate ala spagnola\"\n- \"Calate ala [i]taliana\"\n- \"Tastar de corde conli soi recercar drietro\" [dietro] [ovvero : \u00ab Tastar de corde col suo recercare \u00bb]\n- \"Frottole\""}
{"id": "655151", "revid": "712828", "url": "https://it.wikipedia.org/wiki?curid=655151", "title": "Oggetti transizionali", "text": ""}
{"id": "655153", "revid": "1543377", "url": "https://it.wikipedia.org/wiki?curid=655153", "title": "Red Storm", "text": "Red Storm \u00e8 un'architettura per supercomputer sviluppata dalla Cray per l'Advanced Simulation and Computing Program dell'United States Department of Energy e del National Nuclear Security Administration su specifiche dei Sandia National Laboratories. L'architettura venne venduta da Cray come Cray XT3.\nRed Storm era un supercomputer a parallelismo massivo a memoria condivisa basato su una rete a maglia tridimensionale. I processori utilizzati erano dei processori commerciali AMD Opteron e il sottosistema di memoria utilizzava delle memorie commerciali DIMM. La rete di connessione chiamata SeaStar era l'unico componente non standard ed era basato su un ASIC custom che utilizzava un processore PowerPC 440 come unit\u00e0 di calcolo. \nIl sistema venne attivato nel 2005 e la configurazione iniziale era formata da 10\u00a0880 processori single core a 2.0\u00a0GHz, 10\u00a0368 erano dedicati alle elaborazioni numeriche mentre i rimanenti 512 processori erano dedicati a operazioni di servizio e di interfacciamento con l'esterno ed eseguivano una versione modificata del sistema operativo Linux. La configurazione iniziale era stipata in 140 armadi e occupava 280 metri quadrati.\nIl sistema Red Storm era sviluppato per essere molto scalabile, il sistema poteva partire da un singolo armadio e poteva crescere fino a centinaia di armadi. Nel 2006 il sistema venne potenziato con processori Opteron dual-core a 2.4\u00a0GHz. Un ulteriore gruppo di armadi furono aggiunti al sistema portando la macchina ad avere 26\u00a0000 core. Il sistema risultante sviluppava 124.4 TeraFLOPS teorici di picco e secondo il benchmark LINPACK sviluppava 101.4 TeraFLOPS.\nUn secondo aggiornamento nel 2008 utilizz\u00f2 la tecnologia Cray XT4. Vennero utilizzati Opteron quad-core e la memoria venne portata a 2 GB per core. Le prestazioni teoriche crebbero fino a 284 TeraFLOPS.\nSecondo la classifica TOP500 le prestazioni del sistema furono:\nIl sistema era sviluppato per eseguire in singoli programmi che richiedessero un'elevata potenza di calcolo. Questo in contrasto con i sistemi a cluster che normalmente suddividono il sistema in sottosistemi che seguono programmi diversi. Al fine di ottenere un supercomputer in grado di eseguire in modo efficiente un singolo programma il sottosistema di memoria, la rete e le unit\u00e0 di calcolo furono bilanciate in modo da ottenere un sistema equilibrato. In un sistema di questo genere per garantire una comunicazione efficace tra i nodi si decise di utilizzare una comunicazione interprocesso. Questa tecnica era gi\u00e0 stata utilizzata da sistemi come l'Intel Teraflops e l'Intel Paragon. I processori dedicati alle elaborazioni utilizzavano un kernel leggero chiamato Catamount che si basava sul sistema operativo utilizzato dal sistema operativo Cougar utilizzato dall'ASCI Red."}
{"id": "655154", "revid": "580", "url": "https://it.wikipedia.org/wiki?curid=655154", "title": "Corona all'antica", "text": "In araldica \u00e8 detta corona all'antica (ma anche corona antica o corona radiata) il cerchio d'oro sormontato da 12 punte aguzze, di cui solo 7 visibili. In qualche caso le punte visibili sono solo 5 o 3. Una corona di questo tipo compare in medaglie di Caligola, Traiano o Marco Aurelio.\nLa corona all'antica compare spesso come decorazione dell'aquila coronata."}
{"id": "655155", "revid": "1494169", "url": "https://it.wikipedia.org/wiki?curid=655155", "title": "Corona radiata", "text": ""}
{"id": "655158", "revid": "1401415", "url": "https://it.wikipedia.org/wiki?curid=655158", "title": "Videogioco musicale", "text": " \nUn videogioco musicale \u00e8 un tipo di videogioco nel quale il giocatore deve seguire una sequenza di movimenti o ritmi specifici, o comunque in cui il gameplay si basa sulla musica. Qualche gioco richiede al giocatore di seguire i ritmi premendo su un apposito controller (in diversi casi a forma di strumento musicale) o una tastiera, mentre altri richiedono al giocatore di ballare a tempo di musica.\nQuesto genere \u00e8 nato verso la fine degli anni novanta con la crescita di popolarit\u00e0 della musica rap e il successo di \"Dance Dance Revolution\".\nDagli anni 2000 le migliorate possibilit\u00e0 tecniche delle console casalinghe hanno permesso la creazione di videogiochi musicali che si pongono come alcuni fra i pi\u00f9 innovativi prodotti dell'intero settore videoludico: sono fra questi \"Rez\", \"Guitar Hero\" e \"Rock Band\".\nVideogiochi.\nGiochi musicali degni di nota sono \"Amplitude\", \"Beatmania IIDX\", \"DJMax\", \"In The Groove\", \"PaRappa the Rapper\", \"Vib-Ribbon\", \"Pump It Up\", \"Space Channel 5\", \"Opera Fatal,\" \"Dance Dance Revolution\", \"Osu!, Rock Band, Guitar Hero e Beat Saber\". "}
{"id": "655162", "revid": "1075510", "url": "https://it.wikipedia.org/wiki?curid=655162", "title": "Giovan Battista Nicolosi", "text": "Nel suo \"Ercole Siculo\" Nicolosi fu il primo \u00abad impiegare una proiezione pseudo-prospettica a meridiani e paralleli circolari, proiezione che dopo di lui fu molto usata dal De l'Isle, dall'Arrow-Smith e da altri e che anche oggi si usa per la facilit\u00e0 della sua costruzione, ed ha il nome di globulare.\u00bb La proiezione di Nicolosi divenne la proiezione cartografica standard nel corso del diciannovesimo secolo, quando la proiezione stereografica resa popolare da Mercatore cadde in disuso.\nBiografia.\nSecondogenito di 10 figli, nacque a Patern\u00f2 in una famiglia di umili condizioni, da Mario e Antonina Corsaro. Dato l'alto numero dei componenti, la sua famiglia versava in gravi ristrettezze economiche.. Il padre mor\u00ec nel 1628 a soli 40 anni lasciando sola la numerosa prole.\nDopo le scuole elementari, frequent\u00f2 il seminario a Catania, dove venne ordinato presbitero, ed esercit\u00f2 il ministero nel suo paese nat\u00eco. Nei primi anni Trenta Nicolosi abbandon\u00f2 la Sicilia per trasferirsi a Roma, dove svolse interamente la sua attivit\u00e0 scientifica.\nA Roma e in Germania.\nGiunto nella capitale pontificia, Nicolosi si dedic\u00f2 allo studio delle lettere, delle scienze, della geografia e delle lingue (latino, spagnolo, francese, tedesco). Visse a Roma fra il 1640 e il 1670 (anno della morte) dedito all'insegnamento, agli studi letterari e scientifici e all'elaborazione di opere, per la maggior parte di contenuto geografico.\nNel 1642 pubblic\u00f2 la \"Teorica del Globo Terrestre\", piccolo trattato di geografia matematica, e una \"Guida allo studio geografico\" (1662), breve trattazione di cosmografia e cartografia. Entrambe le opere riflettono una chiara impostazione tolemaica e la seconda doveva valere come introduzione al \"magnum opus\" di Nicolosi, \"Dell'Hercole e Studio geografico\", dato alle stampe nel 1660. Il trattato, dedicato a Giovanni Battista Borghese, si compone di due superbi tomi in folio stampati da Vitale Mascardi. Composto di 22 carte con testo esplicativo, per l'enorme successo avuto l\"Hercole\" fu ristampato postumo (1670) in latino, entrando a pieno titolo nel circuito culturale europeo. \u00abNella compilazione delle carte il Nicolosi ricorse al sistema della proiezione pseudo-prospettica a meridiani e paralleli circolari, un tipo di proiezione che, introdotto nel '400, fu perfezionato dal geografo siciliano, e dopo di lui adottato anche da cartografi stranieri.\u00bb\nLa \"Teorica del Globo Terrestre\" segnal\u00f2 ben presto Nicolosi all'attenzione degli ambienti scientifici e gli valse subito, forse anche per intervento del cardinale Francesco Peretti di Montalto, cui l'opera era dedicata, l'incarico dell'insegnamento della geografia presso l'Ateneo romano.\nNel novembre 1645 accett\u00f2 l\u2019invito del margravio Ferdinando Massimiliano di Baden-Baden a seguirlo in Germania, dove rimase fino al 1647.\nRitornato nella capitale, ricevette la nomina a cappellano della Borghesiana nella Basilica di Santa Maria Maggiore conferitagli dal principe Giovanni Battista Borghese - del quale fu precettore e nel cui palazzo visse fin dal 1651 - e l'incarico, affidatogli nel 1652 dalla Sacra Congregazione di Propaganda Fide, di eseguire una cartografia generale, in pi\u00f9 tavole, delle terre conosciute, a uso delle missioni.\nDisegn\u00f2 anche globi e carte geografiche per commissione della famiglia Borghese presso la quale fu per molti anni precettore; nel 1665 ebbe dal pontefice Alessandro VII l'incarico di comporre una carta corografica illustrante i domini della Chiesa; ma tutte queste carte rimasero inedite.\nFra le opere inedite del Nicolosi figura anche la \"Descrizione geografica del Regno di Napoli\", una relazione che accompagnava la carta del Napoletano eseguita dal geografo nel 1654 ed inviata l'anno successivo all'imperatore Leopoldo I d'Asburgo. La carta era stata originariamente richiesta al geografo siciliano dal duca di Medina, Vicer\u00e9 di Napoli fra il 1637 e il 1644. Doveva essere divisa in 12 carte regionali, una per ognuna delle provincie; ma rimase nella fase preparatoria, perch\u00e9 nel 1644 il duca di Medina rientr\u00f2 in Spagna e Nicolosi segu\u00ec in Germania il suo protettore, il marchese del Baden. Tuttavia i materiali raccolti e non ancora utilizzati furono adoperati in una delle tante riprese di ostilit\u00e0 fra Spagna e Francia, come ci informa lo stesso autore nella prefazione alla sua \"Guida allo studio geografico\", e diedero origine alla \"Carta generale del Reame\", offerta nel 1654 ai due re di Spagna e di Ungheria (Filippo IV e Leopoldo d'Asburgo).\nIl geografo.\nL'opera capitale di Nicolosi, l\"Hercole\", fu pubblicata in due edizioni, la prima in italiano nel 1760, la seconda in latino nel 1770. Fra le due edizioni Nicolosi compose un opuscolo in cui al cap. VI spiega il sistema della sua proiezione. Infatti nell\"Hercole\" alle otto carte particolari dipinte nel palazzo Borghese aggiunse due emisferi, in cui adoper\u00f2 una nuova proiezione pseudoprospettica, che ora si direbbe globulare, a meridiani e paralleli equidistanti e rappresentati con archi di circolo. Veramente la prima proiezione globulare (quantunque anch'essa pseudo-prospettica, perch\u00e9 coi meridiani e paralleli equidistanti) fu immaginata dal gesuita francese Georges Fournier; ma i meridiani ne erano ellittici. Philippe De la Hire diede a questa proiezione una base scientifica e la rese veramente prospettica, stabilendo (1701) una proiezione stereografica, in cui il punto di vista fosse portato a una distanza eguale al seno di 45\u00b0. Antoine Parent (1704) credette di dover accrescere alquanto tale distanza. Per\u00f2, dal momento che la sostituzione di archi ellittici ai circolari portava qualche maggior difficolt\u00e0 nella costruzione pratica, si stent\u00f2 ad adottare la proiezione di De La Hire e Parent, e basti dire che Guillaume Delisle (1714) mantenne ancora quella di Nicolosi. Quanto al testo dell\"Hercole\", esso \u00e8, per il suo tempo, assai pregevole e avrebbe meritato assai maggior credito e diffusione.\nNicolosi fu un sostenitore del modello tolemaico. Gi\u00e0 nella sezione cosmologica che introduce la \"Teorica del globo terrestre\" (1642), la sua prima opera pubblicata, l'adozione della teoria geocentrica \u00e8 ferma, sostenuta dalle argomentazioni esposte dal gesuita tedesco Athanasius Kircher nel suo \"Magnes sive de arte magnetica\", (Roma, 1641).\nNei suoi manoscritti, tuttavia, Nicolosi si rivela ammiratore e profondo conoscitore dell'opera di Galileo, del quale riproduce il \"Trattato della sfera\", mentre nella lettera diretta al conte Philippe de Montaut-B\u00e9nac de Navailles (\"Breve ristretto del pensiero del signor Galileo Galilei intorno al flusso ed al riflusso del mare\") espone chiaramente il sistema copernicano."}
{"id": "655166", "revid": "110157", "url": "https://it.wikipedia.org/wiki?curid=655166", "title": "Cray XT3", "text": "Il Cray XT3 \u00e8 un'architettura di supercomputer a memoria condivisa a parallelismo massivo MIMD sviluppata da Cray Inc. in collaborazione con i Sandia National Laboratories con il nome in codice \"Red Storm\". Cray convert\u00ec il progetto nel progetto commerciale XT3 nel 2004. L'XT3 ha un'architettura che deriva dal precedente Cray T3E e dal supercomputer Intel ASCI Red.\nL'XT3 era disponibile in versioni che andavano da 192 a 32.768 processori, ogni processore era un AMD Opteron a 2.4\u00a0GHz, 2.6\u00a0GHz singol-core o dual-core e utilizzava un chip custom di comunicazione \"SeaStar\" con memoria compresa tra 1 e 8 GB. Il processore SeaStar era basato su un PowerPC 440 e forniva una banda di 6.4 Gigabyte per secondo di comunicazione HyperTransport e sei canali di comunicazione da 8 Gigabyte per secondo per i processori vicini. I processori sono collegati in un toro tridimensionale e ogni cabinet conteneva 96 processori.\nIl XT3 utilizzava come sistema operativo UNICOS/IC che divideva la macchina in tre sezioni. La pi\u00f9 ampia era dedicata alle elaborazioni, le altre due erano dedicate a operazioni di servizio e di I/O. Nell'UNICOS/lc 1.x i processori di calcolo eseguivano un microkernel sviluppato internamente dai laboratori Sandia chiamato Catamount e derivato dal SUNMOS, il sistema operativo dell'Intel Paragon. Nella versione 2.0 dell'UNICOS/lc Catamount venne sostituito da una versione specializzata del kernel Linux chiamato Computer Node Linux (CNL). I nodi di servizio e I/O utilizzano una versione di SUSE Linux ed erano utilizzati per la gestione dei sistema, l'interazione con l'utente, lo sviluppo dei programmi e il lancio degli stessi. I nodi di I/O erano diversi dagli altri nodi e includevano slot PCI-X per le connessioni Ethernet e Fibre Channel.\nLe prestazioni di ogni sistema XT3 dipendevano dal numero di processori installati, nel novembre del 2007 secondo la classifica TOP500 il sistema ASCI Thor's Hammer, il pi\u00f9 potente sistema XT3 sviluppava una potenza di 102,7 TeraFLOPS secondo i test LINPACK, posizionandosi al sesto posto della classifica. In seguito con gli aggiornamenti del 2008 che portarono all'installazione di nodi XT4 basati su processori quad-core Opteron l'ASCI Thor's Hammer sviluppava 248 TeraFLOPS posizionandosi al nono posto della TOP500. Questa architettura fu superata dalla Cray XT4 presentata nel 2006."}
{"id": "655171", "revid": "547034", "url": "https://it.wikipedia.org/wiki?curid=655171", "title": "Aaron Spelling", "text": "Biografia.\nOrigini.\nSpelling nacque in Texas, a Dallas, da genitori russi di religione ebraica e frequent\u00f2 la Forest Avenue High School. A 8 anni, a causa delle prese in giro dei compagni razzisti, fu costretto a rimanere a casa da scuola per un crollo nervoso. In quei giorni inizi\u00f2 a leggere romanzi d'amore che, come da lui affermato, gli furono di grande insegnamento per il suo futuro lavoro.\nDal 1942 al 1945, partecip\u00f2 alla seconda guerra mondiale prestando servizio nell'United States Army Air Forces, dalla quale al termine dell'arruolamento otterr\u00e0 una croce di bronzo e un Purple Heart, decorazione riservata ai feriti in combattimento. In seguito si iscrisse alla Southern Methodist University e si laure\u00f2 nel 1949.\nCarriera.\nSpelling vendette la sua prima sceneggiatura per la serie \"Jane Wyman Theater\" nel 1954. Continu\u00f2 scrivendo soggetti per le serie \"The Dick Powell Show\", \"Playhouse 90\" e \"Carovane verso il West\", quindi pass\u00f2. In seguito, trov\u00f2 lavoro come attore, recitando nella serie western \"Gunsmoke\" e prendendo parte a pellicole come \"Criminali contro il mondo\", \"L'amante sconosciuto\" e \"Hanno ucciso Vicki\", Spelling apparve inoltre in alcuni episodi delle serie \"Alfred Hitchcock presenta\" e \"Dragnet\". Dopo aver sceneggiato i film \"Tuoni sul Timberland\" e \" Un piede nell'inferno\", si dedic\u00f2 a tempo pieno alla produzione, dove coglier\u00e0 i suoi maggiori successi. Grazie alle serie \"La legge di Burke\" e \"Mod Squad - I ragazzi di Greer\", entr\u00f2 alla ABC, dove le sue produzioni finirono per dominare i palinsesti. Tra il 1960 e il 1980 produsse serie come \"Cuore e batticuore\", \"Love Boat\", \"Starsky &amp; Hutch\", \"Charlie's Angels\", \"Fantasilandia\", la soap opera \"Dynasty\", e \"In casa Lawrence\" che si aggiudic\u00f2 diversi Emmy Award.\nAlla fine degli anni ottanta si rivolse al pubblico giovane e, assieme a Darren Star, cre\u00f2 \"Beverly Hills 90210\", serie che rappresent\u00f2 il trampolino di lancio per sua figlia Tori Spelling. Visto il successo, cre\u00f2 anche una serie simile dedicata a un target pi\u00f9 adulto, \"Melrose Place\". Nel 1972, insieme al collega Leonard Goldberg, fond\u00f2 la casa di produzione Aaron Spelling Production, che dal 1986 prese il nome di Spelling Entertainment, e in seguito Spelling Television. Dal 1997 al 1999 produsse per la NBC la soap opera \"Sunset Beach\", che con ben 751 puntate batt\u00e9 in longevit\u00e0 \"Beverly Hills 90210\" (292) e \"Love Boat\" (241), e dove lo stesso Spelling apparve in veste di guest star in due episodi. Apparve in pi\u00f9 di 27 programmi televisivi tra il 1992 e il 2005, anche se dopo l'inizio del nuovo secolo, raramente concesse interviste. Dopo aver ceduto il controllo della Spelling Television ai suoi colleghi in affari, nel 2004, Spelling venne interpretato da Dan Castellaneta nel film per la NBC \"Behind the Camera, The Unauthorized Story of Charlie's Angels\". Da met\u00e0 anni novanta, fino alla morte nel 2006, Spelling produsse altre serie di successo, tra le quali \"Streghe\" e \"Settimo cielo\", che con le sue undici stagioni, si aggiudic\u00f2 il primato di serie pi\u00f9 longeva prodotta da Spelling.\nNella sua carriera Spelling produsse oltre 100 film tra i quali \"Scuola diabolica per ragazze\" e \"Guerra al virus\" (per la televisione), il primo con Shannen Doherty, e il secondo interpretato da Richard Gere, e per il cinema \"Charlie's Angels\", \"Bolle di sapone\", \"California Poker\" e \"Gli infiltrati\". Diresse anche dieci commedie teatrali. Con un totale di oltre 200 produzioni, copr\u00ec pi\u00f9 di 5.000 ore di messa in onda televisiva. Molti gli attori da lui lanciati, tra i quali John Travolta, Nick Nolte e Julia Roberts, che Spelling produsse nel film \"Femmine sfrenate\" (1988), Heather Locklear, Shannen Doherty e Joan Collins. Alcuni personaggi fittizi ebbero una seconda vita sul grande schermo, grazie ai film \"Charlie's Angels\", \"Starsky &amp; Hutch\" e \"S.W.A.T. - Squadra speciale anticrimine\". La sua importanza come produttore gli valse una stella nella Hollywood Walk of Fame.\nVita privata.\nDal 1953 al 1964 fu sposato con l'attrice Carolyn Jones. Nel 1968 spos\u00f2 la scrittrice Candy Spelling, da cui ebbe due figli: Tori (1973) e Randy (1978), che iniziarono a recitare da adolescenti, anche in produzioni del padre, su tutte \"Beverly Hills, 90210\". Nel 1996 scrisse la sua autobiografia, intitolata \"A Prime Time Life\".\nLa sua villa di Los Angeles, costituita da 123 stanze ed edificata su rulli (per evitare le scosse sismiche), venne costruita per 47 milioni di dollari e chiamata \"The Manor\", \"Il maniero\". La costruzione, che contiene tra l'altro un'intera ala riservata al guardaroba della moglie, una pista da pattinaggio e da bowling, uno studio apposito per l'incartamento dei pacchi regalo e una piscina, \u00e8 considerata la pi\u00f9 grande di Hollywood. \u00c8 infatti pi\u00f9 grande del Taj Mahal, ma pi\u00f9 piccola del Pentagono. \u00c8 situata nella prestigiosa zona di Holmby Hills, al 594 South Mapleton Drive, non lontana dalle ville, tra gli altri, del creatore di Playboy Hugh Hefner, del produttore ed ex presidente di Paramount Pictures Frank Mancuso Sr. e del produttore e imprenditore Jimmy Iovine.\nL'intero edificio \u00e8 stato ufficialmente messo in vendita agli inizi del 2009 dalla moglie Candy, per una cifra pari a 150 milioni di dollari. Dopo oltre due anni dalla messa in vendita l'intero complesso \u00e8 stato comprato dalla modella Petra Ecclestone, figlia del patron della Formula 1 Bernie Ecclestone, per 85 milioni di dollari.\nMalattia, controversie e morte.\nNel 2001 gli fu diagnosticato un cancro. Il 28 gennaio 2006 venne denunciato dalla sua infermiera, che lo accus\u00f2 di abuso sessuale, discriminazione, aggressione e infliggimento volontario di stress.\nIl 18 giugno 2006 Spelling ebbe un infarto nella sua residenza a Beverly Hills, Los Angeles, California. Mor\u00ec cinque giorni dopo, il 23 giugno 2006, per complicazioni derivate dall'attacco di cuore, all'et\u00e0 di 83 anni. Dopo il funerale, celebrato in forma strettamente privata, venne sepolto in una cripta in un mausoleo all'Hillside Memorial Park a Culver City, California.\nI suoi beni, stimati intorno ai 500 milioni di dollari, andarono alla moglie Candy (primaria beneficiaria), ai figli Tori e Randy, e ai fratelli.\nPremi.\nSi \u00e8 aggiudicato 2 Emmy, uno per la miniserie \"And the bed played on\" e uno e per il film \"Day one\". Le sue serie si sono aggiudicate i seguenti Telegatti:"}
{"id": "655179", "revid": "466539", "url": "https://it.wikipedia.org/wiki?curid=655179", "title": "Mia Farrow", "text": "Ha recitato in pi\u00f9 di 50 film e ha vinto numerosi premi, compreso un Golden Globe (e ulteriori 7 candidature), 3 candidature al Premio BAFTA, e un premio per migliore attrice al Festival di San Sebasti\u00e1n. La Farrow \u00e8 anche nota per il suo grande impegno umanitario come ambasciatrice dell'UNICEF.\nBiografia.\nMia Farrow nasce come Mar\u00eda de Lourdes Villiers Farrow a Los Angeles, California, il 9 febbraio 1945, terza figlia del regista australiano John Farrow e dell'attrice irlandese Maureen O'Sullivan, entrambi cattolici praticanti. Da piccola fu colpita dalla poliomielite e trascorse un anno in un polmone d'acciaio.\nCarriera.\nFece il suo esordio cinematografico nel 1947 in un cortometraggio insieme alla madre. Negli anni cinquanta apparve nel film propagandistico \"Duck and Cover\" (filmato che insegnava ai bambini come proteggersi in caso di esplosioni nucleari). Mia Farrow incominci\u00f2 la carriera vera e propria apparendo in ruoli secondari in alcuni film dei primi anni sessanta, ma ottenne la popolarit\u00e0 negli anni 1964-1966 con il celebre serial tv \"Peyton Place\", accanto a Ryan O'Neal. Dopo avere vinto a 19 anni un Golden Globe per \"Cannoni a Batasi\" (1964) di John Guillermin, cui segu\u00ec \"Sull'orlo della paura\" (1968) di Anthony Mann e Laurence Harvey, ottenne il suo primo ruolo cinematografico da vera protagonista al fianco di John Cassavetes nel film \"Rosemary's Baby\" (1968) di Roman Pola\u0144ski, che si rivel\u00f2 un grande successo di pubblico e critica e che \u00e8 tuttora considerato un classico del genere horror. Subito dopo recit\u00f2 in \"Cerimonia segreta\" (1968) di Joseph Losey, accanto a Elizabeth Taylor e Robert Mitchum, e \"John e Mary\" (1969) di Peter Yates, in coppia con Dustin Hoffman. Nei primi anni settanta apparve in altri importanti film, tra i quali il thriller \"Terrore cieco\" (1971) di Richard Fleischer, \"Trappola per un lupo\" (1972) di Claude Chabrol, \"Detective privato... anche troppo\" (1972) di Carol Reed, nonch\u00e9 nella versione girata nel 1974 da Jack Clayton de \"Il grande Gatsby\", in cui interpretava la parte di Daisy Buchanan, in coppia con Robert Redford.\nNel 1978 fu inserita nel folto cast del film \"Un matrimonio\" di Robert Altman. Sempre nello stesso anno recit\u00f2 in \"Assassinio sul Nilo\" di John Guillermin, pellicola vincitrice di un premio Oscar per i costumi, e in \"Valanga\" di Corey Allen, al fianco di Rock Hudson. L'anno seguente prese parte al film \"Uragano\" di Jan Troell, ove recit\u00f2 con attori del calibro di Max von Sydow, Jason Robards e Trevor Howard. Tra i numerosi ruoli televisivi degli anni settanta \u00e8 da ricordare quello di protagonista in una versione musical di \"Peter Pan\". Tra i primi anni ottanta e primi novanta la relazione sentimentale della Farrow con il regista Woody Allen produsse molte collaborazioni artistiche, spesso lodate dalla critica: apparve in veste di protagonista o comunque in ruoli di rilievo in quasi tutti i film girati da Allen in quel periodo, tra i quali \"Una commedia sexy in una notte di mezza estate\" (1982), \"Zelig\" (1983), \"Broadway Danny Rose\" (1984), \"La rosa purpurea del Cairo\" (1985), \"Hannah e le sue sorelle\" (1986), nel quale recita anche insieme alla madre Maureen O'Sullivan, \"Settembre\" (1987), \"Alice\" (1990) e \"Mariti e mogli\" (1992).\nNegli anni novanta lavor\u00f2 con meno frequenza, apparendo comunque in ruoli primari in diversi film, come \"Tre vedove e un delitto\" (1994) di John Irvin, \"Promesse e compromessi\" (1995) di David Frankel e \"Reckless\" (1995). Dopo aver girato numerosi film per la televisione alla fine degli anni novanta e nella prima met\u00e0 degli anni 2000 \u00e8 ritornata stabilmente al cinema. Pi\u00f9 di recente ha recitato in \"Omen - Il presagio\" (2006) di John Moore, remake del film del 1976 \"Il presagio\" di Richard Donner, \"Be Kind Rewind - Gli acchiappafilm\" (2008) di Michel Gondry e nella trilogia di Luc Besson iniziata con \"Arthur e il popolo dei Minimei\" (2006).\nImpegno civile.\nMia Farrow \u00e8 diventata ambasciatrice di buona volont\u00e0 dell'UNICEF nel 2000. \u00c8 attivamente impegnata per proteggere diritti umani nell'Africa subsahariana (in particolare per far conoscere la situazione infantile nelle regioni sede di guerre o conflitti), in iniziative sulla raccolta di fondi e attirando l'attenzione sulla battaglia contro la poliomielite in Nigeria, malattia alla quale lei stessa \u00e8 sopravvissuta da bambina.\nHa intrapreso due viaggi nel Darfur (una delle nove province del Sudan, situata a ovest) durante il conflitto armato insieme al figlio Ronan, prima nel novembre 2004 e poi nel giugno 2006, anche in Angola; Ronan ha anche operato per l'UNICEF in favore dei rifugiati. Le fotografie da lei scattate sono apparse nel luglio 2006 sul settimanale \"People\". L'attrice ha scritto un articolo sulla crisi pubblicato sul quotidiano \"Chicago Tribune\" del 25 luglio 2006.\nFarrow ha ricevuto diversi premi per il suo lavoro umanitario, tra cui il \"Leon Sullivan International Service Award\", il \"Lyndon Baines Johnson Moral Courage Award\" (2011) e il \"Marian Anderson Award\" (2011). Nel giugno 2006, Farrow e suo figlio Ronan hanno visitato Berlino per partecipare a un'asta di beneficenza di United Buddy Bears, che presenta disegni di artisti che rappresentano 142 Stati membri dell'ONU. Nel 2008 la rivista \"Time\" l'ha nominata una delle persone pi\u00f9 influenti al mondo.\nIl suo terzo viaggio in Darfur \u00e8 avvenuto nel 2007, con una troupe cinematografica impegnata nella realizzazione del documentario \"On Our Watch\". Nello stesso anno, Farrow ha co-fondato la campagna pubblicitaria \"Olympic Dream for Darfur\", che ha attirato l'attenzione sul tacito sostegno della Cina al governo del Sudan, e il cui l'intento era cambiarne la politica mettendola in imbarazzo alla vigilia dei Giochi della XXIX Olimpiade tenuti a Pechino; a marzo la Cina ha affermato che avrebbe sollecitato il Sudan a impegnarsi con la comunit\u00e0 internazionale. La campagna inoltre ha convinto Steven Spielberg (il quale, in un editoriale pubblicato sul \"The New York Times\", era stato paragonato al ruolo che ebbe la regista Leni Riefenstahl nella Germania nazista) a ritirarsi come consigliere artistico alla cerimonia di apertura. Durante le Olimpiadi, Farrow ha trasmesso in televisione via Internet da un campo profughi sudanese per evidenziare il coinvolgimento della Cina nella situazione in cui versava la regione.\nSempre nel 2007, Farrow si \u00e8 offerta di scambiare il suo permesso di lasciare il Sudan con la libert\u00e0 di un operatore umanitario del Movimento per la Liberazione del Sudan, il quale era in cura presso un ospedale dell'ONU e che era stato minacciato di arresto. L'attrice fa anche parte del consiglio del \"Darfur Women Action Group\", organizzazione senza scopo di lucro con sede a Washington.\nNel 2009, Farrow ha prestato la propria voce come narratrice del documentario \"As We Forgive\", che racconta la lotta di molti dei sopravvissuti al genocidio del Ruanda, uno dei pi\u00f9 sanguinosi episodi della storia dell'umanit\u00e0 del XX secolo. Per mostrare solidariet\u00e0, il 27 aprile inizi\u00f2 un sciopero della fame, ingerendo esclusivamente acqua; l'obiettivo di Farrow era digiunare per tre settimane, ma interruppe la cosa dopo dodici giorni su consiglio del suo medico. Nell'agosto 2010, ha testimoniato nel processo contro Charles Taylor, ex presidente della Liberia, presso la Corte speciale per la Sierra Leone.\nFarrow ha contribuito a costruire gli archivi del Darfur, che documentano le tradizioni culturali delle trib\u00f9 della provincia: ha filmato circa 40 ore di canzoni, balli, storie per bambini, metodi di coltivazione e resoconti di genocidio nei campi profughi della regione, che costituiscono gli archivi attuali. Dal 2011 gli archivi vengono custoditi al \"Thomas J. Dodd Research Center\" dell'Universit\u00e0 del Connecticut. Nel 2013, Farrow ha criticato il presidente degli U.S.A. Barack Obama per non aver tenuto un discorso sul genocidio durante un'Assemblea generale delle Nazioni Unite.\nNel febbraio 2015, Farrow \u00e8 apparsa in un episodio di \"A Path Appears\", una serie di documentari della PBS dei creatori del movimento \"Half the Sky\": nell'episodio si reca a Kibera, la pi\u00f9 grande baraccopoli keniota, per condividere storie di organizzazioni che forniscono istruzione alle ragazze a rischio. Farrow ha anche partecipato all'attivismo ambientale protestando nel 2014 contro l'azienda petrolifera Chevron Corporation, accusandola di danni ambientali nella foresta pluviale sudamericana.\nVita privata.\nFrank Sinatra.\nIl 19 luglio 1966, Mia Farrow spos\u00f2 il celebre cantante Frank Sinatra. L'unione fece molto scalpore a causa della differenza di et\u00e0, poich\u00e9 Farrow aveva 21 anni e Sinatra 50.\nSinatra voleva che la moglie rinunciasse alla sua carriera di attrice, cosa che inizialmente lei accett\u00f2 di fare; presto per\u00f2 si stanc\u00f2 di non lavorare, cos\u00ec nel 1967 firm\u00f2 per recitare da protagonista in \"Rosemary's Baby - Nastro rosso a New York\" di Roman Pola\u0144ski. Sinatra aveva in programma di iniziare a novembre le riprese di \"Inchiesta pericolosa\" di Gordon Douglas, ma il film di Pola\u0144ski non sarebbe terminato prima del febbraio successivo; siccome Farrow non poteva abbandonarlo prima della sua conclusione, Sinatra fece sostituire la moglie, che avrebbe avuto il ruolo di co-protagonista, con Jacqueline Bisset, e le fece recapitare sul set del film tutti i documenti per il divorzio, che venne finalizzato nell'agosto 1968.\nIn seguito, Farrow diede la colpa della fine del matrimonio alla loro differenza di et\u00e0, sostenendo di essere stata un'\u00abadolescente incredibilmente immatura\u00bb quando spos\u00f2 Sinatra. Tuttavia, i due rimasero amici fino alla morte del cantante.\nAndr\u00e9 Previn.\nIl 10 settembre 1970, Farrow spos\u00f2 il pianista, direttore d'orchestra e compositore Andr\u00e9 Previn, diventando la sua terza moglie. Lei aveva 25 anni e lui 41.\nFarrow e Previn iniziarono una relazione mentre lui era ancora sposato con la sua seconda moglie, la cantautrice Dory Langan, dalla quale divorzi\u00f2 definitivamente nel luglio 1970, quando Farrow scopr\u00ec di essere incinta. Dory, che gi\u00e0 nel 1965 soffr\u00ec di un esaurimento nervoso per cui dovette essere ricoverata in ospedale tramite la TEC, a causa dello stress sub\u00ecto ne ebbe un altro; quando si riprese scrisse la canzone \"Beware of Young Girls\" (letteralmente \"Attenzione alle giovani ragazze\") sulla fine del suo matrimonio e i suoi pensieri al riguardo.\nFarrow diede alla luce due gemelli, Matthew e Sascha, il 26 febbraio 1970; ebbero un altro figlio, Fletcher, nato il 14 marzo 1974. Con Previn, Farrow adott\u00f2 due bambine di origini vietnamite, Lark (nata il 15 febbraio 1973) e Summer (nata il 6 ottobre 1974), e la piccola sudcoreana Soon-Yi, affetta da problemi di apprendimento e linguaggio in seguito a un'infanzia traumatica (la cui data di nascita era sconosciuta e venne stimata l'8 ottobre 1970). Lark mor\u00ec il 25 dicembre 2008 per le complicazioni di una polmonite. Mia Farrow disse, in seguito, che Lark mor\u00ec \u00aba 35 anni a causa di complicazioni dell\u2019HIV/AIDS, che ha contratto da un partner precedente\u00bb.\nPrevin e Farrow divorziarono nel 1979.\nWoody Allen.\nDopo il divorzio intrattenne una lunga relazione, dal 1980 al 1992, con l'attore e regista Woody Allen, il quale riconobbe la paternit\u00e0, nel 1987, del quarto figlio biologico di Mia, Satchel Ronan O'Sullivan Farrow, conosciuto come Ronan Farrow. La Farrow adott\u00f2 altri due figli, nel 1980: Moses (nato il 27 gennaio 1978), e Dylan (nata l'11 luglio 1985, che cambi\u00f2 il suo nome prima in \"Eliza\" e successivamente in \"Malone\"). Nel 1992, Mia afferm\u00f2 che Dylan Farrow, che allora aveva sette anni, le aveva raccontato di essere stata vittima di un abuso sessuale da parte di Allen. Poco dopo trov\u00f2 delle fotografie pornografiche della figlia Soon-Yi, allora di et\u00e0 stimata tra i 19 e i 22 anni, scattate da Allen nel mese di gennaio, in seguito alle quali lo stesso disse di avere una relazione con la figliastra e sostenne che Soon-Yi gli avesse chiesto di farle quelle foto.\nDopo il rifiuto di Mia di continuare la relazione con Woody Allen il regista se ne and\u00f2 con Soon-Yi, che sposer\u00e0 nel 1997. Nell'agosto 1992 Allen fece causa chiedendo la custodia dei tre figli suoi e della Farrow, sostenendo che la Farrow stesse inventando le accuse di molestia sessuale. Un team composto da un pediatra e da due assistenti sociali incaricati dal tribunale ritenne che l'abuso fosse frutto della fantasia di Dylan o in alternativa un plagio della madre pur individuando degli atteggiamenti anomali di Allen nei confronti della bambina, ma il giudice diede l'affido esclusivo a Mia Farrow vietando ad Allen di visitare Dylan. Nel 2014, a 28 anni, Dylan ha ribadito le accuse di violenza sessuale da parte del padre e difeso la madre in una lettera pubblicata sul blog del \"New York Times\". Allen ha risposto negando nuovamente le accuse.\nRonan Farrow tramite Twitter ha espresso sostegno per la sorella ironizzando sull'atteggiamento di Hollywood che negli stessi giorni premiava Woody Allen dedicandogli un tributo alla carriera, mentre Moses Farrow, nel frattempo riavvicinatosi ad Allen, accus\u00f2 invece la madre di maltrattamenti fisici durante la sua infanzia. Tra il 1992 e il 1995, Mia Farrow adott\u00f2 altri sei bambini: Tam Farrow (una bambina vietnamita cieca nata nel 1979 e morta nel 2000 per insufficienza cardiaca), Quincy Farrow (nata nel 1994), Frankie-Minh (nato nel 1991), Isaiah Justus (nato nel 1992), Thaddeus Wilk Farrow (nato nel 1988 e morto suicida nel 2016) e Gabriel Wilk Farrow, adottato nel 1995 e successivamente chiamato Elliott Wilk. Durante un'intervista per \"Vanity Fair America\" nel 2013, la Farrow ha accennato alla possibilit\u00e0 che il padre biologico del figlio Ronan non sia Woody Allen, ma il primo marito Frank Sinatra, a cui rimase legata anche dopo il divorzio. Ronan Farrow ha fatto coming out come omosessuale nell'aprile 2018 ed \u00e8 divenuto giornalista; ha raccontato per il \"New Yorker\" lo scandalo degli abusi sessuali che ha coinvolto Harvey Weinstein e portato alla nascita del movimento #MeToo.\nDoppiatrici italiane.\nNelle versioni in italiano delle opere in cui ha recitato, Mia Farrow \u00e8 stata doppiata da:\nDa doppiatrice \u00e8 sostituita da:"}
{"id": "655181", "revid": "1305772", "url": "https://it.wikipedia.org/wiki?curid=655181", "title": "SUNMOS", "text": "SUNMOS (Sandia/UNM Operating System) \u00e8 un sistema operativo sviluppato congiuntamente da Sandia National Laboratories, Computer Science Department e dall'Universit\u00e0 del Nuovo Messico. L'obiettivo del progetto avviato nel 1991 era lo sviluppo di un sistema operativo molto portabile ed efficiente per sistemi massivamente paralleli a memoria distribuita.\nSUNMOS utilizza un kernel a singolo processo che non prevede gestione della paginazione. Il sistema operativo controlla tutti i nodi del sistema distribuito. Quando un programma viene caricato il sistema operativo gestisce tutta la memoria e i nodi disponibili e utilizza tutte le risorse disponibili. Quando l'applicazione viene caricata ed eseguita il processo \"yod\" eseguito dal nodo principale controlla l'esecuzione dell'applicazione. Yod viene eseguito su un sistema Sun per i sistemi nCUBE 2 e su un nodo di servizio per l'Intel Paragon."}
{"id": "655182", "revid": "1516566", "url": "https://it.wikipedia.org/wiki?curid=655182", "title": "Ramo di cervo", "text": "In araldica il termine ramo di cervo indica una delle corna del cervo, che presenta sei piccoli rami: in caso diverso se ne deve blasonare il numero. \nAbitualmente si rappresenta in posizione orizzontale con i rametti rivolti verso l'alto e l'attaccatura a destra."}
{"id": "655184", "revid": "22475", "url": "https://it.wikipedia.org/wiki?curid=655184", "title": "Sele\u00e7ao", "text": ""}
{"id": "655185", "revid": "363629", "url": "https://it.wikipedia.org/wiki?curid=655185", "title": "Urochinasi", "text": "L'urochinasi, o attivatore dell'u-plasminogeno (o attivatore del plasminogeno urinario), \u00e8 una serin proteasi appartenente alla classe delle idrolasi. Catalizza il taglio specifico del legame arginina-valina del plasminogeno per formare plasmina.\nL'urochinasi fu originariamente isolata dall'urina umana, ma \u00e8 presente anche in altre sostanze fisiologiche, come il plasma sanguigno e nella matrice extracellulare.\nIl substrato primario fisiologico \u00e8 il plasminogeno, lo zimogeno inattivo della serin proteasi plasmina. L'attivazione della plasmina coinvolge un processo proteolitico che, dipendendo dall'ambiente fisiologico, partecipa alla trombolisi o alla degradazione della matrice extracellulare. Ci\u00f2 spiega la funzione degli inibitori dell'urochinasi nella terapia di malattie vascolari e nel contrasto alla progressione metastatica del cancro.\nCaratteristiche molecolari.\nL'urochinasi \u00e8 una proteina composta di 411 residui, consistente in 3 domini: il dominio della serin proteasi, il dominio kringle ed il dominio del fattore di sviluppo. L'urochinasi \u00e8 sintetizzata in forma di prourochinasi o catena singola di urochinasi, ed \u00e8 attivata da un taglio proteolitico tra i residui L158 e I159. Le due catene risultanti sono tenute insieme tramite un legame disolfuro."}
{"id": "655187", "revid": "30232", "url": "https://it.wikipedia.org/wiki?curid=655187", "title": "Fortunato Zanfretta", "text": ""}
{"id": "655189", "revid": "486946", "url": "https://it.wikipedia.org/wiki?curid=655189", "title": "Comunit\u00e0 montana dell'Alta Val di Cecina", "text": ""}
{"id": "655190", "revid": "287204", "url": "https://it.wikipedia.org/wiki?curid=655190", "title": "Gesta Hammaburgensis ecclesiae pontificum", "text": "Gesta Hammaburgensis ecclesiae pontificum (\u00abGesta dei vescovi della chiesa di Amburgo\u00bb) \u00e8 un'opera in quattro volumi scritta da Adamo da Brema, completata nel 1075/1076 e rielaborata in successive stesure fino alla morte dell'autore avvenuta tra il 1081 ed il 1085. I primi tre libri dell'opera trattano la storia dell'arcivescovato di Brema e di Amburgo tra il 788 ed il 1045 e le gesta dell'arcivescovo Adalberto.\nL'ultimo libro, intitolato \"Descriptio insularum Aquilonis\", descrive la geografia, le genti ed i costumi dei popoli scandinavi ed i progressi fatti dalle missioni cristiane inviate presso di loro. La \"Descriptio\" \u00e8 anche la prima attestazione europea che menziona il \"Vinland\" - la costa orientale dell'America settentrionale - scoperta dai vichinghi attorno all'anno 1000."}
{"id": "655195", "revid": "767487", "url": "https://it.wikipedia.org/wiki?curid=655195", "title": "Associazione italiana per la formazione manageriale", "text": "L'Associazione italiana per la formazione manageriale, in acronimo ASFOR, \u00e8 un organismo nato nel 1971 con l'obiettivo di favorire il processo di diffusione della cultura di impresa e il miglioramento continuo della formazione manageriale in Italia.\nAttualmente conta pi\u00f9 di 60 associati, di cui vengono certificati, tramite opportuni processi di accreditamento, i corsi di formazione, con particolare riguardo ai corsi MBA, master in business administration."}
{"id": "655196", "revid": "1543377", "url": "https://it.wikipedia.org/wiki?curid=655196", "title": "Intel Paragon", "text": "L'Intel Paragon \u00e8 una serie di supercomputer a parallelismo massivo prodotti da Intel. Il Paragon XP/S \u00e8 la versione commerciale del sistema sperimentale \"Touchstone Delta\" sviluppato al CalTech nel 1992. Il sistema sostituisce il precedente iPSC/860 dal quale eredita molte caratteristiche.\nLa serie Paragon utilizzava processori RISC Intel i860. Il sistema poteva utilizzare fino a 2048 processori (in seguito espansi fino a 4000) collegati da una rete a griglia bidimensionale. Nel 1993 venne presentata una versione economica chiamata Paragon XP/E con 32 processori.\nIl sistema era formato da una serie di nodi che potevano essere partizionati a seconda delle necessit\u00e0. Usualmente la maggior parte dei nodi erano nodi di calcolo e quindi erano senza disco e senza dispositivi di input. Una piccola parte dei nodi era dedicata alle operazioni di I/O e un'altra parte alla gestione dello storage. Dato che la maggior parte dei nodi di calcolo era senza dispositivi di memorizzazione si potevano prevedere configurazioni con sistemi di storage differenziati a seconda del grado di sicurezza delle informazioni trattate. In sostanza esistevano nodi di storage con informazioni classificate e nodi con informazioni non classificati che venivano collegati al sistema a seconda delle operazioni da eseguire.\nIntel svilupp\u00f2 il Paragon per utilizzare il sistema operativo distribuito OSF/1 su tutti i processori. Tuttavia l'idea si rivel\u00f2 molto inefficiente e in seguito venne sostituito dal sistema operativo molto leggero SUNMOS sviluppato dai Sandia National Laboratories.\nIl prototipo dell'Intel Paragon fu l'Intel Delta, costruito dall'Intel con i fondi del DARPA e installato presso il California Institute of Technology negli anni 80 con un contributo economico del National Science Foundation. Il Delta quando venne presentato fu uno dei pochi computer a superare ampiamente la legge di Moore.\nNodi di calcolo.\nIL nodo di calcolo era disponibile in due configurazione, il GP16 con 16 MB di memoria e due CPU e l'MP16 con tre CPU. Ogni nodo aveva un'interfaccia B-NIC per collegarsi alla rete a griglia. Il nodo di calcolo era senza unit\u00e0 disco, tutti i dati da elaborare e i risultati viaggiavano lungo la rete.\nL'ASIC che gestiva la connessione B-NIC \u00e8 un chip quadrato senza dissipatore, anche le CPU i860 non richiedevano dissipatori attivi, come la maggior parte delle CPU dell'epoca.\nNodo I/O.\nOgni nodo di I/O era dotato di connessione SCSI o rete HiPPI e serviva a fornire i dati ai nodi di calcolo, non eseguivano programmi applicativi. Il nodo MP64 I/O era formato da tre CPU i869 e una CPU Intel i960 che venivano utilizzati per gestire i dischi."}
{"id": "655201", "revid": "1061716", "url": "https://it.wikipedia.org/wiki?curid=655201", "title": "John Garcia", "text": "Biografia.\nKyuss.\nNel 1988 insieme a Josh Homme forma il primo nucleo dei successivi Kyuss, col nome di Sons of Kyuss. Con questo nome il gruppo pubblica l'album \"omonimo\" nel 1990. Successivamente il gruppo muta il nome nel definitivo Kyuss, e pubblica nell'arco di 5 anni (dal 1991 al 1995) altri quattro album: \"Wretch\" (1991), \"Blues for the Red Sun\" (1992), \"Welcome to Sky Valley\" (1994) e \"...and the Circus Leaves Town\" (1995). Nel 1997 il gruppo si scioglie, e Garcia continuer\u00e0 la sua carriera musicale come componente in altri gruppi.\nSlo Burn.\nGli Slo Burn si formarono nel 1996 e comprendevano oltre a John Garcia alla voce, Damon Garrison al basso, Chris Hale alla chitarra elettrica e Brady Houghton alla batteria. Il gruppo ebbe vita breve, infatti si sciolse dopo aver partecipato all'Ozzfest del 1997. L'unica produzione discografica del gruppo fu l'EP \"Amusing the Amazing\" del 1996, che non si discostava di molto dal suono dei Kyuss, in particolar modo per la voce di Garcia e per la produzione di Chris Goss (gi\u00e0 produttore di 3 album dei Kyuss), mentre la musica era pi\u00f9 diretta e presentava trame meno psichedeliche (se si fa eccezione forse solo per il pezzo \"Pilot the Dune\").\nUnida.\nDopo lo scioglimento degli Slo Burn, John Garcia entra a far parte degli Unida insieme a Arthur Seay alla chitarra elettrica, Dave Dinsmore al basso e Mike Cancino alla batteria. Dinsmore verr\u00e0 sostituito successivamente da Scott Reeder. Il gruppo pubblica nel 1999 uno split EP con il gruppo svedese dei Dozer (\"Unida/Dozer\"). La parte degli Unida in questo EP ha il titolo di \"The Best of Wayne Gro\". Sempre nel 1999 gli Unida pubblicano il loro primo album, \"Coping with the Urban Coyote\" per l'etichetta Man's Ruin Records. L'anno seguente il gruppo firma un contratto con la American Recordings, ma i rapporti con la casa discografica terminano quasi subito, e il gruppo non riuscir\u00e0 a pubblicare il suo secondo album programmato per il 2001 per le controversie legali nate appunto con la American Recordings. L'album \u00e8 comunque stato distribuito attraverso la rete internet e il gruppo ha anche autorizzato una stampa semi ufficiale che ha venduto ai suoi concerti. Nel 2006 il gruppo ha comunque pubblicato l'album dal titolo \"Unida\" per la Mad Man's Ruin Records. Nel frattempo John Garcia \u00e8 entrato a far parte degli Hermano.\nHermano.\nA causa della prolungata inattivit\u00e0 con gli Unida per le controversie legali con la American Records, John Garcia form\u00f2 insieme ad alcuni componenti di altri gruppi (precisamente il bassista Dandy Brown (Orquesta del Desierto), il batterista Steve Earle (Afghan Whigs) ed i chitarristi Mike Callahan (Earshot, Disengage) e David Angstrom (Banger, Supafuzz, Black Cat Bone, Devil May Care) gli Hermano, che sono il gruppo nel quale Garcia si \u00e8 ormai stabilizzato dopo le esperienze con gli Slo Burn e gli Unida. Con questo gruppo Garcia ha inciso tre album: \"...Only a Suggestion\" (2002), \"Dare I Say\" (2004) (senza il chitarrista Mike Callahan ed il batterista Steve Earle, quest'ultimo sostituito da Chris Leathers dei Supafuzz) e \"Live at W2\" (2005). Il gruppo ha inoltre pubblicato nel 2006 il DVD \"The Sweet and Easy of Brief Happiness\", che contiene esibizioni live, interviste e videoclip. Verso la fine del 2006 hanno firmato un contratto con la Suburban Records per la produzione del terzo disco in studio. Le registrazioni avranno inizio nel dicembre 2006, e la pubblicazione del disco \u00e8 prevista per ottobre del 2007, al quale seguir\u00e0 un tour promozionale in Europa e negli Stati Uniti.\nAltre collaborazioni.\nNel 1999 Garcia ha collaborato con il gruppo femminile svedese Misdemeanor nel loro ep, \"Five Wheel Drive\" nel quarto pezzo \"Love Song\".\nNel 2003, ha collaborato con i Crystal Method nel pezzo \"Born Too Slow\", pezzo nel quale \u00e8 presente anche Wes Borland, chitarrista dei Limp Bizkit. Nel dicembre del 2005 si \u00e8 unito al suo ex compagno Josh Homme durante un concerto dei Queens of the Stone Age a Los Angeles. I due hanno eseguito insieme tre pezzi dei Kyuss: \"Thumb\", \"Hurricane\" e \"Supa Scoopa and Mighty Scoop\".\nNel 2006 Garcia ha collaborato con il gruppo canadese Danko Jones nel loro terzo album, \"Sleep is the Enemy\" nel pezzo \"Invisible\". Nell'ottobre del 2006 ha anche partecipato ai primi 4 concerti del tour europeo del gruppo in Norvegia.\nNel 2008 Garcia collabora con il gruppo italiano Mad City Rockers nel pezzo \"Stronger\" contenuto nel loro primo album, \"Black Celebration\". Nell'ottobre del 2009 viene prodotto e pubblicato nel loro primo singolo in vinile e in una doppia versione cd (formato jakebox)."}
{"id": "655204", "revid": "984922", "url": "https://it.wikipedia.org/wiki?curid=655204", "title": "Rifugio Baita Iseo", "text": "Il rifugio Baita Iseo \u00e8 un rifugio situato nel comune di Ono San Pietro (\"BS\"), in Val Camonica, alle pendici del massiccio della Concarena, a \"1.335\"\u00a0m s.l.m.\nStoria.\nUnico esistente sulla Concarena, il rifugio \u00e8 stato inaugurato nel 1980, in seguito ad un'impegnativa ristrutturazione di una baita preesistente, grazie al lavoro di tanti volontari della sottosezione CAI di Iseo.\nCaratteristiche e informazioni.\nIl rifugio \u00e8 sempre aperto da met\u00e0 giugno a met\u00e0 settembre; da marzo a fine anno \u00e8 aperto solo il sabato e la domenica con prenotazione al gestore.\n\u00c8 meta di escursionisti ed alpinisti, attratti dalla bellezza della roccia dolomitica della Concarena e dai percorsi nel verde dove \u00e8 possibile vedere il fenomeno dei \"Camini Gelidi\", grazie ai quali si sviluppa una flora da ambiente nivale, a 1.300\u00a0m s.l.m.\nAccessi.\nPer raggiungere il rifugio, dall'abitato di Ono San Pietro si prosegue per la strada che porta al Passo Campelli. A circa due chilometri, raggiunta la localit\u00e0 \"Vaial\u00f9\", si prosegue per una mulattiera da dove inizia l'itinerario segnalato con il segnavia n. 98."}
{"id": "655206", "revid": "729019", "url": "https://it.wikipedia.org/wiki?curid=655206", "title": "Piaggio P.148", "text": "Il Piaggio P.148 era un monomotore da addestramento basico ad ala bassa ad uso militare prodotto dall'azienda italiana Piaggio Aero negli anni cinquanta ed impiegato principalmente nelle scuole di volo per la formazione dei piloti dell'Aeronautica Militare.\nStoria.\nSviluppo.\nNei primi anni cinquanta la Piaggio Aero acquist\u00f2 i diritti per la produzione e la modifica dell'addestratore olandese Fokker S-11 con l'intenzione di partecipare alle richieste di velivoli dedicati all'addestramento da parte del mercato aeronautico civile e militare che necessitava di una evoluzione dal materiale surplus, principalmente statunitense, prodotto durante la seconda guerra mondiale.\nLa Piaggio non si limit\u00f2 a riprodurlo ma intraprese una riprogettazione del velivolo olandese affidandola all'ingegner Giovanni Casiraghi. Il risultato fu il P.148, un aereo leggero, interamente metallico ad ala bassa e carrello fisso triciclo posteriore, destinato al ruolo di addestratore di primo periodo, e cio\u00e8 per volo a vista, volo strumentale, volo acrobatico, volo notturno. Date le sue dimensioni fu soprannominato \"Piaggino\".\nIl prototipo venne portato in volo per la prima volta dal comandante Aldo Gasperi il 12 febbraio 1951 dalla pista di Villanova d'Albenga. Dopo le prove iniziali ed il periodo di affinamento del velivolo venne deliberata la produzione in serie che inizi\u00f2 nello stesso anno.\nComplessivamente furono costruiti circa 100 esemplari, di cui 70 acquistati dall'Aeronautica Militare Italiana per l'addestramento (scuole di Lecce, Latina, Alghero e Rieti), il collegamento e il rimorchio di alianti.\nImpiego operativo.\nItalia.\nPur essendo il P.148 un aeroplano metallico per scuola di pilotaggio di primo periodo e cio\u00e8 per volo a vista, strumentale, acrobatico, notturno, in pattuglia, a doppio comando o con allievo solo a bordo, l'Aeronautica Militare ha dapprima adoperato il P.148 solo per collegamenti e come rimorchiatore di aliante. \nDal dicembre 1965 fino al 1975 il P.148 \u00e8 stato impiegato nei Corsi di Cultura Aeronautica per i voli dimostrativi del pilotaggio che costituivano il completamento pratico delle lezioni teoriche svolte in aula. Tali corsi di cultura aeronautica erano destinati ai giovani dai 16 ai 19 anni ed erano tenuti presso l'aeroporto di Gorizia e quello di Guidonia.\nDal 1970 al 1976 \u00e8 stato utilizzato presso la scuola di Latina per la selezione al pilotaggio degli allievi dell'Aeronautica Militare ruolo naviganti.\nDescrizione tecnica.\nCaratteristica dell'aereo era la capottina in plexiglas, che permetteva una visibilit\u00e0 notevole. La fusoliera era monoscocca a sezione circolare. Il rivestimento metallico era interamente rivettato, le semiali erano connesse alla fusoliera con due punti di attacco e rinforzate nei punti di ancoraggio del carrello (che era fisso) e le ali erano facilmente smontabili per necessit\u00e0 di trasporto.\nIl P.148 utilizzava un motore Lycoming O-435 a 6 cilindri contrapposti e raffreddamento ad aria, da 190 hp (192 kW), ed un'elica bipala metallica Piaggio a passo variabile del diametro di 2,20 m.\nParametri di volo.\nDati tratti dal manuale di volo (Corso teorico-pratico di Cultura Aeronautica- 1968).\nVelocit\u00e0 massima orizzontale circa nodi 120;\nVelocit\u00e0 massima in picchiata circa nodi 185;\nVelocit\u00e0 ottima in salita = 65 nodi;\nVelocit\u00e0 minima con flap = 45 nodi;\nVelocit\u00e0 minima senza flap = 50 nodi;\nVelocit\u00e0 volo librato senza flap = 70 nodi;\nVelocit\u00e0 volo librato con tutto flap = 60 nodi;\nSpazio di decollo (senza vento) metri 204;\nSpazio di atterraggio (con freni) metri 86;\nAutonomia chilometrica alla quota di 700 metri e nodi 100 = 856\u00a0km;\nStallo con tutto flap = 40 nodi;\nStallo senza flap = 49 nodi;\nNumero di giri per la salita: 2300;\nNumero di giri per il volo orizzontale: 2200;\nEsemplari attualmente esistenti.\nPur nella sua modesta produzione numerica, sono diversi gli esemplari ancora esistenti esposti presso strutture militari o musei aeronautici sia pubblici che privati.\nL'esemplare in mostra al Museo Piaggio Giovanni Alberto Agnelli di Pontedera (n. matricola MM 53562) porta le insegne della \"SAP - Scuola Addestramento Plurimotori\" con sede presso l'aeroporto di Latina (1955-1961), che dal 1985 ha assunto la denominazione di 70\u00ba Stormo.\nL'esemplare esposto al Museo dell'aviazione di Rimini conserva l'accesa colorazione arancione antimimetica tipica dei velivoli da addestramento dell'Aeronautica Militare"}
{"id": "655208", "revid": "287204", "url": "https://it.wikipedia.org/wiki?curid=655208", "title": "Suryavarman II", "text": "Costru\u00ec Angkor Wat, che egli dedic\u00f2 a Vi\u1e63\u1e47u, ed \u00e8 generalmente considerato uno dei pi\u00f9 grandi monarchi del suo impero.\nUn'iscrizione ricorda che pervenne al potere con la violenza, saltando in cima all'elefante dello zio \"Dharanindravarman I\" e uccidendolo come fece il dio Garu\u1e0da che nelle sembianze di un uccello cattur\u00f2 un serpente con gli artigli.\nEgli riun\u00ec l'impero dopo anni di malcontento ed allarg\u00f2 i suoi confini fino a racchiudere la maggior parte dell'odierna Thailandia, cos\u00ec come parte del Vietnam e della Malaysia, sebbene le tre campagne per conquistare tutto il Vietnam fallirono tutte. Nel 1145 attacc\u00f2 e conquist\u00f2 anche il Regno di Champa, suo ex alleato, ma mor\u00ec combattendo contro di esso in una successiva campagna di guerra. Il suo successore fu Dharanindravarman II.\nDurante il suo regno ci furono grandi miglioramenti nell'arte e nell'architettura, e nell'uso della diplomazia. Presidi\u00f2 la costruzione di Angkor Wat, il pi\u00f9 grande monumento mai costruito nella capitale. Invi\u00f2 degli ambasciatori anche in Cina.\nPer ragioni sconosciute, Suryavarman II \u00e8 il primo re khmer ad essere dipinto nell'arte. Un bassorilievo nella galleria sud di Angkor Wat lo ritrae mentre conduce la corte reale. \u00c8 seduto su un elaborato palchetto con tutto il telaio scolpito in modo da somigliare ad un serpente n\u0101ga. Sulla testa porta un diadema a punta, e ha dei ciondoli alle orecchie. Indossa delle cavigliere e dei bracciali. Nella mano destra tiene quello che sembra un serpente morto (non se ne conosce il significato). Ha il dorso che si curva dolcemente, con le gambe incrociate sotto di lui. L'immagine \u00e8 di generale serenit\u00e0 e sicurezza della sua posizione e del suo potere. \u00c8 circondato da assistenti, e sopra la testa ha una moltitudine di parasoli, ventagli e scaccia mosche, che nella societ\u00e0 di Angkor fungevano da simbolo di alto rango, cos\u00ec come di conforto. Ai lati ci sono dei consiglieri, alcuni dei quali con la mano sul cuore in segno di lealt\u00e0.\nIn altri rilievi, il re \u00e8 mostrato in tenuta da guerra, in piedi sopra un elefante. Tiene un'arma nella sua mano destra, e uno scudo rotondo nella sinistra. Vari ranghi di soldati sono allineati dietro di lui."}
{"id": "655223", "revid": "1543377", "url": "https://it.wikipedia.org/wiki?curid=655223", "title": "Il Soviet", "text": "Il Soviet fu un giornale settimanale della sinistra rivoluzionaria del PSI, fondato a Napoli nel dicembre 1918 e diretto da Amadeo Bordiga. Fu stampato fino al 1922.\nNel 1919 il giornale divenne l'espressione della frazione comunista astensionista, formatasi in seno al PSI in netto contrasto con la politica riformista della dirigenza.\nLenin cit\u00f2 il giornale nel suo testo \"L'estremismo malattia infantile del comunismo\", sostenendo come il gruppo de \"Il Soviet\" fosse il solo, in Italia, ad aver compreso la necessit\u00e0 della separazione tra comunisti e socialdemocratici, attraverso la scissione del Partito Socialista."}
{"id": "655227", "revid": "1272592", "url": "https://it.wikipedia.org/wiki?curid=655227", "title": "Ondata Glaciale", "text": "Ondata Glaciale (in inglese \"Coldsnap\") \u00e8 un set di del gioco di carte collezionabili \"\". In vendita in tutto il mondo dal 21 luglio 2006, \u00e8 l'espansione conclusiva del \"blocco di Era Glaciale\", che comprende anche le due precedenti espansioni, \"Era Glaciale\" appunto e \"Alleanze\".\nAmbientazione.\nLa storia riprende gli avvenimenti raccontati nel set Alleanze. Il continente di Terisiare \u00e8 appena uscito da una tremenda era glaciale, Nuova Argivia, l'alleanza fra il regno di Kjeldor e i barbari di Balduvia, sta cercando di stringere una nuova alleanza con gli abitanti della foresta di Yavimaya, e i cavalieri dell'Ordine di Juniper spingono affinch\u00e9 questo patto venga siglato. Queste tre grandi societ\u00e0 potrebbero unificare tutta la met\u00e0 orientale del continente, ma i maghi di Ventogelo tramano per far ripiombare Terisiare in una nuova era glaciale magica.\nCaratteristiche.\n\"Ondata Glaciale\" \u00e8 composta da 155 carte, stampate a bordo nero, cos\u00ec ripartite:\nIl simbolo dell'espansione \u00e8 un trio di stalattiti di ghiaccio, e si presenta nei consueti tre colori a seconda della rarit\u00e0: nero per le comuni, argento per le non comuni, e oro per le rare.\n\"Ondata Glaciale\" \u00e8 disponibile in bustine da 15 carte casuali e in 4 mazzi tematici precostituiti di 60 carte ciascuno:\nNel set sono state ristampate le seguenti carte da precedenti:\nCuriosit\u00e0.\n\"Ondata Glaciale\" fu presentata in tutto il mondo durante i tornei di prerelease l'8 luglio 2006, in quell'occasione venne distribuita una speciale carta olografica promozionale: il \"Cavalca Allosauro\", che presentava un'illustrazione alternativa rispetto alla carta che si poteva trovare nelle bustine.\nNei mazzi precostituiti di \"Ondata Glaciale\" \u00e8 presente anche un certo numero di carte dalle espansioni \"Era Glaciale\" e \"Alleanze\", ristampate per\u00f2 secondo gli attuali parametri di visualizzazione delle carte di Magic.\n\"Ondata Glaciale\" \u00e8 stata al centro di un piccolo caso nel mondo di \"\".\n\"Ondata Glaciale\" va a concludere il blocco di \"Era Glaciale\", iniziato nel 1995 e che conteneva, prima dell'uscita di \"Ondata Glaciale\", le espansioni \"Alleanze\" e \"Origini\". Secondo la Wizards of the Coast in realt\u00e0 \"Origini\" non avrebbe mai dovuto far parte del blocco, ma vi era confluita perch\u00e9, nel 1996, in seguito a problemi organizzativi, la direzione aveva preferito bloccare lo sviluppo dell'espansione conclusiva di \"Era Glaciale\", \"Ondata Glaciale\", decidendo di rimpiazzarla con un'espansione autoconclusiva gi\u00e0 elaborata, \"Origini\" appunto.\n\"Ondata Glaciale\" \u00e8 cos\u00ec rimasta \"congelata\" per dieci anni, fino a quando non \u00e8 stato ripreso e concluso dall'attuale squadra di lavoro della \"Wizards of the Coast\".\nDopo la distribuzione di \"Ondata Glaciale\" l'espansione \"Origini\" \u00e8 uscita dal blocco di \"Era Glaciale\".\nNovit\u00e0.\nLa novit\u00e0 principale riguarda le modifiche al supertipo \"innevato\", utilizzato in Era Glaciale solo per le terre base innevate. Inoltre \"Ondata Glaciale\" presenta due nuove abilit\u00e0 e ripropone il vecchio \"mantenimento cumulativo\", un'abilit\u00e0 presente in alcune carte dei blocchi di Era Glaciale e Mirage, modificandone le regole.\nCome nelle altre espansioni del \"blocco di Era Glaciale\", in \"Ondata Glaciale\" sono presenti un certo numero di \"slowtrips\", cio\u00e8 carte che permettono di pescare una carta all'inizio della fase di mantenimento del prossimo turno.\nIl supertipo \u201cNeve\u201d.\nCon \"Ondata Glaciale\" il supertipo \"Innevato\" diventa \"Neve\", pu\u00f2 essere applicato a qualsiasi tipo di carta. Il mana prodotto da un permanente con il supertipo Neve pu\u00f2 essere impiegato come \"mana neve\" per l'attivazione di specifiche abilit\u00e0. Il mana neve \u00e8 raffigurato da un proprio simbolo, un fiocco di neve, questo simbolo \u00e8 utilizzato solo nei costi di attivazione delle abilit\u00e0, mai nei costi di mana delle carte.\nNuove abilit\u00e0.\nRecupero.\nLe carte con Recupero (in inglese \"Recover\") possono essere, solo se una creatura \u00e8 finita nel cimitero e a patto di pagare un certo numero di mana, riprese dal cimitero in mano. Se non si paga il costo la magia va rimossa dal gioco.\nPropagazione.\nQuando si gioca una magia con Propagazione (in inglese \"Ripple\") possono essere rivelate un certo numero di carte (sulla carta \u00e8 scritto quante) dal grimorio. Se ci\u00f2 viene fatto possono essere giocate senza pagare nulla tutte le carte rivelate uguali a quella giocata. Tutte le altre carte rivelate vanno messe in fondo al mazzo.\nCarte famose.\nIn \"Ondata Glaciale\" sono presenti alcuni cicli di carte:\nSono presenti carte creatura del tipo \"uri\", accomunate da un'abilit\u00e0 che fa riferimento ad altri uri in gioco, come \"Maschio Uri\", \"Uri Gelocorno\" e \"Mandria di Uri\".\n\"Profondit\u00e0 Oscure\" \u00e8 una carta terra leggendaria, in grado di mettere in gioco una pedina creatura leggendaria nera di tipo avatar chiamata \"Marit Lage\", indistruttibile e con l'abilit\u00e0 volare e forza e costituzione pari a entrambe a 20. Pur non essendo questa una vera e propria carta di Magic, (le pedine non possono essere inserite in un grimorio e svaniscono quando lasciano il campo di battaglia, non possono essere giocate perch\u00e9 non sono carte, \"rappresentano\" delle carte), Marit Lage \u00e8 la creatura la cui somma di forza e costituzione stampate sulla carta \u00e8 la pi\u00f9 alta del gioco.\nAltre carte famose di \"Ondata Glaciale\" sono:"}
{"id": "655229", "revid": "1543377", "url": "https://it.wikipedia.org/wiki?curid=655229", "title": "Intel iPSC/860", "text": "L'Intel iPSC/860 \u00e8 un supercomputer a parallelismo massivo presentato da Intel nel 1990. Il sistema seguiva l'Intel iPSC/2 e venne sostituito dall'Intel Paragon. L'iPSC/860 era formato da 128 processori collegato tramite una struttura a ipercubo. I processori di calcolo erano Intel i860 o Intel 80386."}
{"id": "655232", "revid": "287204", "url": "https://it.wikipedia.org/wiki?curid=655232", "title": "Impero Khmer", "text": "LImpero Khmer fu un potente regno che ebbe centro in quella che oggi \u00e8 la Cambogia e che in alcuni periodi estese la sua influenza su buona parte degli odierni territori di Thailandia, Laos e Vietnam meridionale.\nIl centro del suo potere e splendore fu la pianura alluvionale a nord del lago Tonl\u00e9 Sap, ove giace l'eredit\u00e0 pi\u00f9 grande che ci ha lasciato: Angkor, nell'odierna provincia di Siem Reap. Il sito archeologico, uno dei pi\u00f9 vasti e importanti dell'Asia, ospit\u00f2 diverse capitali del regno e testimonia lo splendore e la ricchezza dell'impero Khmer.\nL'inizio dell'era angkoriana della storia khmer \u00e8 fissata convenzionalmente nell'anno 802, anno in cui Jayavarman II si fece proclamare \"cakravartin\" (monarca universale), a sanzione rituale dell'indipendenza del proprio dominio. Allo stesso modo la sua fine viene posta al 1431, anno in cui l'invasione thailandese, peraltro non la prima, pose il sigillo a una fase di declino e spopolamento della regione portando allo spostamento del centro politico ed economico verso sud-est, lungo il Mekong.\nStoria.\nLe fonti.\nProblema rilevante nel delineare la storia khmer \u00e8 la mancanza di fonti: le uniche tracce scritte pervenute sono infatti iscrizioni su pietra. Le pi\u00f9 antiche finora ritrovate risalgono ai primi decenni del VII secolo, all'epoca del regno (o meglio dei regni) di Chenla, quando il processo cosiddetto di \"indianizzazione\" era gi\u00e0 avvenuto. Iscrizioni apparentemente indirizzate agli dei, che elogiano azioni di re ed aristocratici come la fondazione di templi (offrendo datazioni spesso certe), offerte, genealogie e vittorie militari, sono redatte in versi in sanscrito. Le iscrizioni in khmer sono invece in prosa e riguardano questioni pi\u00f9 pratiche, come registrazioni dettagliate sull'attivit\u00e0, i beni o la manodopera dei templi.\nL'odierna conoscenza storica della civilt\u00e0 Khmer deriva quindi principalmente da:\nJayavarman II - il fondatore di Angkor.\nLa ricostruzione storiografica della fondazione di Angkor \u00e8 basata principalmente sull'interpretazione delle iscrizioni presenti sulle steli di fondazione dei templi. In particolare l'iscrizione K.235 del tempio di Sdok Kok Thom, datata al 1053, descrive due secoli e mezzo di storia khmer dal punto di vista della famiglia patrona del tempio, i cui membri prestavano servizio come religiosi shivaiti di alto rango presso la corte.\nSecondo una prima interpretazione di essa da parte di studiosi francesi come George Coed\u00e8s, Jayavarman II era un principe che viveva presso la corte dei Sailendra, nell'allora potente Regno di Giava, probabilmente come ostaggio. Ritornato in patria nell'anno 800 come loro vassallo, vi import\u00f2 l'arte e la cultura giavanesi. Aument\u00f2 rapidamente la propria influenza sui vari regni e principati che costituivano il regno di Chenla, in un'area compresa tra il Tonle Sap e il Mekong. Dalla sede originale del suo potere, Indrapura, si spost\u00f2 quindi nella fertile area a nord del grande lago, in una successione di sedi diverse tra le quali \u00e8 stata inclusa anche Hariharalaya. Nell'802 si fece proclamare \"Chakravartin\" (\"Re del Mondo\", secondo un rito della tradizione ind\u00f9) sul monte Mahendra, identificato come l'odierno Phnom Kulen, attestando contemporaneamente l'indipendenza del regno da Giava.\nLe interpretazioni pi\u00f9 moderne (Jacques, Vickery) legano Jayavarman ai vicini Cham, con i quali i Khmer interagirono a volte pacificamente a volte violentemente per gran parte della loro storia. Secondo queste ipotesi, la carriera politica di Jayavarman inizi\u00f2 in un'area della Cambogia orientale confinante con i Cham, il regno di Vyadhapura, e molti dei templi Khmer pi\u00f9 antichi (come \"Aram Rong Cen\" e \"Prasat Thmar Dap\", sul Phnom Kulen) mostrano influenze Cham e Giavanesi.\nJayavarman II mor\u00ec nell'834.\nYasodharapura - la prima citt\u00e0 di Angkor.\nIl successore di Jayavarman II continu\u00f2 ad allargare i confini del regno di Kambuja. Indravarman I (re nel periodo 877-889) riusc\u00ec ad espandere il regno senza intraprendere guerre e inizi\u00f2 vari progetti di edifici, grazie alla ricchezza acquisita con il commercio e l'agricoltura. Le opere pi\u00f9 importanti furono il tempio di Preah Ko e i lavori di irrigazione. Dopo di lui regn\u00f2 il figlio Yasovarman I (re nel periodo 889-915), che fond\u00f2 una nuova capitale Yasodharapura, la prima citt\u00e0 di Angkor.\nIl tempio centrale della citt\u00e0 fu costruito a Phnom Bakheng, una collina che si eleva per 66 metri al di sopra della piana su cui giace Angkor. Sotto Yasovarman I fu costruito anche il Baray orientale, un enorme serbatoio d'acqua di 7,5 x 1,8\u00a0km.\nAll'inizio del decimo secolo il regno si divise. Jayavarman IV fond\u00f2 una nuova capitale a Koh Ker, circa 100\u00a0km a nord est di Angkor. Solo con Rajendravarman II (che regn\u00f2 nel periodo 944-968) il palazzo reale ritorn\u00f2 a Yasodharapura. Egli rivitalizz\u00f2 gli estesi schemi costruttivi dei re che lo avevano preceduto e costru\u00ec una serie di templi nell'area di Angkor; non ultimo fu il Mebon orientale, posto su un'isola nel mezzo del baray orientale, e diversi templi e monasteri buddisti. Nel 950 scoppi\u00f2 la prima guerra ad oriente tra la Kambuja e il regno di Champa (nella parte centrale dell'odierno Vietnam).\nDal 968 al 1001 regn\u00f2 Jayavarman V, il figlio di Rajendravarman II. Dopo essersi affermato come nuovo re sopra gli altri principi, govern\u00f2 per un lungo periodo di pace, segnato da prosperit\u00e0, crescita culturale e tolleranza religiosa: il Buddhismo Mah\u0101y\u0101na aument\u00f2 la sua influenza, malgrado Jayavarman V professasse la fede induista (in particolare era un adoratore di Shiva). Fond\u00f2 una nuova capitale a Jayenanagari vicino a Yashodharapura. Alla corte di Jayavarman V vivevano filosofi, letterati ed artisti. Furono anche costruiti nuovi templi: i pi\u00f9 importanti sono quelli di Banteay Srei, considerati tra i pi\u00f9 belli e artistici di Angkor, e di Ta Keo, il primo tempio di Angkor interamente costruito in pietra arenaria, ma lasciato incompiuto a seguito di un evento infausto avvenuto durante la costruzione.\nDopo la morte di Jayavarman V segu\u00ec un decennio di conflitti. I diversi re duravano pochi anni, ed erano spodestati con la violenza dai successori, finch\u00e9 Suryavarman I (che regn\u00f2 nel periodo 1010-1050) non sal\u00ec al trono. Il suo governo fu segnato da ripetuti tentativi dei suoi oppositori di spodestarlo e dalle sue conquiste militari. Ad occidente estese i territori khmer sottomettendo i Mon del Regno di Lavo, l'odierna Lopburi nella Thailandia Centrale. A sud-ovest si espanse verso l'istmo di Kra a seguito di un'alleanza con la dinastia indiana dei Chola, la cui invasione di Sumatra e della penisola malese ridusse l'influenza marittima dell'Impero Srivijaya e impose la \"suzerainet\u00e9\" khmer sul Regno di Tambralinga.. Sotto il regno di Suryavarman I cominci\u00f2 la costruzione del Baray occidentale, il secondo serbatoio d'acqua di 8 x 2,2\u00a0km, ancora pi\u00f9 grande del precedente Baray orientale.\nSuryavarman II - Angkor Wat.\nL'undicesimo secolo fu un periodo di conflitti e di lotte per il potere spesso brutali. Solo con Suryavarman II, che regn\u00f2 dal 1113 al 1150, l'impero venne unificato ed ampliato. Durante il suo governo fu costruito Angkor Wat, il pi\u00f9 grande tempio di Angkor, dedicato al dio Vishnu. Suryavarman II conquist\u00f2 a nord-ovest diversi territori dei mon di Dvaravati. Dopo aver definitivamente preso il controllo del Regno di Lavo, che si era reso indipendente dai khmer, attacc\u00f2 invano l'altro regno mon di Haripunjaya, l'attuale Lamphun nella Thailandia del Nord. Conquist\u00f2 altri territori ad ovest, verso il confine con i birmani del Regno di Pagan, a sud, nella penisola malese, ripristin\u00f2 la \"suzerainet\u00e9\" Khmer sul regno di Tambralinga (corrispondente pi\u00f9 o meno all'odierna provincia thailandese di Nakhon Si Thammarat), ad oriente si impadron\u00ec di diverse province del Champa, mentre a nord si espanse fino ai confini meridionali dell'odierno Laos.\nLa fine di Suryavarman II non \u00e8 stata chiarita. L'ultima iscrizione che accenna al suo nome \u00e8 del 1145 in relazione a un'invasione pianificata del Regno Champa. Probabilmente mor\u00ec durante una spedizione militare tra il 1145 e il 1150. Segu\u00ec quindi un altro periodo in cui molti re regnarono brevemente e furono rovesciati con la violenza dai successori. Le armate dei Ch\u0103m approfittarono dell'instabilit\u00e0 creatasi nel 1177, sconfiggendo la Kambuja in una battaglia navale sul lago Tonle Sap e annettendola come provincia del Regno Champa.\nJayavarman VII - Angkor Thom.\nIl re Jayavarman VII (che regn\u00f2 dal 1181 al 1219) fu gi\u00e0 un condottiero militare sotto i precedenti re. Dopo che il Regno Champa conquist\u00f2 Angkor, riun\u00ec un'armata e riguadagn\u00f2 la capitale Yasodharapura. Nel 1181 sal\u00ec al trono e continu\u00f2 la guerra contro il vicino regno orientale per altri 22 anni, finch\u00e9 i Khmer non sconfissero il Champa nel 1203 e conquistarono gran parte del suo territorio.\nJayavarman VII fu l'ultimo dei grandi re di Angkor, non solo per la guerra vinta contro il Champa, ma anche perch\u00e9 non regn\u00f2 come un tiranno (come avevano invece fatto i suoi immediati predecessori) ed unific\u00f2 l'impero, e soprattutto per i progetti di costruzione portati avanti sotto il suo governo. Fu costruita una nuova capitale e fu chiamata Angkor Thom (letteralmente \"Grande Citt\u00e0\"). Al suo centro, il re (seguace del Buddhismo Mah\u0101y\u0101na) costru\u00ec il tempio di Bayon, le cui torri avevano ai 4 lati il viso del bodhisattva Avalokite\u015bvara, alto diversi metri e scavato nella pietra. Altri templi importanti costruiti sotto Jayavarman VII furono Ta Prohm, Banteay Kdei e Neak Pean, cos\u00ec come il serbatoio di Srah Srang. Accanto a tutto questo fu costruita una fitta rete di strade che collegavano ogni citt\u00e0 dell'impero. Lungo queste strade furono costruite 121 \"alberghi\" per mercanti, ufficiali e viaggiatori. Fece costruire anche 102 ospedali.\nZhou Daguan - l'ultimo periodo fiorente.\nAlla morte di Jayavarman VII, suo figlio Indravarman II (che regn\u00f2 dal 1219 al 1243) sal\u00ec al trono. Era buddista come suo padre, e termin\u00f2 una serie di templi da lui iniziati. Non ebbe altrettanto successo come guerriero. Nel 1220 i Khmer si ritirarono da molte province precedentemente conquistate dal Champa. Ad ovest, i sudditi thai si ribellarono, fondando il primo regno siamese a Sukhothai e spinsero indietro i Khmer. Nei 200 anni che seguirono i siamesi divennero i rivali pi\u00f9 importanti della Kambuja.\nA Indravarman II succedette Jayavarman VIII (dal 1243 al 1295). Al contrario dei suoi predecessori, era un induista ed un forte oppositore del buddismo. Fece distruggere la maggior parte delle statue di Buddha dell'impero (gli archeologi stimano che fossero pi\u00f9 di 10000, delle quali rimangono solo poche tracce), e trasform\u00f2 i templi buddisti in templi induisti. L'impero fu minacciato nel 1283 dai Mongoli guidati da Sagatu, un generale di Kublai Khan. Il re evit\u00f2 la guerra con il potente rivale, che a quel tempo governava tutta la Cina, pagandogli un tributo annuale. Verso la fine del suo regno, i siamesi del Regno di Sukhothai posero fine all'egemonia khmer sulla penisola malese e su Tambralinga, che durava da oltre 150 anni. Nel 1295 Jayavarman VIII abdic\u00f2 in favore del genero Srindravarman, che regn\u00f2 fino al 1309. Il nuovo re impose come religione di Stato il Buddhismo Theravada, una scuola di buddhismo che era giunta nel Sud-est asiatico dallo Sri Lanka, e che in quel periodo si afferm\u00f2 in tutta la regione.\nNell'agosto del 1296, l'ambasciatore cinese Zhou Daguan giunse ad Angkor e rimase alla corte del re Srindravarman fino al luglio 1297. Non fu n\u00e9 il primo n\u00e9 l'ultimo rappresentante della Cina a visitare la Kambuja. La sua permanenza fu importante, Zhou Daguan scrisse un resoconto dettagliato della vita di Angkor che \u00e8 una delle fonti pi\u00f9 importanti per la comprensione storica della capitale Khmer. Accanto alle descrizioni di molti grandi templi come il Bayon (del quale mise in risalto le torri, a quel tempo coperte d'oro), il Baphuon e Angkor Wat, il testo offre anche importanti informazioni sulla vita quotidiana, sugli usi e costumi degli abitanti di Angkor.\nIl declino.\nCi sono pochi documenti del periodo seguente il regno di Srindravarman. L'ultima iscrizione conosciuta \u00e8 su una colonna e risale al 1327. Non fu costruito nessun altro tempio di grandi dimensioni. Gli storici sospettano che ci sia un legame con l'adozione da parte dei re del Buddhismo Theravada: essi non erano pi\u00f9 considerati dei \"devarajas\", e non c'era bisogno di costruire degli enormi templi per loro, e neanche agli dei sotto la cui protezione essi vivevano. Il non esser pi\u00f9 considerati dei devaraja pu\u00f2 aver portato ad una perdita del potere reale e quindi ad una carenza di manodopera. Anche gli apparati per la gestione delle acque si deteriorarono, cosicch\u00e9 i raccolti si ridussero a causa delle inondazioni e della siccit\u00e0. Mentre in precedenza era possibile avere tre raccolti di riso l'anno (che contribu\u00ec non poco al potere e alla ricchezza della Kambuja), la diminuzione dei raccolti indebol\u00ec ancora di pi\u00f9 l'impero.\nUn ruolo decisivo nel declino dei khmer lo ebbe l'affermazione e la progressiva espansione dei popoli tai nella periferia occidentale dell'impero. Il primo Stato tai ad emanciparsi dall'influenza dei khmer fu il Regno di Sukhothai, fondato nel 1238 da Sri Indraditya, governatore siamese di una provincia del Regno di Lavo, vassallo dei khmer. L'espansione di Sukhothai cacci\u00f2 i khmer dalla penisola malese e dalla sponda occidentale del Chao Phraya, il fiume principale dell'odierna Thailandia Centrale. Nell'estremo nord-ovest dei possedimenti khmer, nel 1292 i tai yuan (un'altra etnia della famiglia tai) del Regno di Ngoenyang conquistarono Haripunjaya e fondarono il Regno Lanna, guidati dal condottiero Mengrai il Grande.\nNel 1350 Ramathibodi I fond\u00f2 il regno siamese di Ayutthaya, che assorb\u00ec il Regno di Lavo. Il nuovo regno siamese si ingrand\u00ec in breve tempo conquistando territori appartenenti sia a Sukhothai che ad Angkor, delle quali decret\u00f2 il declino. Secondo alcune fonti, le armate di Ayutthaya espugnarono Angkor dopo un lungo assedio nel 1353, secondo altre nel 1369. Il sovrano Lampong Reachea mor\u00ec durante l'assedio e Ramathibodi affid\u00f2 il governo al proprio figlio Principe Chao Basath. Questi mor\u00ec due anni dopo e venne sostituito dal fratello Chao Baat, che mor\u00ec dopo tre mesi e venne a sua volta sostituito da un altro figlio di Ramathibodi, Chao Kambang-Pisey. In questo modo il glorioso Impero Khmer divenne uno Stato vassallo di Ayutthaya. La conquista di Angkor port\u00f2 anche all'annessione di diversi territori khmer nelle odierne zone della Thailandia dell'Est.\nLe insegne regali khmer furono poste in salvo dal Principe Soriyotei e da un gruppo di aristocratici che fuggirono nell'odierno Laos, da dove organizzarono la resistenza ai siamesi. Nel 1354, i principati laotiani vassalli dei khmer furono unificati da Fa Ngum, che divenne cos\u00ec il fondatore del Regno Lan Xang, il primo Stato autonomo laotiano. Tale regno, nel corso dei successivi tre secoli, avrebbe costituito un severo ostacolo per le ambizioni espansionistiche siamesi verso oriente. Soriyotei torn\u00f2 ad Angkor nel 1357, al comando di un esercito organizzato con l'aiuto di Re Fa Ngum, si riprese il trono cacciando i siamesi, il cui vicer\u00e9 Chao Kambang-Pisey venne dato per disperso.\nLa fine di Angkor e i secoli oscuri della Cambogia.\nNel 1431, le armate siamesi di Ayutthaya conquistarono nuovamente Angkor e la distrussero. L'evento segn\u00f2 la fine dell'influenza khmer nel Sudest asiatico ed il Paese precipit\u00f2 nel lungo periodo conosciuto come gli \"anni oscuri della Cambogia\", in cui divenne vassallo alternativamente dei siamesi e dei vietnamiti.\nCon la caduta di Angkor, la corte khmer si spost\u00f2 a sud-est, nella regione dell'odierna Phnom Penh. Esistono diverse indicazioni che Angkor non fu completamente abbandonata ma vi rimase una discendenza dei re khmer, mentre una seconda linea di discendenza cre\u00f2 il nuovo Stato nella zona di Phnom Penh. L'ultimo decadimento di Angkor fu quindi dovuto al trasferimento del potere economico (ed insieme anche quello politico), cosicch\u00e9 Phnom Penh divenne un importante centro commerciale del Mekong. La costruzione di edifici troppo costosi, i conflitti interni alla famiglia reale e le invasioni siamesi segnarono la fine dell'Impero Khmer.\nTra i principali motivi che decretarono la fine dell'Impero vi furono il crollo delle infrastrutture e la mancata attenzione alle istanze ambientali. Secondo il \"Greater Angkor Project\", i Khmer avevano un elaborato sistema di serbatoi e canali usati per il commercio, l'irrigazione, gli spostamenti e la raccolta del riso. Con l'aumento della popolazione, fu modificato il sistema di controllo delle acque; furono tagliati molti alberi e le colline di Kulen furono ripulite per far spazio ai campi di riso. Tutto questo fece s\u00ec che la pioggia, scorrendo, portasse i sedimenti nella rete dei canali, danneggiando il sistema delle acque con gravi conseguenze ambientali ed economiche.\nI Khmer tornarono temporaneamente a popolare Angkor durante il regno di Barom Reachea I (dal 1566 al 1576), che respinse i siamesi e trasfer\u00ec la corte nella vecchia capitale. Dal diciassettesimo secolo ci sono iscrizioni che testimoniano degli insediamenti giapponesi in citt\u00e0. La pi\u00f9 nota iscrizione riporta che Ukondafu Kazufusa celebr\u00f2 ad Angkor il Capodanno Khmer nel 1632.\nCultura e societ\u00e0.\nMolto di ci\u00f2 che \u00e8 noto dell'antica societ\u00e0 Khmer proviene dai numerosi bassorilievi e anche dai resoconti cinesi di prima mano di Zhou Daguan, che forniscono informazioni sulla Cambogia del XIII secolo e prima. I bassorilievi dei templi di Angkor, come quelli di Bayon, descrivono la vita quotidiana dell'antico regno Khmer, comprese scene di vita del palazzo, battaglie navali sul fiume o sui laghi e scene comuni del mercato.\nEconomia e agricoltura.\nGli antichi Khmer erano una comunit\u00e0 tradizionalmente agricola, che dipendeva fortemente dalla risicoltura. I contadini, che costituivano la maggioranza della popolazione del regno, piantarono riso vicino alle rive del lago o del fiume, nelle pianure irrigate che circondavano i loro villaggi, o sulle colline quando le pianure furono allagate. Le risaie furono irrigate da un sistema idraulico massiccio e complesso, tra cui reti di canali e baray o giganteschi serbatoi d'acqua. Questo sistema ha permesso la formazione di comunit\u00e0 di coltivatori di riso su larga scala che circondano le citt\u00e0 Khmer. Palme da zucchero, alberi da frutta e ortaggi sono stati coltivati nei frutteti dai villaggi, fornendo altre fonti di prodotti agricoli come lo zucchero di palma, il vino di palma, il cocco, i vari frutti tropicali e le verdure.\nSituato vicino all'enorme lago Tonl\u00e9 Sap, e anche vicino a numerosi fiumi e stagni, molti Khmer facevano affidamento sulla pesca d'acqua dolce per la loro vita. La pesca ha dato alla popolazione la principale fonte di proteine, che \u00e8 stata trasformata in pasta di pesce essiccata al vapore o arrostita o al vapore avvolta in foglie di banana. Il riso era il principale alimento insieme al pesce. Altre fonti di proteine comprendevano maiali, bovini e pollame, che erano tenuti sotto le case dei contadini, che erano su palafitte per proteggerli dalle inondazioni.\nIl mercato di Angkor non conteneva edifici permanenti; era una piazza aperta dove i mercanti sedevano per terra su stuoie di paglia intrecciate e vendevano le loro merci. Non c'erano tavoli o sedie. Alcuni commercianti si proteggevano dal sole con semplici parasole ricoperti di paglia. Un certo tipo di tassa o affitto veniva prelevato dai funzionari per ogni spazio occupato dai commercianti sul mercato. Il commercio e l'economia nel mercato di Angkor erano principalmente gestiti da donne.\nDescrizione di Zhou Daguan delle donne del mercato di Angkor:\n\"Le persone locali che sanno come commerciare sono tutte donne. Quindi, quando un cinese va in questo paese, la prima cosa che deve fare \u00e8 prendere una donna, in parte con l'intento di trarre profitto dalle sue capacit\u00e0 commerciali. Le donne invecchiano molto velocemente, senza dubbio perch\u00e9 si sposano e partoriscono quando sono troppo giovani. Quando hanno venti o trenta anni, sembrano donne cinesi che hanno quaranta o cinquanta anni. Il ruolo delle donne nel commercio e nell'economia dell'impero Khmer suggerisce che godevano di diritti e libert\u00e0 significativi. La loro pratica di sposarsi presto potrebbe aver contribuito all'alto tasso di fertilit\u00e0 e all'enorme popolazione del regno.\"\nSociet\u00e0 e politica.\nL'impero Khmer era fondato su vaste reti di comunit\u00e0 agricole dedite al riso. Una gerarchia di insediamenti distinti \u00e8 presente nella regione. I piccoli villaggi erano raggruppati attorno a centri regionali, come quello di Phimai, che a sua volta inviava i loro beni a grandi citt\u00e0 come Angkor in cambio di altri beni, come la ceramica e gli oggetti del commercio estero dalla Cina. Il re e i suoi funzionari erano al comando della gestione dell'irrigazione e della distribuzione dell'acqua, che consisteva in un'intricata serie di infrastrutture idrauliche, come canali, fossati e enormi serbatoi chiamati barays. La societ\u00e0 era organizzata secondo una gerarchia che rifletteva il sistema delle caste ind\u00f9 (Varna), dove i popolani - coltivatori di riso e pescatori - costituivano la grande maggioranza della popolazione. Gli kshatriya - regnanti, nobili, signori della guerra, soldati e guerrieri - formarono un'\u00e9lite e autorit\u00e0 governative. Altre classi sociali includevano brahmini (preti), commercianti, artigiani come carpentieri e scalpellini, vasai, lavoratori del metallo, orafi e tessitori, mentre al livello sociale pi\u00f9 basso vi sono schiavi.\nI vasti progetti di irrigazione hanno fornito eccedenze di riso che potrebbero sostenere una grande popolazione. La religione di stato era induista ma influenzata dal culto di Devaraja, elevando i re Khmer come dei in terra, attribuita all'incarnazione di Vishnu o Shiva. In politica, questo status era visto come la giustificazione divina di un la regola del re, il culto permise ai re Khmer di imbarcarsi in imponenti progetti architettonici, costruendo maestosi monumenti come Angkor Wat e Bayon per celebrare il dominio divino del re sulla terra.\nIl re era circondato da ministri, ufficiali di stato, nobili, canoni, donne del palazzo e servi, tutti protetti da guardie e truppe. La capitale di Angkor e la corte reale dei Khmer erano famose per le grandi cerimonie, con molte feste e rituali che si tengono in citt\u00e0. Anche quando viaggiava, il re e il suo entourage creavano un certo spettacolo, come descritto nel racconto di Zhou Daguan.\nLa descrizione di Zhou Daguan di una processione reale di Indravarman III:\n\"Quando il re esce, le truppe sono a capo della [sua] scorta; poi vengono bandiere, striscioni e musica. Le donne del palazzo, numerate da tre a cinquecento, con indosso un panno fiorito, con i fiori nei capelli, tengono le candele nelle loro mani e formano una troupe. Anche in pieno giorno, le candele sono accese. Poi arrivano altre donne del palazzo, con l'armamentario reale fatto di oro e argento... Poi arrivano le donne del palazzo che portano lance e scudi, con le guardie private del re. I carri trainati da capre e cavalli, tutti in oro, vengono dopo. Ministri e principi sono montati su elefanti, e di fronte a loro si possono vedere, da lontano, i loro innumerevoli ombrelli rossi. Dopo di loro vengono le mogli e le concubine del re, nei palanchini, nelle carrozze, a cavallo e sugli elefanti. Hanno pi\u00f9 di cento parasoli, chiazzati d'oro. Dietro di loro arriva il sovrano, in piedi su un elefante, con in mano la spada sacra. Le zanne dell'elefante sono incastonate in oro.\"\nLa descrizione di Zhou Daguan del guardaroba del re Khmer:\n\"Solo il sovrano pu\u00f2 vestirsi con un disegno floreale all-over... Intorno al collo indossa circa tre libbre di grandi perle. Ai suoi polsi, caviglie e dita ha braccialetti d'oro e anelli tutti fissati con gli occhi di gatto... Quando esce, tiene in mano una spada d'oro [di stato].\"\nI re Khmer erano spesso coinvolti in una serie di guerre e conquiste. La grande popolazione di Angkor permise al regno di sostenere eserciti di grande levatura, che a volte furono schierati per conquistare principati o regni vicini. Serie di conquiste furono portate ad espandere l'influenza del regno sulle aree che circondano Angkor e Tonle Sap, la valle del Mekong e il delta e le terre circostanti. Alcuni re Khmer intrapresero le conquiste militari e la guerra contro i vicini Champa, Dai Viet e i signori della guerra tailandesi. Anche i re Khmer e le famiglie reali erano spesso coinvolti in una incessante lotta per il potere su successioni o rivalit\u00e0 sui principati.\nReligione.\nLa religione principale era l\u2019induismo, seguita da Buddismo in popolarit\u00e0. Inizialmente il regno riveriva l'induismo come principale religione di stato. Vishnu e Shiva erano le divinit\u00e0 pi\u00f9 venerate, adorate nei templi Khmer Ind\u00f9. Templi come Angkor Wat erano in realt\u00e0 noti come \"Preah Pisnulok\" (\"Vara Vishnuloka\" in sanscrito) o il regno di Vishnu, per onorare il re postumo Suryavarman II come Vishnu.\nCerimonie e rituali ind\u00f9 erano eseguiti da brahmini (sacerdoti ind\u00f9), di solito solo tra le \u00e9lite dominanti della famiglia del re, i nobili e la classe dominante. Le religioni ufficiali dell'impero comprendevano Induismo e Buddhismo Mah\u0101y\u0101na fino a Buddhismo Theravada che prevalse, anche tra le classi inferiori, dopo la sua introduzione dalla Sri Lanka nel XIII secolo.\nCultura e stile di vita.\nLa descrizione di Zhou Daguan delle case Khmer:\n\"Le dimore dei principi e dei funzionari principali hanno un layout e dimensioni completamente diversi da quelli delle persone. Tutti gli edifici periferici sono ricoperti di paglia; solo il tempio di famiglia e l'appartamento principale possono essere ricoperti di piastrelle. Il rango ufficiale di ciascuna persona determina la dimensione delle case.\"\nLe case degli agricoltori erano situate vicino alle risaie ai margini delle citt\u00e0. Le pareti delle case erano fatte di bamb\u00f9 intrecciato, con tetti di paglia, ed erano su palafitte. Una casa era divisa in tre stanze da mura di bamb\u00f9 intrecciate. Una era la camera da letto dei genitori, un'altra era la camera da letto dei figli, e la pi\u00f9 grande era la zona giorno. I figli dormivano ovunque potessero trovare spazio. La cucina era sul retro o in una stanza separata. Nobili e re vivevano nel palazzo e in case molto pi\u00f9 grandi della citt\u00e0. Erano fatti degli stessi materiali delle case dei contadini, ma i tetti erano scandole di legno e avevano disegni elaborati e altre stanze.\nLa gente comune indossava un sampot in cui la parte anteriore era disegnata tra le gambe e fissata dietro da una cintura. Nobili e re portavano tessuti pi\u00f9 raffinati. Le donne indossavano una striscia di stoffa per coprire il petto, mentre le donne nobili ne avevano una allungata che andava a tracolla. Uomini e donne indossavano un Krama. Oltre alle rappresentazioni della battaglia e alle conquiste militari dei re, i bassorilievi di Bayon raffigurano la banale quotidianit\u00e0 della gente comune Khmer, comprese scene del mercato, pescatori, macellai, persone che giocano a un gioco di scacchi, e il gioco d'azzardo durante i combattimenti di galli.\nI regnanti.\nLista cronologica dei regnanti, del titolo e del titolo postumo (ove conosciuto):"}
{"id": "655234", "revid": "125626139", "url": "https://it.wikipedia.org/wiki?curid=655234", "title": "Linea S1 (servizio ferroviario suburbano di Milano)", "text": "La linea S1 \u00e8 la prima delle dodici linee del Servizio ferroviario suburbano di Milano ed \u00e8 interamente gestita e operata da Trenord.\nStoria.\nLa linea, \u00e8 stata attivata il 12 dicembre 2004 operando in una prima fase tra la stazione di Saronno e la stazione di Milano Porta Vittoria.\nIl 15 giugno 2008, in occasione del cambio d'orario, la linea \u00e8 stata prolungata dalla stazione Milano Porta Vittoria alla stazione di Milano Rogoredo, che consente l'interscambio con treni regionali per Bologna, Genova e Mantova e con i treni ad alta velocit\u00e0.\nIl 23 dicembre 2009, in occasione del cambio d'orario, la linea \u00e8 stata ulteriormente estesa dalla Stazione di Milano Rogoredo fino alla stazione di Lodi, inizialmente solo nelle ore di punta durante il giorno.\nDal 13 giugno 2010, tutti gli altri servizi sono stati estesi dal luned\u00ec al venerd\u00ec a Lodi.\nPercorso.\nLa linea S1, si dirige da ovest in direzione sud-est da Saronno a Milano Lancetti. Da l\u00ec, passa attraverso il passante ferroviario attraverso il comune di Milano fino alla stazione Milano Rogoredo, e infine si dirige in direzione sud-est verso Lodi.\nIn totale, il viaggio dura circa un'ora e mezza.\nLe stazioni sono 25 in totale."}
{"id": "655240", "revid": "106456", "url": "https://it.wikipedia.org/wiki?curid=655240", "title": "Master in Business Administration", "text": "Il Master in Business Administration (MBA) \u00e8 uno tra i pi\u00f9 alti titoli di formazione manageriale esistente al mondo. Ad esso \u00e8 superiore solamente il Doctor of Business Administration (DBA). Esso fornisce una preparazione avanzata in economia e direzione aziendale, di norma a beneficio di allievi orientati a ricoprire i pi\u00f9 alti livelli nell'alta amministrazione e nel \"management\" di organizzazioni private e pubbliche. Vi si accede previo superamento di esami di ammissione molto rigorosi che prevedono generalmente test scritti (come il \"Graduate Management Admission Test\" o equivalenti), colloqui e valutazioni del curriculum accademico-professionale. \nGli MBA sono strutturati nel mondo anglosassone (in cui hanno avuto origine) e nella maggior parte degli ordinamenti come veri e propri corsi di laurea magistrale (\"Master's degree\") in Economia e Direzione Aziendale, ai quali si pu\u00f2 accedere solo dopo aver conseguito la laurea di primo livello (\"Bachelor's degree).\" \nTratto comune ai pi\u00f9 importanti MBA \u00e8 l'orientamento a candidati in possesso di un'apprezzabile esperienza di lavoro, il cui numero di anni varia a seconda delle regole di ammissione previste dalle singole Business School, nonch\u00e9 la strutturazione come percorsi di facilitazione per lo sviluppo verticale di carriera, con particolare riferimento al passaggio da responsabilit\u00e0 di tipo funzionale a responsabilit\u00e0 di tipo gestionale.\nLe origini.\nL'MBA \u00e8 il programma avanzato in Economia e Direzione aziendale con la pi\u00f9 lunga tradizione. \nLe prime Business School compaiono negli Stati Uniti gi\u00e0 alla fine del diciannovesimo secolo (la Wharton School venne fondata nel 1881, la Tuck School of Business nel 1900, e la Harvard Business School nel 1908) come istituzioni universitarie specificamente dedicate alla formazione di classi dirigenti professionali nel campo della gestione delle aziende operanti nel campo dell\u2019industria e della finanza. \nLa ragione storica di base fu l'affermarsi della grande impresa e delle \"public companies\", nonch\u00e9 il forte sviluppo economico negli Stati Uniti all'inizio del XX secolo. Questi fenomeni economici e sociali produssero, infatti, una nuova domanda di manager professionisti, la cui competenza in materia di economia, gestione e organizzazione aziendale non fosse pi\u00f9 frutto di processi di apprendimento essenzialmente pratico, bens\u00ec di studi specifici secondo una concezione scientifica della gestione dei sistemi complessi (management). Nell'affermazione di tale idea ebbe certamente un ruolo importante l'affermazione della teoria dello \"scientific management\", elaborata da Frederick Taylor e ampiamente diffusasi nel circuito culturale, politico e imprenditoriale americano. \nNel 1908 fu cos\u00ec avviato il primo MBA ad Harvard, che ha costituito il prototipo fondamentale per gli tutti altri programmi analoghi sorti negli anni successivi nel resto del mondo. Tra gli anni Trenta e gli anni Sessanta, i programmi MBA hanno avuto un'importanza crescente nella formazione dei gruppi dirigenti di imprese e istituzioni. La diffusione fu certamente incoraggiata anche dalla crescita economica verificatasi in Europa e negli Stati Uniti negli anni della ricostruzione post bellica. Un\u2019ulteriore spinta si \u00e8 poi verificata con l\u2019avvento del neoliberismo negli anni Ottanta, quando l'esigenza di una formazione mirata per professionisti orientati verso lo sviluppo di carriere manageriali ai pi\u00f9 alti livelli ha raggiunto un prestigio ancora maggiore, destinato a segnare i decenni successivi.\nLa formazione MBA.\nUn MBA offre una preparazione adeguata a fornire competenze avanzate e un approccio integrato dei profili di economia, organizzazione e gestione di ogni tipologia di azienda. La durata complessiva \u00e8 generalmente biennale, pur potendo essere in alcuni casi concentrata in 18 mesi per i corsi full-time o ampliata fino a 28 mesi per i corsi part-time di tipo executive.\nI programmi di studio degli MBA possono essere variamente modulati in base all'impostazione della Business School presso la quale vengono organizzati. L'impostazione classica dei pi\u00f9 importanti MBA prevede generalmente una distinzione del percorso di apprendimento in varie fasi, orientate a fornire conoscenze di base, avanzate e applicative in ordine all'economia e alla direzione aziendale: \nSoprattutto negli anni 2000, i programmi MBA sono stati spesso arricchiti con percorsi di etica e responsabilit\u00e0 sociale delle imprese, favorendo altres\u00ec un approccio sempre pi\u00f9 interdisciplinare tra materie economiche, aziendali e giuridiche al fine di incentivare una visione pi\u00f9 ampia dei fenomeni di decisione e gestione in rapporto a problematiche complesse di natura organizzativa e manageriale. \nNei pi\u00f9 MBA, le competenze acquisite a livello teorico vengono integrate con attivit\u00e0 professionalizzanti sia durante il corso, sia nella fase conclusiva: \nI programmi MBA si concludono per ogni allievo con la presentazione alla commissione che conferir\u00e0 il titolo di un lavoro finale, consistente nell'elaborazione di una Tesi ovvero nello sviluppo di un progetto imprenditoriale o di ricerca."}
{"id": "655242", "revid": "2197462", "url": "https://it.wikipedia.org/wiki?curid=655242", "title": "Chiara Geronzi", "text": "\u00c8 figlia di Cesare Geronzi, ex presidente di Capitalia e di Mediobanca.\nBiografia.\nGiornalista professionista dal 1997. Nell'estate del 2006, come dirigente della societ\u00e0 Gea World, fu indagata e prosciolta nell'ambito dell'inchiesta nella quale la societ\u00e0 era accusata di associazione per delinquere finalizzata all'illecita concorrenza. L'inchiesta, dalla quale scaturirono le indagini che portarono poi all'altra inchiesta su Calciopoli, port\u00f2 ad un processo chiuso l'8 gennaio 2008 con l'assoluzione della societ\u00e0 dall'accusa di associazione per delinquere e con la condanna dei soli Luciano e Alessandro Moggi per violenza privata e minacce. La posizione di Chiara Geronzi, per\u00f2, era gi\u00e0 stata stralciata e archiviata senza rinvio a giudizio. Ha condotto dal 2000 al 2005 l'edizione della notte del \"TG5\" per poi passare a quella delle 13:00 fino al mese di marzo 2015 quando \u00e8 stata allontanata dal direttore Clemente J. Mimun e sostituita dal 25 marzo 2015 da Matteo Berti."}
{"id": "655247", "revid": "729019", "url": "https://it.wikipedia.org/wiki?curid=655247", "title": "Intel iPSC/2", "text": "L'Intel iPSC/2 \u00e8 un computer a parallelismo massivo prodotto da Intel nel 1987. Il sistema sostitu\u00ec l'Intel iPSC e fu sostituito dall'Intel iPSC/860.\nIl sistema era disponibile in molte configurazioni. Il sistema base era formato da un cabinet contenente 16 microprocessori Intel 80386 e con un coprocessore Intel 80387 per ogni modulo. Il sistema non era dotato di unit\u00e0 di memorizzazione n\u00e9 di unit\u00e0 di ingresso e uscita. Tutte queste funzioni erano svolte dal personal computer collegato al sistema che eseguiva il sistema operativo e provvedeva a caricare i programmi da eseguire nella macchina. Il personal computer era un Intel 301 con una speciale scheda di collegamento. Il sistema poteva venir espanso fino a 128 nodi formati ognuno da un processore e coprocessore.\nIl modulo base poteva venir espanso con un modulo aggiuntivo per aggiungere ulteriori nodi.\nUn'altra configurazione prevedeva che ogni processore fosse affiancato da un modulo di estensione per i calcoli vettoriali. Questa configurazione dimezzava il numero dei nodi disponibili su una scheda. Per ottenere il numero massimo di nodi era necessario collegare altri cabinet al sistema iPSC/2.\nI sistemi iPSC/2 erano basati su una struttura a ipercubo per il calcolo parallelo. Per questa ragione il numero di nodi poteva venir espanso solo nell'ordine di 8, 16, 32, 64 o 128 nodi, dato che ogni nodo era un vertice dell'ipercubo."}
{"id": "655249", "revid": "1873140", "url": "https://it.wikipedia.org/wiki?curid=655249", "title": "Candela Pe\u00f1a", "text": " Nominata varie volte per il Premio Goya, \u00e8 riuscita ad ottenerlo nel 2004 per \"Ti do i miei occhi\", nel 2006 per \"Princesas\" e nel 2013 per \"Una pistola en cada mano\".\nBiografia.\nCandela Pe\u00f1a nasce a Gav\u00e0, nella provincia di Barcellona, il 14 luglio del 1973 da genitori originari di Siviglia (in Andalusia), ambedue gestori di un bar a Barcellona. Figlia unica, a quattro anni comincia a frequentare lezioni di danza classica presso l\"'Instituto de la Danza\" di Barcellona; a 17 si iscrive presso il \"Centro Andaluz de Teatro\" di Siviglia e, una volta conseguitovi il diploma, si trasferisce a Madrid. Il nome \"Candela\" \u00e8 una citazione dell'opera teatrale \"La casa di Bernarda Alba\" di Federico Garc\u00eda Lorca: \"\u00bfencendieron la candela?\" (\"\"Hanno acceso la candela?\"). Quando i suoi colleghi della scuola di recitazione le dissero che Pilar Pe\u00f1a non sembrava un nome accattivante per un'attrice, cominciarono a chiamarla cos\u00ec.\nL'attrice fa il suo debutto cinematografico nel 1994, sotto la direzione di Imanol Uribe, nel film \"D\u00edas contados\", che la vede protagonista di varie scene di nudo. Ottiene cos\u00ec la sua prima candidatura ai Goya, come \"miglior attrice non protagonista\" e come \"miglior attrice rivelazione\". \u00c8 del 1999 una delle pellicole pi\u00f9 note del regista Pedro Almod\u00f3var, che la vuole tra le interpreti principali. In \"Tutto su mia madre\", la Pe\u00f1a interpreta il memorabile personaggio di Nina, un'attrice lesbica e tossicodipendente, impegnata in una turbolenta relazione con la collega e amante interpretata da Marisa Paredes. Riceve anche in quell'anno la candidatura al premio Goya, come miglior attrice non protagonista.\nNel 2003 la si ricorda per aver interpretato la protagonista femminile di \"Torremolinos 73 - Ma tu lo faresti un film porno?\", una commedia grottesca di Pablo Berger, di produzione ispanico-danese, accanto a Javier C\u00e1mara. Qui l'attrice interpreta la moglie di un venditore di enciclopedie che diventa una stella del cinema a luci rosse in Danimarca. Viene candidata al premio come miglior attrice protagonista al \"Malaga Film Festival\". Nel 2004 l'attrice riesce a vincere il Goya come miglior attrice non protagonista, grazie al film \"Ti do i miei occhi\", per la regia di Ic\u00edar Bolla\u00edn, un impietoso ritratto di famiglia e ossessione che sfocia nella violenza. Per la sua sofferta interpretazione, la Pe\u00f1a riceve nuovamente attenzione dall'Accademia del cinema spagnolo, che stavolta le conferisce il premio.\nLa vittoria si ripeter\u00e0 due anni dopo, con il film \"Princesas\", stavolta vincendo sotto la categoria miglior attrice protagonista; nel film interpreta una prostituta che cerca di evadere dal mercato del sesso. \u00c8 nuovamente nominata nel 2008, per \"Los a\u00f1os desnudos\" di Bel\u00e9n Mac\u00edas, ma in quest'occasione vengono premiati Mar Flores e Goya Toledo. Tra le altre attivit\u00e0 l'attrice \u00e8 stata anche interprete teatrale e ha dato volto ad alcuni spot televisivi pubblicitari per le reti spagnole. Incoraggiata da Almod\u00f3var, nel 2001 ha scritto un romanzo \"P\u00e9rez Pr\u00edncipe, Mar\u00eda Dolores\"."}
{"id": "655250", "revid": "124321809", "url": "https://it.wikipedia.org/wiki?curid=655250", "title": "Stazione di Novate Milanese", "text": "La stazione di Novate Milanese \u00e8 una stazione ferroviaria posta sulla linea Milano-Saronno di FerrovieNord.\nCon la riqualificazione della tratta Bovisa-Saronno avvenuta tra gli anni ottanta/novanta la vecchia stazione di Novate, posta alcune centinaia di metri pi\u00f9 a sud, \u00e8 stata demolita.\nAdiacenti alla stazione ferroviaria sorgono deposito e officine per la manutenzione dei convogli dove, all'atto dell'elettrificazione della rete sociale nel 1929, venne messa in funzione la prima sottostazione elettrica di alimentazione.\nNel 2005 il numero di viaggiatori transitati dalla stazione \u00e8 stato pari a 1.539.607.\nStrutture e impianti.\nLa parte utilizzata per il servizio viaggiatori \u00e8 servita da 4 binari.\nL'accesso ai treni avviene tramite due banchine passeggeri che servono rispettivamente i due binari pi\u00f9 a sinistra e quelli pi\u00f9 a destra.\nTra questi quattro binari il binario pi\u00f9 a sinistra (guardandoli nella direzione che da Milano porta a Saronno) viene normalmente utilizzato per i treni diretti che viaggiano verso Saronno; il binario successivo, procedendo verso destra, per i treni diretti che viaggiano verso Milano; il successivo per i treni locali che viaggiano verso Saronno e il binario pi\u00f9 a destra per i treni locali che viaggiano verso Milano.\nPer come sono configurati i binari e le banchine passeggeri i treni, quando percorrono i binari secondo la marcia regolare, aprono le porte alla loro destra su tutti i binari.\nPi\u00f9 a sinistra, sempre se si guarda in direzione da Milano a Saronno, di questi quattro binari sono presenti altri binari che non finiscono nel complesso della stazione viaggiatori, ma che consentono di raggiungere il deposito, situato poco pi\u00f9 a nord della stazione, senza dover passare dalla stazione.\nMovimento.\nLa stazione \u00e8 servita dai treni delle linee S1 ed S3 del servizio ferroviario suburbano di Milano, con frequenza complessiva quadrioraria."}
{"id": "655254", "revid": "1494169", "url": "https://it.wikipedia.org/wiki?curid=655254", "title": "Bisezione", "text": "La bisezione in \"matematica\" pu\u00f2 avere i seguenti significati:"}
{"id": "655264", "revid": "104485", "url": "https://it.wikipedia.org/wiki?curid=655264", "title": "Torchio tipografico", "text": "Il torchio tipografico \u00e8 la macchina da stampa introdotta alla met\u00e0 del XV secolo da Johannes Gutenberg, insieme ai caratteri mobili. Con esso furono stampati libri e giornali fino all'avvento della macchina a pressione rotativa.\nDescrizione.\nSi tratta di un meccanismo in grado di appoggiare un foglio di carta sopra una forma composta di caratteri mobili da stampa (matrice). Il sistema ricordava il torchio xilografico ma poteva essere ricavato da altri macchinari quali il torchio vinario.\nIl torchio tipografico era formato da quattro elementi:\nIl timpano \u00e8 montato su una rotaia che permette di spostarlo in avanti, fin sotto la platina, o all'indietro, per estrarre la pagina gi\u00e0 stampata. La forma inchiostrata si trova sotto la platina con i caratteri rivolti verso l'alto.\nIl torchio tipografico \u00e8 azionato da due persone: il battitore, che inchiostra, e il torcoliere (o tiratore), che aziona la macchina. \nEsecuzione di una stampa.\nPer ottenere una stampa \u00e8 necessario procedere come segue:\nDopo la stampa, il torcoliere alza la barra e, tramite un sistema di corde attaccato a un molinello, fa scivolare indietro il carrello che sorregge il timpano. Quindi solleva il timpano, estrae il foglio di carta e lo mette ad asciugare, prima di riutilizzarlo per la seconda impressione (dopo aver stampato il \"recto\", stampa il \"verso\").\nIntanto il battitore inchiostra nuovamente la forma, la circonda con un telaio leggero detto \"fraschetta\" che sorregge una cornice di carta per impedire di sporcare i fogli di carta con i bordi della forma. Il timpano riceve un nuovo foglio di carta e viene richiuso, il forziere \u00e8 posto nuovamente in posizione sotto la platina e il torcoliere tira la barra.\nPer evitarne la rotazione, anche parziale, la platina, non \u00e8 montata direttamente all'estremit\u00e0 della vite ma su una sorta di scatola, detta \"bussola\". Quindi solo l'estremit\u00e0 della vite \u00e8 in contatto con la platina, che \u00e8 sostenuta in posizione da quattro tiranti.\nInnovazioni.\nIl torchio di cui si \u00e8 descritto il funzionamento \u00e8 detto a \"due colpi\". \u00c8 un'evoluzione della macchina usata da Johannes Gutenberg. L'inventore della stampa a caratteri mobili adott\u00f2 un torchio molto semplice, detto a \"un colpo\", che fu utilizzato fin verso il 1480 e poi abbandonato.\nIl torchio \"a due colpi\" attravers\u00f2 il XVI e il XVII secolo senza subire modifiche. Un'innovazione si ebbe solo nel XVIII secolo ad opera di Fran\u00e7ois-Ambroise Didot, che tra il 1777 e il 1784, miglior\u00f2 la tecnica di stampa modificando la vite e costruendo una pressa migliore.\nLa rivoluzione industriale consent\u00ec un ulteriore sviluppo del torchio: il legno fu sostituito dal metallo. Le dimensioni si ridussero, in pi\u00f9 i nuovi torchi furono pi\u00f9 robusti dei precedenti. In alcune immagini care ai bibliofili non \u00e8 raro vedere i torcolieri contratti per lo sforzo. In realt\u00e0 negli esemplari moderni il colpo doveva essere ben calibrato visto il rischio di spostare l'intera struttura per via di una spinta eccessiva.\nBench\u00e9 esistano numerosissime testimonianze di questi macchinari, essi sono generalmente in disuso per la scarsa produttivit\u00e0 rispetto ai macchinari moderni. Sono tuttavia saltuariamente utilizzati nel caso di tirature limitate di edizioni speciali per appassionati."}
{"id": "655265", "revid": "2135633", "url": "https://it.wikipedia.org/wiki?curid=655265", "title": "Acer pseudoplatanus", "text": "Lacero di monte (\"Acer pseudoplatanus\" L., 1753) \u00e8 una pianta appartenente alla famiglia delle Aceraceae (Sapindaceae secondo la classificazione APG III). Talvolta \u00e8 chiamato impropriamente sicomoro.\nMorfologia.\n\u00c8 una pianta ad alto fusto che pu\u00f2 raggiungere 25\u201340 m di altezza e un diametro del tronco di 3,5 m. Ha una chioma globosa e ampia; la corteccia \u00e8 inizialmente grigia o giallastra per poi tendere al rossastro e distaccarsi in grandi placche. Ha gemme opposte, come tutti gli aceri. I fiori appaiono dopo la comparsa delle foglie. Il frutto \u00e8 una doppia samara. Negli alberi adulti ricorda la corteccia del platano, da cui il suo nome scientifico.\nFoglie lungamente picciolate (5\u201315\u00a0cm), semplici, opposte, caduche, 10\u201315\u00a0cm in lunghezza e larghezza, pentalobate con lobi poco acuti, margine debolmente dentato, verde scuro sopra, glauche sotto, cicatrici fogliari che non si toccano.\nSpecie simili.\nL'acero di monte e l'acero riccio sono specie simili e spesso vengono fra loro confuse, soprattutto in ambito urbano, essendo entrambe le specie usate nei parchi, giardini e nelle alberature stradali. Ma alcune caratteristiche ci permettono di distinguere agevolmente le due specie:\nDistribuzione e habitat.\nLa specie \u00e8 molto diffusa in Europa centrale e occidentale (Francia, Benelux, Germania, Svizzera, Austria, Polonia, Russia), nel bacino del Mediterraneo (Spagna, Portogallo, Italia, Albania, Bulgaria, ex-Jugoslavia, Grecia), in Asia minore (Turchia) e nella regione del Caucaso.\nIn Italia esso \u00e8 un albero delle zone montuose, tuttavia compare anche a quote poco elevate: ad esempio \u00e8 presente sporadicamente nell'alta pianura ai piedi delle Alpi ed \u00e8 comune sulle Prealpi. Lo si incontra fino ad un'altitudine di 1500\u20131900 m. Trova il suo optimum negli acero-frassineti e nelle faggete. In Pianura Padana \u00e8 quasi completamente sostituito dall'acero campestre.\nNell'Europa centrale \u00e8 presente ad altitudini via via inferiori, man mano che ci si sposta verso nord.\nUsi.\nIl legno dell'acero di monte (considerato di elevato pregio) \u00e8 usato principalmente in liuteria. Questa specie \u00e8 spesso coltivata sia in boschi, che in impianti di arboricoltura da legno.\nIn Calabria il legno \u00e8 tradizionalmente utilizzato per realizzare collari per ovini, caprini e bovini, ciotole, coppe, scodelle e cucchiai (\"cucchiare\").\nLa pianta \u00e8 molto visitata dalle api per il copioso polline, di colore grigioverde e l'abbondantissimo nettare, da cui producono un ottimo miele dorato con sfumature verdastre."}
{"id": "655269", "revid": "21880", "url": "https://it.wikipedia.org/wiki?curid=655269", "title": "Acero montano", "text": ""}
{"id": "655273", "revid": "21880", "url": "https://it.wikipedia.org/wiki?curid=655273", "title": "Parco Regionale Alpi Marittime", "text": ""}
{"id": "655274", "revid": "21880", "url": "https://it.wikipedia.org/wiki?curid=655274", "title": "Parco naturale Alpi Marittime", "text": ""}
{"id": "655277", "revid": "125744258", "url": "https://it.wikipedia.org/wiki?curid=655277", "title": "AAV7", "text": "L'AAV-7 (\"Assault Amphibious Vehicle\" ovvero \"Veicolo Anfibio d'Assalto\") \u00e8 un veicolo anfibio da sbarco, in grado di navigare, ma anche di muoversi su terra.\nL'idea di questo nuovo mezzo \u00e8 nata dalla necessit\u00e0 del Corpo dei Marines, che negli anni '70, ebbe l'esigenza di avere un nuovo mezzo corazzato anfibio. L'AAV-7 deriva dal precedente LVTP-5, ormai sorpassato per termini di affidabilit\u00e0 e protezione del personale imbarcato.\nIl Reggimento San Marco e i Lagunari italiani hanno in dotazione complessivamente 35 di questi mezzi. Alcuni di questi sono stati utilizzati nelle recenti missioni in Libano e in Iraq.\nCaratteristiche tecniche.\nIl mezzo anfibio pu\u00f2 contenere fino ad un plotone di 21 soldati pi\u00f9 il comandante di plotone. L'equipaggio minimo \u00e8 formato da tre uomini: il pilota, il capocarro (che svolge anche le funzioni di puntatore e mitragliere per la torretta armata con 12.7 e lanciagranate) ed il load-master che \u00e8 il responsabile del personale imbarcato durante la navigazione od il movimento a terra.\nSul retro \u00e8 presente una grande rampa idraulica che costituisce il portellone da cui possono entrare ed uscire\ni soldati. L'interno \u00e8 molto scarno ed ha una serie di sedili posti in file addossati alle pareti dello scafo, con l'opzione di poter aggiungere una eventuale una panca removibile nella parte centrale.\nIl motore \u00e8 nella parte anteriore destra e, data la sua mole, offre anche una protezione frontale aggiuntiva agli occupanti del mezzo.\nIl mezzo \u00e8 un cingolato, dotato di sei ruote per lato a cui fa capo un sistema innovativo di sospensioni a barra di torsione, per una mobilit\u00e0 maggiore.\nLa sua capacit\u00e0 di navigare \u00e8 garantita da 2 idrogetti orientabili posti nella parte posteriore del mezzo. Gli idrogetti pompano ed espellono il fluido ad una velocit\u00e0 di 53.000 litri al minuto. Per potersi muovere agilmente, gli idrogetti sono usati assieme a dei deflettori.\nPer la navigazione, come oramai tutti i mezzi militari, anche l'AAV7 \u00e8 dotato di ricevitore GPS.\nSulla superficie terrestre l'AAV-7 si muove molto pi\u00f9 agilmente: con una velocit\u00e0 massima superiore ai 70\u00a0km/h, il mezzo \u00e8 in grado di superare un ostacolo alto 90\u00a0cm, superare un fossato largo 2,4 m, viaggiare su una superficie con una pendenza del 60% o su di un pendio in discesa del 40%.\nArmamento.\nIl mezzo ha sulla sua sommit\u00e0 una torretta armata con un lanciagranate automatico Mk 19 da 40\u00a0mm e con la mitragliatrice pesante Browning M2 calibro 12,7.\nEsistono tre tipi di questo mezzo:"}
{"id": "655278", "revid": "125655362", "url": "https://it.wikipedia.org/wiki?curid=655278", "title": "Luiss Guido Carli", "text": "La Libera universit\u00e0 internazionale degli studi sociali Guido Carli (o Luiss Guido Carli) \u00e8 un'universit\u00e0 privata italiana con sede a Roma, fondata nel 1974 da Umberto Agnelli. L'universit\u00e0 \u00e8 orientata all'insegnamento delle scienze sociali, in particolare giurisprudenza, economia, management, finanza e scienze politiche.\nStoria.\nNel 1974 un gruppo di imprenditori guidati da Umberto Agnelli, il cui fratello Gianni era all'epoca presidente di Confindustria, e Vittorio Merloni rilev\u00f2 la declinante Universit\u00e0 \"Pro Deo\" di Roma, costituita nel 1966, un discusso ateneo fondato dal presbitero belga F\u00e9lix Morlion per formare quadri anticomunisti per conto del Vaticano che furono infiltrati anche nei servizi segreti italiani.\nIn discontinuit\u00e0 con la precedente propriet\u00e0, i nuovi proprietari intesero usare l'ateneo come fucina per la formazione delle nuove classi tramite gli insegnamenti delle scienze sociali. Ai fondatori si uniscono, negli anni successivi, altri importanti gruppi industriali pubblici e privati e aziende di credito che portano nel Consiglio di Amministrazione dell'Universit\u00e0 una qualificata rappresentanza di imprenditori locali.\nNel 1977 l'Universit\u00e0 cambia ufficialmente il nome in Luiss \u2014 Libera Universit\u00e0 Internazionale degli Studi Sociali. Un anno dopo, l'allora Presidente di Confindustria Guido Carli diventa Presidente dell'Universit\u00e0. In questo periodo si va sempre pi\u00f9 verso la nuova strada intrapresa da Guido Carli: si inizi\u00f2 dapprima inserendo un test di posizionamento per l'immatricolazione per poi iniziare a modellare i piani di studio in base alle esigenze di mercato inserendo inoltre anche fra le materie d'indirizzo le lingue straniere (inglese, francese e tedesco) e le nozioni base dell'informatica.Nel 1982 la Luiss amplia la sua offerta formativa, a Economia e Scienze Politiche si aggiunge la Facolt\u00e0 di Giurisprudenza.\nGuido Carli rimase Presidente della Luiss fino alla sua morte, avvenuta nel 1993, e nel 1994 il Consiglio di Amministrazione decise di intitolare l'Universit\u00e0 in memoria di Guido Carli.\nProfilo accademico.\nDipartimenti.\nL'Ateneo si articola in quattro dipartimenti:\nCampus.\nLa Luiss svolge le sue attivit\u00e0 su cinque sedi principali:\nAltri locali e strutture minori sono adibiti a uffici amministrativi, archivi e uso sportivo.\nCasa editrice.\nDal 2000 l'universit\u00e0 ha una propria casa editrice, Luiss University Press.\nSport.\nDal 1999 l'universit\u00e0 ha il proprio gruppo sportivo, l'Associazione Sportiva Luiss, fondata e presieduta da Antonio Bulgheroni fino al 2007; da tale data alla guida c\u2019\u00e8 Luigi Abete.\nLe attivit\u00e0 sportive praticate sono atletica leggera, calcio, canottaggio, ciclismo, equitazione, golf, nuoto, padel, pallacanestro, pallavolo, sci, tennis, vela e anche rugby a 15 e a 7, dapprima in collaborazione con la nella cui seconda squadra gli affiliati del gruppo sportivo hanno debuttato nella serie serie C regionale e, dal 2019, con l'intenzione di preparare una propria squadra da affiliare alla F.I.R.."}
{"id": "655285", "revid": "3082", "url": "https://it.wikipedia.org/wiki?curid=655285", "title": "Nepoziano (usurpatore)", "text": ""}
{"id": "655288", "revid": "114385", "url": "https://it.wikipedia.org/wiki?curid=655288", "title": "Comunit\u00e0 montane italiane per regione", "text": "Elenco delle comunit\u00e0 montane presenti in Italia, suddivise per regione:\nAbruzzo.\nDopo una riduzione delle comunit\u00e0 montane da 19 a 11 nel 2008 la regione ha abolito tutte le comunit\u00e0 montane nel 2013.\nComunit\u00e0 montane soppresse o accorpate nel 2008:\nComunit\u00e0 montane soppresse nel 2013:\nCalabria.\nLe modifiche alla legge regionale n. 4 del 19 marzo 1999 della Regione Calabria, ai sensi dell'articolo 2, commi 17 e 18, della legge n. 244 del 2007, hanno ridotto a 20 il numero di Comunit\u00e0 montane sul territorio. Successivamente, con Legge Regionale n.25/2013 le Comunit\u00e0 Montane calabresi sono state soppresse e poste in liquidazione. Con delibera della Giunta Regionale n. 243 del 4-7-2013 sono stati nominati i Commissari liquidatori (\"Bollettino ufficiale della Regione Calabria\" del 2/9/2014, pp. 20222 e segg.)\nComunit\u00e0 montane della Calabria soppresse nel 2013:\nCampania.\nLa legge regionale n. 20 dell'11 dicembre 2008 della Regione Campania ha ridotto da 27 a 20 il numero di Comunit\u00e0 montane sul territorio:\nComunit\u00e0 montane soppresse.\nElenco delle Comunit\u00e0 montane soppresse oppure accorpate nel processo di riorganizzazione:\nEmilia-Romagna.\nEx comunit\u00e0 montane soppresse nel 2009:\nComunit\u00e0 Montana soppressa nel 2013:\nComunit\u00e0 Montane soppresse nel 2014:\nFriuli - Venezia Giulia.\nIn Friuli - Venezia Giulia le Comunit\u00e0 Montane sono state soppresse a seguito dell'applicazione della legge regionale n. 26 del 12 dicembre 2014, \"Riordino del sistema Regione - Autonomie Locali nel Friuli Venezia Giulia. Ordinamento delle Unioni Territoriali Intercomunali e riallocazione di funzioni amministrative\". Il 1 gennaio 2021 sono state reintrodotte per mezzo della legge regionale n. 21 del 2019 con la dicitura \"Comunit\u00e0 di Montagna\" .\nComunit\u00e0 montane soppresse il 1\u00ba agosto 2016 in applicazione della L.R. 26/2014:\nLiguria.\nCon la Legge regionale n. 23 del 29 dicembre 2010,&lt;ref name=\"legge23/2010\"&gt;Legge regionale n. 23 del 29 dicembre 2010, art 12.&lt;/ref&gt; la Regione Liguria ha soppresso tutte le comunit\u00e0 montane sul suo territorio, ridistribuendo poi i 145 dipendenti in altri enti.\nComunit\u00e0 montane in vigore fino al 1\u00ba gennaio 2009 (riduzione da 19 a 12 con la legge regionale n. 24 del 4 luglio 2008):\nComunit\u00e0 montane dal 1\u00ba gennaio 2009 al 1\u00ba maggio 2011 (soppressione e delega di funzioni regionali con la legge regionale n. 23 del 29 dicembre 2010):\nMarche.\nComunit\u00e0 montane soppresse dal 2010:\nComunit\u00e0 montane soppresse dal 2011:\nComunit\u00e0 montane soppresse, dal 31 dicembre 2014, e sostituite da Unioni montane, dal 1\u00ba gennaio 2015:\nMolise.\nLa regione Molise con legge regionale n. 6 del 24 marzo 2011 ha soppresso le dieci comunit\u00e0 montane ed avviata una fase di liquidazione che terminer\u00e0 con un D.P.G.R. di estinzione. A dieci anni 18.11.2021 non \u00e8 stata ancora stabilita la data di estinzione di tali enti di secondo grado.\nPiemonte.\nLe comunit\u00e0 montane in Piemonte sono state soppresse con la Legge regionale 28 settembre 2012, n. 11 \"Disposizioni organiche in materia di enti locali.\".\nGli enti sono stati sottoposti ad un processo di liquidazione.\nPuglia.\nLe Comunit\u00e0 montane della Puglia erano state soppresse l'8 gennaio 2009 con un decreto del presidente della Giunta regionale della Puglia Nichi Vendola, ma il Tribunale Amministrativo Regionale per la Puglia, con sentenza del 26 marzo 2009, ha successivamente annullato il decreto del governatore nella parte in cui disponeva la soppressione della Comunit\u00e0 montana dei Monti Dauni Meridionali. Nel 2010 essa \u00e8 di nuovo soppressa.\nIl 24 luglio 2009, in base alle motivazioni di una sentenza della Corte costituzionale in base ad un ricorso di Veneto e Toscana, la legge regionale che scioglieva gli enti viene dichiarata incostituzionale.\nDi fatto diverse comunit\u00e0 montane pugliesi, quali quella della Murgia Tarantina (bersaglio polemico implicito di Gian Antonio Stella e Sergio Rizzo nel libro \"La Casta\"), non hanno mai smesso di funzionare.\nSardegna.\nLe Comunit\u00e0 montane della Sardegna sono state abolite secondo la deliberazione della Giunta regionale n. 11/13 del 20 marzo 2007. I processi di scioglimento delle stesse vengono affidati a liquidatori. Tuttavia, tra il 2008 e il 2009 sono state reistituite cinque nuove comunit\u00e0 montane coerenti con la Legge Regionale del 2 agosto del 2005, n\u00ba 12 \"Norme per le Unioni dei Comuni e le Comunit\u00e0 Montane\". \nSicilia.\nLe comunit\u00e0 montane della Sicilia sono state abolite nel 1986.\nUmbria.\nAi sensi della legge regionale n.18 del 23 dicembre 2011, le Comunit\u00e0 montane sono state tutte soppresse e sostituite da Unioni di Comuni e dall'Agenzia Forestale Regionale.\nComunit\u00e0 montane in vigore fino al 1\u00ba gennaio 2009:\nComunit\u00e0 montane dal 1\u00ba gennaio 2009 al 2012 (dal 1\u00ba gennaio 2009 riduzione delle Comunit\u00e0 montane da 9 a 5 a seguito della legge regionale n. 24 del 23 luglio 2007):\nVeneto.\nA partire dall'emanazione della L.R. 28 settembre 2012, n. 40 \"Norme in materia di unioni montane\" (modificata dalla L.R. 49/2012), la Regione Veneto sta drasticamente riformando le proprie comunit\u00e0 montane con il fine di trasformarle o smembrarle in unioni di comuni (unioni montane).\nL'iter si \u00e8 concluso per i seguenti enti:\nLe comunit\u00e0 montane in via di riforma sono:\nProvincia autonoma di Trento.\nNella provincia autonoma di Trento non esiste l'istituto della Comunit\u00e0 montana. Enti assimilabili sono le comunit\u00e0 di valle, con funzioni e competenze diverse da quelle attribuite alle comunit\u00e0 montane."}
{"id": "655289", "revid": "39224", "url": "https://it.wikipedia.org/wiki?curid=655289", "title": "Macchina dell'apocalisse", "text": ""}
{"id": "655291", "revid": "2056951", "url": "https://it.wikipedia.org/wiki?curid=655291", "title": "Re d'armi", "text": "Il re d'armi, grado principale tra quelli degli ufficiali d'armi, era il capo degli araldi ed aveva il compito di custodire gli stemmi concessi, apportando le modificazioni o aggiunte che derivavano da nuove concessioni o da alleanze matrimoniali. A tal fine provvedeva anche a registrare e correggere gli alberi genealogici delle famiglie. In molte tradizioni araldiche solo un re d'armi ha l'autorit\u00e0 di concedere insegne araldiche. In altre tradizioni tale potere \u00e8 delegato ad altri ufficiali di rango paragonabile.\nCompiti araldici.\nIn Inghilterra, l'autorit\u00e0 di concedere uno stemma \u00e8 soggetta all'approvazione dell'Earl Marshal sotto forma di \"warrant\". In altre giurisdizioni, come la Repubblica d'Irlanda, l'autorit\u00e0 \u00e8 delegata ad un \"capo araldo\" che svolge gli stessi compiti di un re d'armi tradizionale. Anche il Canada ha un capo araldo che concede le insegne con l'autorit\u00e0 delegata dal Governatore generale, rappresentante della Regina. In Spagna il potere di certificare gli stemmi \u00e8 data ai \"Cronisti d'armi\".\nIn Inghilterra e Scozia i re d'armi sono i soli ufficiali d'armi che hanno una corona distintiva del loro ufficio, che viene usata per scopi cerimoniali come le incoronazioni reali. All'incoronazione della Regina Elisabetta II, i re d'armi usarono delle corone ornate con sedici foglie d'acanto, con incise le parole \"Miserere mei Deus secundum magnum misericordiam tuam\" (Abbi piet\u00e0 di me, Dio, secondo la tua grande misericordia).\nNelle rappresentazioni pittoriche di questa corona sono visibili solo nove foglie e le prime tre parole. Recentemente per il Lord Lyon \u00e8 stata realizzata una nuova corona modellata sulla corona reale scozzese che fa parte delle insegne scozzesi (la corona, lo scettro e la spada di stato). Anche questa corona sar\u00e0 portata nelle incoronazioni."}
{"id": "655300", "revid": "34971", "url": "https://it.wikipedia.org/wiki?curid=655300", "title": "UNICOS", "text": "UNICOS \u00e8 un sistema operativo di tipo Unix sviluppato dalla Cray Inc. per i suoi supercomputer. Unicos \u00e8 il successore del Cray Operating System (COS). Il sistema operativo fornisce il supporto dei cluster via rete e uno stato software di compatibilit\u00e0 per la maggior parte dei sistemi Unix commerciali. Unicos venne sviluppato nel 1985 per il Cray-2 e in seguito utilizzato per gli altri supercomputer Cray. L'UNICOS originale venne sviluppato a partire dal System V.2, con l'aggiunta di molte caratteristiche BSD (gestione della rete, miglioramenti del file system, etc.).\nIl sistema operativo inizialmente si chiamava CX-OS ma venne rinominato UNICOS quando venne commercializzato. Il prototipo venne eseguito su un Cray X-MP nel 1984 prima di venir portato sul Cray-2. Il sistema venne utilizzato per dimostrare la possibilit\u00e0 di utilizzare un sistema operativo Unix nei sistemi di supercalcolo prima della disponibilit\u00e0 del Cray-2.\nIl nuovo sistema operativo era parte di una strategia ad ampio raggio svolta da Cray per modernizzare il proprio software. La strategia comprendeva la riscrittura del compilatore Fortran in un linguaggio ad alto livello (Pascal) e in molte ottimizzazioni e vettorializzazioni.\nPer facilitare la migrazione dei propri clienti verso UNICOS da COS venne introdotto uno strato chiamato \"Guest Operation System\" che permetteva alle applicazioni di utilizzare i componenti COS pur essendo in un sistema UNICOS. I processi da eseguire COS erano eseguiti dal sottosistema COS che gestivano la memoria e il processori. I processi UNICOS utilizzati entro GOS erano eseguiti come fossero su un sistema UNICOS, la differenza era che le chiamate a basso livello non accedevano direttamente all'hardware ma passavano tramite un convertitore che si interfacciava all'hardware.\nUno degli utilizzatori delle prime versioni UNICOS furono i Bell Labs dove il pioniere dei sistemi Unix Dennis Ritchie port\u00f2 parte dell'ottava versione di Unix (incluso lo stream I/O) in UNICOS. Inoltre speriment\u00f2 la possibilit\u00e0 di creare versioni ospiti di UNICOS e che lo stesso UNICOS accettava una versione ospite di se stesso.\nVarianti.\nCray ha pubblicato diversi sistemi operativi chiamati UNICOS:"}
{"id": "655303", "revid": "3831", "url": "https://it.wikipedia.org/wiki?curid=655303", "title": "Comunit\u00e0 Montana Alto-Vastese", "text": ""}
{"id": "655306", "revid": "21880", "url": "https://it.wikipedia.org/wiki?curid=655306", "title": "Acero di monte", "text": ""}
{"id": "655307", "revid": "124123", "url": "https://it.wikipedia.org/wiki?curid=655307", "title": "Ahmed Abdallah Mohamed Sambi", "text": "Capo islamico e politico, \u00e8 conosciuto con il nome di 'Ayatollah'. Dopo aver vinto le elezioni presidenziali del 14 maggio 2006 con il 58,02% dei voti, Sambi si \u00e8 insediato alla presidenza delle Comore il 26 maggio successivo. \u00c8 il primo trasferimento pacifico di potere nella storia delle isole.\nVita privata.\nSambi ha sette figli e possiede aziende che producono materassi, acqua in bottiglia e profumi, una dei principali prodotti esportati dalle Comore. Vive a Mutsamudu, capoluogo dell'isola di Anjouan. Ha fondato anche un canale televisivo chiamato Ulezi (istruzione).\nHa studiato cultura islamica in Sudan, in Arabia Saudita e in Iran. Il titolo di 'Ayatollah' deriva dai suoi studi in Iran.\nCarriera politica.\nPartecipando come indipendente alle elezioni presidenziali primarie del 16 aprile 2006 sull'isola di Anjouan, Sambi fu il pi\u00f9 votato fra i 13 candidati, con il 23,70% dei voti.\nNelle elezioni del 14 maggio, Sambi fu dichiarato vincitore il 15 maggio da parte del Segretario di Stato per le elezioni Ali Abdallah, davanti all'ufficiale in pensione dell'aeronautica francese Mohamed Djaanfari ed all'esperto politico Ibrahim Halidi, la cui candidatura era supportata da Azali Assoumani, presidente uscente.\nIdee politiche.\nVi sono citazioni che Sambi abbia detto che le Comore non sono pronte a diventare una repubblica islamica e che nessuno verr\u00e0 costretto a portare il velo durante la sua presidenza. \u00c8 anche il primo presidente proveniente dall'isola di Anjouan. Ha anche promesso di combattere la corruzione, di creare posti di lavoro e di costruire case per la maggioranza dei comoriani poveri."}
{"id": "655308", "revid": "4106", "url": "https://it.wikipedia.org/wiki?curid=655308", "title": "Mohamed Sambi", "text": ""}
{"id": "655309", "revid": "4106", "url": "https://it.wikipedia.org/wiki?curid=655309", "title": "Ahmed Abdallah Sambi", "text": ""}
{"id": "655312", "revid": "1226", "url": "https://it.wikipedia.org/wiki?curid=655312", "title": "Viaggio temporale", "text": ""}
{"id": "655313", "revid": "12079", "url": "https://it.wikipedia.org/wiki?curid=655313", "title": "El Ouali Mustapha Sayed", "text": ""}
{"id": "655315", "revid": "1544559", "url": "https://it.wikipedia.org/wiki?curid=655315", "title": "Vauxhall Carlton", "text": "La Carlton \u00e8 un'autovettura di fascia alta prodotta dal 1978 al 1994 dalla Casa automobilistica inglese Vauxhall\nBreve descrizione e storia.\nNel 1975 la Vauxhall Victor, vettura di fascia alta e medio-alta della Casa inglese, fu tolta di produzione e fu sostituita da due modelli. Quello che si posizionava pi\u00f9 in basso era la Cavalier, mentre quello che stava al di sopra era la \"Carlton\".\nPrima serie.\nLa prima serie della Carlton era praticamente una Opel Rekord E rimarchiata con il logo britannico. L'unica grossa differenza con la \"cugina\" tedesca stava nel frontale, molto pi\u00f9 spiovente e liscio nel caso della Vauxhall. La meccanica era invece perfettamente identica a quella della Rekord, almeno per quanto riguardava le motorizzazioni previste, che si limitavano ad un 1.8 e ad un 2 litri. La prima serie della Carlton fu proposta anche con carrozzeria giardinetta.\nNel 1983 vi fu un restyling, in seguito al quale la Carlton propose una calandra molto pi\u00f9 simile a quella della Rekord, anch'essa giunta al suo restyling.\nLa prima serie della Carlton fu tolta di produzione nel 1986.\nSeconda serie.\nLa seconda serie della Carlton altro non era che una Opel Omega A rimarchiata. Come la versione Opel, anche la seconda serie della Carlton era proposta con carrozzeria station wagon ed era identica anche nella meccanica.\nFu prodotta fino al 1994, per essere poi sostituita dalla Vauxhall Omega, ossia la Opel Omega B con marchio Vauxhall."}
{"id": "655316", "revid": "6923", "url": "https://it.wikipedia.org/wiki?curid=655316", "title": "Chevrolet Omega", "text": ""}
{"id": "655318", "revid": "1543377", "url": "https://it.wikipedia.org/wiki?curid=655318", "title": "Bamboo Train", "text": "Il Bamboo Train, detto anche \"norry\", \u00e8 uno speciale mezzo di locomozione utilizzato dai contadini nella tratta ferroviaria tra Phnom Penh e Battambang in Cambogia.\nUn telaio di legno, ferro, bamb\u00f9 viene appoggiato su due assi ferroviari che scorrono lungo i binari. Un motore, usato per piccoli mezzi agricoli, \u00e8 collegato ad una cinghia che trasmette il moto ad un solo asse.\nLungo la tratta ferroviaria ognuno in possesso di questo semplice mezzo, pu\u00f2 installare il suo treno e muoversi in direzione est o viceversa. Il servizio \u00e8 ufficialmente illegale, ma per molti abitanti della vasta campagna cambogiana, \u00e8 il mezzo di trasporto pi\u00f9 comodo e veloce, considerate le condizioni delle strade e dei mezzi pubblici in genere.\nIl primo utilizzo di questo particolare trenino fai da te, \u00e8 dovuto alle operazioni militari legate alla guerra civile vissuta nel paese negli anni ottanta. Le dimensioni del \"bamboo train\" sono generalmente quelle di un telaio rettangolare che misura 4 metri per due. La facilit\u00e0 con cui si pu\u00f2 disimpegnare e rimuovere dalla sede ferroviaria permette un traffico scorrevole in entrambe le direzioni, nonostante la ferrovia sia a binario unico.\nUna consuetudine della civilt\u00e0 cambogiana impone a tutti coloro che si incrociano l'obbligo di scaricare, con la collaborazione di tutti, e rimuovere il mezzo meno carico per fare passare l'altro. La velocit\u00e0 raggiunta nei normali spostamenti pu\u00f2 arrivare a circa 50 km/h, il sistema frenante \u00e8 manuale e agisce sulla cinghia di trasmissione.\nIl binario ha scartamento ridotto metrico (1000\u00a0mm).\nL'unico treno passeggeri della compagnia ferroviaria cambogiana effettua un servizio alla settimana di andata e ritorno fra le due citt\u00e0 pi\u00f9 importanti del paese, la capitale Phnom Penh e Battambang. La distanza da coprire \u00e8 di trecentocinquanta chilometri, e il tempo impiegato oggi \u00e8 di circa 17 ore, salvo imprevisti."}
{"id": "655319", "revid": "402390", "url": "https://it.wikipedia.org/wiki?curid=655319", "title": "Competizione interspecifica", "text": "Per competizione interspecifica s'intende la riduzione della fecondit\u00e0, della sopravvivenza oppure dell'accrescimento d'una popolazione a causa della presenza d'altre specie interferenti.\nRispetto a come si verifica la competizione intraspecifica le modalit\u00e0 sono le stesse, ma si tratta comunque di individui appartenenti a specie differenti e che, pertanto, presentano caratteristiche riproduttive e di sfruttamento delle risorse tra loro diverse. Ci\u00f2 fa s\u00ec che le conseguenze della competizione intraspecifica siano differenti da quella interspecifica. In effetti, gli effetti provocati dalla competizione interspecifica possono influenzare le dinamiche delle popolazioni coinvolte dalla competizione il che, alla fine, pu\u00f2 determinare conseguenze anche a livello evolutivo.\nGli esperimenti di Gause.\nNel libro di Georgyi Frantsevitch Gause del 1934 vennero illustrati alcuni classici esperimenti con due specie di protozoi: \"Paramecium aurelia\" e \"Paramecium caudatum\".\nQuesti organismi unicellulari vennero posti in terreni di coltura costituiti da 5 cc di soluzione salina (soluzione salina di Osterhout) cui era stata aggiunta una quantit\u00e0 nota di \"Bacillus pyocyaneus\" come fonte di nutrimento.\nPonendo in colture separate le due specie, e rinnovando periodicamente il terreno, si ottennero curve di accrescimento approssimativamente sigmoidali con il conseguimento d'uno stato stazionario. Ponendo le due specie insieme in uno stesso terreno di coltura si vide che mentre Paramecium aurelia manteneva ancora un accrescimento logistico, la popolazione di Paramecium caudatum, dopo un certo numero di giorni (circa 8), cominci\u00f2 a diminuire fino a scomparire del tutto.\nDa ci\u00f2 si pu\u00f2 dedurre che una delle due specie \u00e8 riuscita a competere meglio per le risorse causando l'estinzione di quella concorrente.\nIl principio d'esclusione competitiva.\nDall'esempio riportato e da altri che sono stati descritti, Gause formul\u00f2 il principio d'esclusione competitiva (o principio di Gause). Tale principio afferma che se due specie coesistono in un medesimo ambiente ci\u00f2 avviene in ragione del fatto che esse presentano nicchie ecologiche separate. Qualora, per\u00f2, le due specie presentino nicchie sovrapposte, allora una delle due specie prender\u00e0 il sopravvento sull'altra fino ad eliminarla.\nTale principio, comunque, pu\u00f2 risultare difficilmente applicativo in quanto in natura si possono trovare specie simili che coesistono. Spesso la coesistenza \u00e8 garantita dalla presenza di nicchie ecologiche non completamente sovrapposte (le specie in questione possono presentare, infatti, differenze lievi a livello di dieta o di habitat). In conseguenza di ci\u00f2 nasce il quesito su quanto due nicchie debbano essere separate affinch\u00e9 la coesistenza sia permessa.\nLe prime risposte a tale quesito derivarono dall'applicazione del modello della competizione interspecifica di Lotka-Volterra, cos\u00ec chiamato dal nome dei due ideatori che lo svilupparono in parallelo.\nLa mutua esclusione.\nLa mutua esclusione \u00e8 un tipo di relazione interspecifica che ha luogo tra due specie incompatibili tali che sia completamente impossibile per queste vivere insieme. All'apparire di una specie, l'altra \u00e8 assente e viceversa, per cause attribuibili al comportamento competitivo di entrambe.\nIn natura questo fenomeno si verifica generalmente quando una delle due specie altera l'habitat in modo tale da rendere impossibile la vita all'altra, potendo in effetti quest'ultima vivere perfettamente nello stesso habitat in assenza dell'altra specie.\nIl modello di Lotka e Volterra della competizione interspecifica.\nIl modello di Lotka e Volterra \u00e8 un modello matematico descrivente la dinamica di popolazioni che competono per le medesime risorse.\nLa base del modello \u00e8 costituita dall'equazione logistica che, in ecologia, viene espressa nella seguente forma:\ndove N rappresenta il numero d'individui d'una popolazione ad un tempo t, r \u00e8 il tasso intrinseco d'aumento della popolazione e K rappresenta la capacit\u00e0 portante (ovvero la densit\u00e0 di popolazione presso cui i tassi di mortalit\u00e0 e natalit\u00e0 risultano essere uguali).\nNel modello di Lotka e volterra il termine tra parentesi dell'equazione logistica viene sostituito con un altro che incorpora la competizione interspecifica.\nModello a due specie.\nSiano due differenti popolazioni con dinamica logistica, formula_2 ed formula_3.\nNell'equazione logistica il termine formula_4 rappresenta la competizione intraspecifica. Se N tende a K allora il rapporto formula_4 tende ad 1 ed il termine formula_6 a 0, condizione di equilibrio stabile.\nPer esprimere la competizione interspecifica su due popolazioni \"i\" e \"j\", venne aggiunto il termine formula_7 che fa s\u00ec che le equazioni di Lotka e Volterra siano:\nIn queste due equazioni il termine \"\u03b1\"12 rappresenta l'effetto che la specie 2 ha sulla popolazione della specie 1 ed \"\u03b1\"21 il viceversa (ossia l'effetto della specie 1 sulla popolazione della specie 2); \"\u03b1\" viene anche detto coefficiente di competizione.\nEquilibrio e coesistenza.\nAffinch\u00e9 due specie si trovino in equilibrio esse devono avere crescita zero, ossia:\nQueste condizioni si verificano solo se:\nPortando a primo membro formula_2 ed formula_3 si avr\u00e0:\nIn assenza di competizione interspecifica, ovvero formula_18, risulter\u00e0 che l'ammontare d'equilibrio di una delle due specie considerate sar\u00e0 pari alla capacit\u00e0 portante K (formula_19 e formula_20). Ci\u00f2 significa che, prendendo solo in considerazione l'equazione 1,3, la capacit\u00e0 portante dell'ambiente viene ridotta della quantit\u00e0 formula_21 dalla competizione interspecifica.\nSe il termine formula_3 dell'equazione 1,3 viene sostituito da formula_23 si otterr\u00e0:\nda cui discende che\nSostituendo formula_28 al termine formula_2 dell'equazione 1,4 si avr\u00e0:\nGeneralmente i coefficienti di competizione sono minori di 1 per cui il denominatore delle equazioni 1,5 ed 1,6 in genere \u00e8 positivo. Affinch\u00e9 le due specie possano coesistere in condizioni di equilibrio si deve avere che formula_2 ed formula_3 siano entrambi positivi ovvero che siano positivi anche i denominatori delle due equazioni. In termini generali \u00e8 necessario, per la coesistenza, che:\nLe isocline zero.\nL'equazione 1,3 pu\u00f2 essere riarrangiata in questo modo:\nI punti della retta di quest'equazione rappresentano le condizioni in cui la crescita della popolazione formula_2 sia nulla. La retta in questione viene detta isoclina zero.\nNel grafico \u00e8 rappresentata l'isoclina zero per la specie 1 e si pu\u00f2 notare che se la popolazione si trova ad un punto a sinistra della retta, tender\u00e0 ad aumentare perch\u00e9 \u00e8 ad un valore inferiore rispetto alla capacit\u00e0 portante formula_36. Se, invece, la popolazione si trova su un punto a destra della retta, allora tender\u00e0 a diminuire.\nLa retta intercetta l'asse x quando il valore formula_2 \u00e8 uguale alla sua capacit\u00e0 portante formula_36 e la popolazione formula_3 \u00e8 uguale a zero, mentre intercetta l'asse y al valore in cui la sua capacit\u00e0 portante formula_36 \u00e8 riempita dagli individui della popolazione formula_3 e nessun individuo della popolazione formula_2 \u00e8 presente.\nUn ragionamento analogo lo si pu\u00f2 condurre per la specie 2 utilizzando l'equazione 1,4 per tracciare l'isoclina. In questo caso se si trova ad un punto in basso rispetto alla retta la popolazione tender\u00e0 all'aumento mentre, al contrario, diminuir\u00e0 qualora si dovesse trovare su un punto in alto rispetto all'isoclina.\nI quattro scenari.\nLe due isocline zero ottenute possono essere giustapposte tra di loro in uno stesso grafico secondo modalit\u00e0 differenti che variano a seconda dei valori di K e di \"\u03b1\" d'entrambe le specie studiate. In tale modo si possono ottenere quattro diverse combinazioni che danno vita ad altrettanti scenari.\nCome si pu\u00f2 vedere dal grafico sovrastante risulta che formula_45 e che formula_46, da cui, riarraggiando, si ottengono le disuguaglianze precedentemente esposte. Il significato biologico della prima disuguaglianza risulta essere che la specie 1 (formula_36) \u00e8 in grado di inibire se stessa pi\u00f9 di quanto venga limitata dalla specie 2 (formula_48). La seconda disuguaglianza, invece, significa che la specie 1 \u00e8 in grado di inibire la specie 2 pi\u00f9 di quanto essa venga limitata dalla competizione intraspecifica.\nIn conclusione emerge che la specie 1 \u00e8 un forte competitore interspecifico mentre la specie 2 non lo \u00e8.\nCome si pu\u00f2 evincere dal grafico l'isoclina della specie 1 \u00e8 completamente esterna rispetto a quella della specie 2. Se ci si trova ad un punto interno al triangolo formato dall'isoclina della specie 2 (entrambe le popolazioni sono piccole) e dagli assi cartesiani il sistema tender\u00e0 a spostarsi in alto ed a destra. Se ci si trova su in punto esterno all'isoclina della specie 1 (entrambe le popolazioni sono grandi), invece, si sposter\u00e0 in basso ed a sinistra. Una volta entrato nell'area compresa tra le due isocline la traiettoria del punto si sposter\u00e0 in basso ed a destra fino a raggiungere il valore formula_36 (la specie 1 ha portato la specie 2 all'estinzione ed ha raggiunto la propria capacit\u00e0 portante.\nIn questo caso la situazione \u00e8 opposta alla precedente. La specie 2 \u00e8 un forte competitore interspecifico che porta all'estinzione la specie 1 e raggiunge la propria capacit\u00e0 portante.\nIn questo caso ci si trova di fronte a due bassi competitori interspecifici e vengono limitati soprattutto dalla competizione intraspecifica.\nIl punto d'intersezione delle due isocline corrisponde ad un punto d'equilibrio stabile cui tende il sistema. Poich\u00e9 nessuna delle due specie si estingue, allora risulta possibile la coesistenza.\nSi tratta di due popolazioni che sono inibite pi\u00f9 dalla competizione interspecifica che da quella intraspecifica.\nIl punto d'incrocio delle due isocline corrisponde ad un punto d'equilibrio instabile cui il sistema tende ad allontanarsi. Esistono, in questo caso, due punti d'equilibrio stabili corrispondenti a formula_36 e formula_57. Nel primo caso la specie 2 si estingue mentre nel secondo caso \u00e8 la specie 1 ad estinguersi. La specie che all'inizio detiene la pi\u00f9 elevata densit\u00e0 di popolazione sar\u00e0 quella che risulter\u00e0 vincente.\nModello ad N specie.\nIl modello precedentemente esposto pu\u00f2 essere generalizzato per ogni numero di specie tra loro competitive. L'equazione per ogni popolazione formula_58 diviene:\ncon la sommatoria che va da 1 ad N (numero delle popolazioni).\nNel caso in cui formula_60, si avr\u00e0:\nformula_61\nI limiti del modello.\nSuccessivi esperimenti di competizione evidenziarono delle discrepanze rispetto al modello precedentemente esposto.\nFrancisco Ayala (1970), ad esempio, rilev\u00f2 che due specie di \"Drosophila\" (\"Drosophila pseudoobscura\" e \"Drosophila serrata\") coesistono alla temperatura di 23\u00a0\u00b0C calcolando i valori dei coefficienti di competizione risult\u00f2 che formula_62 era uguale a 1,49 e formula_62 aveva il valore di 3,86. Il loro prodotto era uguale a 3,86.\nAvendo visto in precedenza che per avere le coesistenza deve risultare che formula_64, risulta chiaro che il valore ottenuto non \u00e8 compatibile con il modello di Lotka-Volterra. Ci\u00f2 indica come tale modello lineare non sia sufficiente per descrivere in maniera adeguata le dinamiche delle popolazioni in alcune situazioni.\nLa competizione interspecifica dipende anche da fattori ambientali.\nI lavori di Thomas Park (1954, 1962) permisero di dimostrare un delle ipotesi formulate da A.G. Tansley che negli studi condotti su due specie del genere \"Galium\" (\"Galium sylvestre\" e \"Galium saxatile\") aveva espresso l'idea che il risultato della competizione interspecifica potesse dipendere anche dalle condizioni ambientali.\nEffettivamente Park dimostr\u00f2 che i risultati della competizione di due specie di coleotteri tenebrionidi (\"Tribolium castaneum\" e \"Tribolium confusum\") variano a seconda della temperatura e dell'umidit\u00e0 ambientali. In caso di condizioni fredde ed aride prevale \"Tribolium castaneum\" mentre in condizioni calde ed umide ha la prevalenza \"Tribolium confusum\"."}
{"id": "655323", "revid": "6923", "url": "https://it.wikipedia.org/wiki?curid=655323", "title": "Piaggio P148", "text": ""}
{"id": "655326", "revid": "84184", "url": "https://it.wikipedia.org/wiki?curid=655326", "title": "Fescennino", "text": "I fescennini versus (versi fescennini) sono opere protoletterarie, tipicamente popolari, e sono la pi\u00f9 antica forma di arte drammatica presso i Romani. Era una forma teatrale in voga in una vasta zona posta al confine fra Lazio ed Etruria intorno al II secolo a.C.\nDi derivazione etrusca, non ebbero mai una vera e propria evoluzione teatrale, ma contribuirono alla nascita di una drammaturgia latina. \nOrazio ne parla: \nLe origini del nome.\nSecondo il grammatico Festo, il termine \"fescennini\" avrebbe due diverse origini. Secondo la prima, esso deriverebbe dalla citt\u00e0 di \"Fescennium\", al confine fra Etruria e Lazio, dove si svolgevano feste agresti per il raccolto ed era radicato l'uso di festeggiare per l'abbondanza del raccolto scambiandosi dei versi in forma sboccata e licenziosa, come ringraziamento alla divinit\u00e0 fallica. \nPer la seconda, invece, il nome avrebbe origine da \"fascinum\", che significa al tempo stesso \"malocchio\" e \"membro virile\", in riferimento alle maledizioni che venivano lanciate sui carri (che trasportavano l'uva) degli altri agricoltori durante la vendemmia.\nPer altri ancora, il termine avrebbe un senso marcatamente fallico, essendo un sinonimo di \"veretrum\". \nQuesto genere letterario sarebbe quindi il risultato o dell'influenza etrusca nella cultura romana o il tentativo di esorcizzare il forte timore che i romani avevano per il malocchio scherzando su di esso ed irridendolo con il fallo.\nIl fescennino.\nDelle origini di questa rudimentale forma di dramma si sa poco.\nPur non raggiungendo mai la forma di un compiuto lavoro teatrale, fu comunque uno spunto importante che port\u00f2 allo sviluppo della drammaturgia latina. Lo spettacolo era costituito da un dialogo di tipo sboccato e licenzioso, forse per ingraziarsi la divinit\u00e0 fallica da loro adorata, e si svolgeva in un clima coinvolgente e molto sanguigno con personaggi mascherati che danzavano in preda ai fumi delle abbondanti libagioni.\nSolitamente erano i contadini che \"agivano\" lanciandosi battute salaci; non vi erano copioni prestabiliti ma si \"recitava\" all\"'improvviso\", spesso prendendo in giro anche gli spettatori, facendo s\u00ec che le rappresentazioni spesso finissero in veri e propri alterchi.\nA causa degli eccessi che si andarono via via sviluppando dovettero intervenire le autorit\u00e0 per regolamentare i limiti di quanto fosse lecito e per vietare che si dicessero delle cose che potessero suonare offensive ai cittadini romani. Tali rappresentazioni vennero bandite da parte del Senato. Ma nonostante queste limitazioni, il carattere sboccato dei dialoghi rimase immutato dovuto alla rozzezza del popolo e ad una vena satirica che lo caratterizzava. Queste azioni erano spesso rivolte agli sposi novelli come augurio per la loro prole o si indirizzavano contro le persone potenti per tacciarne in modo satirico i loro vizi.\nAnche il poeta latino Catullo tratta di questo argomento nel suo LXI carme.\nI \"fescennini versus\" si recitavano durante le feste rurali e, secondo Orazio, si sarebbe sviluppata da qui una tradizione di salaci motteggi che potevano avere anche il carattere di una diffamazione pubblica.\nIl carattere licenzioso e gli attacchi a personalit\u00e0 di spicco dell'epoca incorsero nello sfavore delle autorit\u00e0, che misero dei limiti a queste rappresentazioni.\nNel 364 a.C. questi drammi, quando vennero rappresentati nei ludi da attori etruschi, erano gi\u00e0 diffusi in gran parte d'Italia.\nSi potevano distinguere due tipi di fescennini: quelli inscenati (vere e proprie rappresentazioni) e quelli liberi (matrimoni, trionfi e feste contadine).\nIn et\u00e0 imperiale rimasero solo i Fescennini liberi."}
{"id": "655336", "revid": "125301348", "url": "https://it.wikipedia.org/wiki?curid=655336", "title": "L'Abidjanaise", "text": "L'Abidjanaise (Canzone di Abidjan) \u00e8 l'inno nazionale della Costa d'Avorio. \u00c8 stato adottato nel 1960 ed \u00e8 rimasto invariato, anche se la capitale non \u00e8 pi\u00f9 Abidjan.\nMathieu Ekra, Joachim Bony, e Pierre Marie Coty hanno scritto il testo dell'inno. Coty ha anche composto la musica con la collaborazione di Pierre Michel Pango.\nTesto in francese\nTraduzione"}
{"id": "655347", "revid": "2184720", "url": "https://it.wikipedia.org/wiki?curid=655347", "title": "Comunit\u00e0 montana del Gargano", "text": "La Comunit\u00e0 montana del Gargano \u00e8 stata una comunit\u00e0 montana pugliese, fondata nel 1972 e comprendente 14 comuni della Provincia di Foggia, ricadenti dell'area garganica. La sede era a Monte Sant'Angelo.\nStoria.\nL'ente \u00e8 stato soppresso il 6 febbraio 2009 con Decreto n. 132 del Presidente della Giunta Regionale della Puglia, congiuntamente alle restanti comunit\u00e0 montane pugliesi.\nIl 24 luglio 2009, in base alle motivazioni di una sentenza della Corte Costituzionale, scaturita in seguito ad un ricorso di Veneto e Toscana, la legge regionale che scioglieva gli enti viene dichiarata incostituzionale.\nLa soppressione definitiva.\nNel 2010 la Regione Puglia approva un nuovo provvedimento che sopprime definitivamente l'ente . In seguito, ha altres\u00ec provveduto alla nomina di un commissario liquidatore.\nComuni aderenti.\nNe hanno fatto parte:"}
{"id": "655349", "revid": "106456", "url": "https://it.wikipedia.org/wiki?curid=655349", "title": "Nino Formicola", "text": "Biografia.\nAntonino Formicola \u00e8 nato a Milano da padre napoletano e madre catanese. Nel 1976 ha conosciuto al Derby Club della sua citt\u00e0 natale Andrea Cipriano Brambilla, noto con il nome d'arte di Zuzzurro, diventato suo cognato l'anno successivo, con cui ha dato vita all'affiatata coppia Zuzzurro e Gaspare. I due sono apparsi per la prima volta in televisione nel 1978 nella trasmissione della RAI \"Non stop\" e l'anno dopo hanno partecipato a \"La sberla\", in cui hanno proposto la macchietta dell'ingenuo commissario e del suo fido assistente.\nHanno raggiunto la popolarit\u00e0 con \"Drive In\", variet\u00e0 a cui hanno partecipato inizialmente solo in qualit\u00e0 di ospiti e del cui cast hanno preso a fare parte in seguito. Nel 1986 hanno lasciato temporaneamente il video per dedicarsi al teatro, interpretando nella commedia di Neil Simon \"Andy e Norman\", riproposta su Italia 1 nel 1991, il ruolo di due giornalisti costretti a sbarcare il lunario scrivendo articoli dozzinali per ogni genere di rivista ed entrambi innamorati della loro vicina di casa.\nNel 1989 \u00e8 nel cast di Emilio, programma comico in onda su Italia 1 di cui \u00e8 anche coautore insieme con Zuzzurro. Dopo l'esperienza de \"Il TG delle vacanze\" (1992) e di \"Dido... menica\" (1992-93) sono tornati in RAI dopo quindici anni di assenza e nel 1994 vi hanno condotto \"Miraggi\", la doppia ministriscia serale in onda a ridosso del TG1, unitamente al variet\u00e0 Saxa Rubra su Rai 3. Nell'estate 1996 la coppia \u00e8 tornata a lavorare per i \"network\" privati, partecipando al variet\u00e0 di Canale 5 \"Sotto a chi tocca\" condotto da Pippo Franco.\nNel 1997, assieme a Zuzzurro, presta la voce per il personaggio Panico del film d'animazione Disney \"Hercules\".\nIl 9 gennaio 2002 Brambilla ha un grave incidente; l'attivit\u00e0 della coppia si \u00e8 cos\u00ec interrotta, per poi ripartire successivamente con nuovi spettacoli teatrali e qualche saltuaria apparizione televisiva. Dopo aver partecipato ad alcune puntate di \"Paperissima\" (2002), il 15 e 16 aprile 2005 hanno condotto \"Striscia la notizia\" e il 26 gennaio e il 2 febbraio 2010 hanno partecipato a una puntata di \"Zelig Circus\". \u00c8 stato Formicola ad annunciare la morte di Zuzzurro, il 24 ottobre 2013, evento a seguito del quale anche lo stesso Formicola ha interrotto l'attivit\u00e0 di cabarettista.\nDal febbraio 2015 Nino Formicola \u00e8 \"testimonial\" ufficiale dell'associazione di volontariato dei City Angels. Nello stesso anno riceve il riconoscimento speciale Leggio d'oro \"Alberto Sordi\".\nNel 2018 partecipa e vince con il 67% dei voti la tredicesima edizione de \"L'isola dei famosi\" diventando il pi\u00f9 anziano vincitore di reality della tv italiana.\nNel 2018 \u00e8 presente in una puntata del programma televisivo \u201cGi\u00f9 in 60 secondi\u201d.\nNell'estate 2019 insieme con Ezio Greggio, Biagio Izzo, Gianluca Fubelli e Maurizio Battista, conduce \"La sai l'ultima?\", nel ruolo del notaio, programma che aveva avuto la sua precedente edizione nel 2008."}
{"id": "655350", "revid": "767487", "url": "https://it.wikipedia.org/wiki?curid=655350", "title": "C.J. Snare", "text": "Biografia.\nSnare \u00e8 il figlio di Buck e Barbara Snare. Ha due fratelli e una sorella. Inizi\u00f2 a suonare il piano (tecnica classica) fin da piccolo e fin da allora dimostr\u00f2 continuo interesse nel voler diventare cantante. Frequent\u00f2 la \"Lock Haven High School\" in Pennsylvania dopo essercisi trasferito insieme alla famiglia. Terminati gli studi si spost\u00f2 ad Orlando, in Florida dove studi\u00f2 teatro al \"Rollins College\", ma cambi\u00f2 la sua carriera in musicale dopo poco tempo.\nQualche tempo dopo si trasfer\u00ec in Carolina, dove conobbe il bassista Perry Richardson. Insieme formarono un gruppo che chiamarono \"Maxx Warrior\" che si trasform\u00f2 ben presto nei FireHouse dopo aver conosciuto il chitarrista Bill Leverty ed il batterista Michael Foster. Il gruppo si inser\u00ec ai primi posti delle classifiche americane con sette singoli, vennero loro consegnati 16 riconoscimenti fra dischi d'oro e di platino in tutto il mondo e nel 1992 vinsero gli American Music Awards nella sezione nuovi artisti heavy metal.\nPrima degli spettacoli Snare tiene in forma la propria voce riscaldandola, non fuma e beve saltuariamente. Attualmente risiede nel Wisconsin con sua moglie Brenda e sua figlia Heather.\nFino ad oggi \u00e8 stato l'unico cantante dei FireHouse, con cui ha registrato l'ultimo album \"Full Circle\" dopo 20 anni di collaborazione. Contemporaneamente \u00e8 anche a capo, insieme al chitarrista statunitense Chris Green, del progetto heavy metal Rubicon Cross."}
{"id": "655353", "revid": "1005847", "url": "https://it.wikipedia.org/wiki?curid=655353", "title": "Giuseppe Pellegrino", "text": ""}
{"id": "655361", "revid": "486946", "url": "https://it.wikipedia.org/wiki?curid=655361", "title": "Comunit\u00e0 montana Stilaro-Allaro", "text": ""}
{"id": "655364", "revid": "38120", "url": "https://it.wikipedia.org/wiki?curid=655364", "title": "Alexander Key", "text": "Attivo soprattutto nel genere fantascientifico, gran parte della sua opera \u00e8 stata concepita per essere diretta specialmente ad un pubblico giovanile. Key avrebbe dichiarato che \u00abi giovani sono gli unici per i quali valga la pena scrivere\u00bb.\nBiografia.\nDopo la sua nascita in Maryland, i genitori di Key si trasferirono in Florida, dove lo scrittore pass\u00f2 i primi anni dell'infanzia. Il padre, commerciante di cotone, possedeva uno dei primi cotonifici della zona. Gli affari furono rovinati alla sua morte dai \"nightriders\", i quali perseguitavano chiunque avesse idee politiche o propugnasse teorie economiche diverse dalle loro. La madre di Key rimase uccisa in un incidente poco tempo dopo.\nAlexander fu cos\u00ec costretto a passare il resto dell'infanzia con alcuni parenti.\nDal 1921 al 1923 Key si spost\u00f2 a Chicago per frequentare il locale istituto d'arte. A diciannove anni vendette il suo primo dipinto ad un editore. Rimase a Chicago per 16 anni, in condizioni di miseria fino alla Grande depressione, quando fu costretto a scrivere per ottenere commissioni per i suoi disegni. Illustr\u00f2 e scrisse per la gran parte delle riviste per ragazzi, e illustr\u00f2 anche diversi testi scolastici.\nUna volta lasciata Chicago, si stabil\u00ec sulla Costa del Golfo della Florida e negli anni successivi scrisse storie di mare per il Saturday Evening Post e per altri periodici.\nDurante la Seconda guerra mondiale si arruol\u00f2 in Marina, e alla fine della guerra stessa ritorn\u00f2 nuovamente in Florida.\nSi spos\u00f2 con Alice Towle il 21 dicembre del 1945. Con la famiglia Key si stabil\u00ec alla fine in un angolo remoto delle Smoky Mountains, in una casa-studio.\nNel 1972 Key vinse il Lewis Carroll Shelf Award per \"The Forgotten Door\" (\"La Porta Dimenticata\").\nNel 1975 la Walt Disney Pictures traspose sul grande schermo il suo romanzo \"Escape to Witch Mountain\" (uscito in Italia col titolo di \"Incredibile viaggio verso l'ignoto\"), e nel 1978 il relativo seguito \"Return from Witch Mountain\" (uscito in Italia col titolo di \"Ritorno dall'ignoto\").\nIn Italia l'opera di Alexander Key - appassionato amante della natura - caratterizzata dal suo obiettivo di risvegliare nel lettore l'interesse per l'ambiente oltre l'ambito urbano, \u00e8 poco conosciuta. In molti ricordano soprattutto il titolo \"The incredible tide\", che appariva nei titoli dell'anime \"Conan il ragazzo del futuro\", tratto dal suo romanzo che in Giappone ebbe maggior presa."}
{"id": "655369", "revid": "486946", "url": "https://it.wikipedia.org/wiki?curid=655369", "title": "Comunit\u00e0 Montana della Valle Sessera", "text": ""}
{"id": "655370", "revid": "36426", "url": "https://it.wikipedia.org/wiki?curid=655370", "title": "Virago", "text": "Virago \u00e8 un termine generalmente utilizzato per indicare una donna che, nell'aspetto fisico e soprattutto nel pensare e nell'agire, ha tratti significativi del sesso maschile, pur conservando una forte sensualit\u00e0 tipicamente femminile. \nEtimologia e storia.\nIl termine deriva dal latino \"vir\" ('uomo'). La parola aveva connotazione positiva in contesto mitologico, in cui venivano descritte delle donne eroiche. A conferma di questi connotati si ricordino i latinismi \"vergine\" e \"virt\u00f9\" in lingua italiana. \nIn antropologia il termine ha connotazione neutra e indica donne androgine in genere. A seconda della lingua e del contesto, il termine pu\u00f2 comunque anche essere usato con accezione negativa (persona aggressiva, rumorosa o comunque sgradevole).\nEsempi.\nFamosi contesti in cui il termine ha una certa rilevanza sono i seguenti:"}
{"id": "655372", "revid": "125822193", "url": "https://it.wikipedia.org/wiki?curid=655372", "title": "Panzerotto", "text": "Il panzerotto o panzarotto \u00e8 una specialit\u00e0 gastronomica tipica delle regioni del sud Italia, in particolare della Puglia, con riconoscimento PAT.\nCon il termine \"panzerotto\" in alcune zone d'Italia viene indicato il calzone, che per\u00f2, nella sua versione pi\u00f9 diffusa, \u00e8 di maggiori dimensioni. Il panzerotto nasceva dalla tradizione della cucina pi\u00f9 povera pugliese, quando con la rimanenza della pasta del pane venivano cotte delle piccole mezzelune con ripieno di pezzi di formaggio e pomodori.\nSi prepara con la stessa pasta della pizza e in base alla localit\u00e0 assume differenti denominazioni: a Napoli, dove \u00e8 anche molto diffuso, viene chiamato semplicemente pizza fritta, mentre con il termine calzone si indica il calzone al forno e il nome panzerotto viene invece utilizzato per indicare delle semplici grosse crocchette di patate. In Sicilia sono conosciuti come calzoni fritti.\nStoria.\nIl panzerotto nasce in Puglia probabilmente da un anonimo fornaio o da una ignota casalinga che trasforma un po' di impasto di pane avanzato in una piccola pizza, la riempie con pomodoro e mozzarella e la richiude a mezzaluna. \nLa nascita del panzerotto rappresenta una storia tipica della cucina povera che caratterizza le tradizioni gastronomiche italiane, specialmente nel meridione. Anche il panzerotto, nonostante le origini umili, oggi \u00e8 di moda, anche grazie al fatto di poterlo gustare mentre si cammina come un cibo di strada. Apprezzato in tutta Italia, viene proposto nelle pi\u00f9 bizzarre varianti. L'impasto pu\u00f2 essere preparato con diversi tipi di farina,\nla tradizione vuole per\u00f2 che sia fatto con farina 0 e semola di grano duro, capaci di rendere il panzerotto dopo la frittura dorato e croccante.\nLungo le vie del Borgo antico di Bari \u00e8 possibile assaporare il panzerotto, fatto seguendo l'antica ricetta cio\u00e8 con l'uso di semola e un ripieno di mozzarella e sugo di pomodoro.\nNel territorio tarantino il ripieno contiene prosciutto cotto o mortadella.\nComposizione.\nPu\u00f2 essere considerato tanto un esempio di classica rosticceria quanto un dessert atipico. Il panzerotto, inteso come portata principale, \u00e8 infatti un vero e proprio piatto salato composto da un involucro di pasta da pizza, lavorato e reso simile a una mezzaluna, farcito al suo interno con mozzarella e pomodoro oppure con ricotta e pancetta ed in seguito fritto in olio di oliva o infornato.\nVa precisato che bisogna distinguere il calzone dal panzerotto oltre che per il tipo di cottura e di impasto (il calzone si prepara con lo stesso impasto usato per fare il pane, quindi si sottopone a lievitazione ed \u00e8 cotto al forno, mentre il panzerotto viene fritto in abbondante olio di semi) anche per le dimensioni; infatti un calzone \u00e8 una vera e propria \"pizza\" da 33\u00a0cm di diametro richiusa a met\u00e0, mentre per il panzerotto viene usata la met\u00e0 della dose di pasta che occorre per fare un calzone, ottenendo infine una sorta di raviolo di dimensioni medie. A Napoli, il calzone (quello classico), \u00e8 inteso con ciccioli e ricotta.\nIl panzerotto, inteso come fagotto di pasta ripieno di mozzarella e pomodoro (o tante altre varianti che prevedono carne tritata e mozzarella, cime di rapa, ricotta, provolone e mortadella) \u00e8 originario della terra di Bari.\nVarianti.\nNelle sue varianti dolci, che di solito si consumano durante le festivit\u00e0 del Carnevale, il ripieno \u00e8 composto da marmellata, ricotta o crema gianduia e composta della castagna di Montella, con copertura di zucchero a velo.In questo caso si rivela ottima anche la pasta frolla in luogo della pasta di pane, pi\u00f9 leggera. Si cuociono sia al forno sia fritti.\nCome variante salata, invece, si pu\u00f2 usare sempre un ripieno di ricotta pepata farcita di salumi tagliati a dadi."}
{"id": "655378", "revid": "767487", "url": "https://it.wikipedia.org/wiki?curid=655378", "title": "Nuccio Carrara", "text": "Laureato in lettere classiche, \u00e8 un impiegato.\nLa carriera politica.\nNel 1994 \u00e8 eletto alla Camera dei deputati.\nNel 1996 \u00e8 rieletto alla Camera dei deputati per Alleanza Nazionale. \u00c8 Vicepresidente della Commissione parlamentare consultiva in ordine alla attuazione della riforma amministrativa, membro della XIII Commissione permanente (Agricoltura) e della Commissione parlamentare per le questioni regionali.\nNel 2001 \u00e8 confermato alla Camera dei deputati.\nNel 2005 diviene sottosegretario presso il Ministero delle riforme istituzionali (terzo Governo Berlusconi).\nNel 2007 abbandona Alleanza Nazionale per aderire al movimento \"La Destra\" di Storace."}
{"id": "655380", "revid": "125871276", "url": "https://it.wikipedia.org/wiki?curid=655380", "title": "Inseparabili (film 1988)", "text": "Inseparabili (\"Dead Ringers\") \u00e8 un film del 1988 diretto da David Cronenberg.\nIl soggetto del film, di produzione canadese, \u00e8 tratto dal romanzo omonimo di Bari Wood e Jack Geasland.\nTrama.\nBeverly ed Elliot Mantle, gemelli monozigoti, sono degli affermati ginecologi con un interesse maniacale per la loro professione e per il tema dei gemelli in generale. Fin da piccoli hanno condiviso tutto, e da grandi si scambiano anche le avventure con l'altro sesso, che comunque non intaccano mai la sfera sentimentale.\nElliot in particolare, il pi\u00f9 forte dei due, comanda con decisione questo gioco al quale un giorno Beverly (si distingue solo dagli occhiali, quando li ha\u2026) si sottrae. Questo avviene quando conosce l'affascinante attrice Claire Niveau della quale, pur faticando a confessarlo a s\u00e9 e a suo fratello, s'innamora, al di l\u00e0 dell'attrazione iniziale provocata essenzialmente dalla particolarit\u00e0 anatomica che caratterizza la donna (ha un utero \"triforcuto\").\nBeverly soffre il distacco da Claire, lontana per lavoro e, per un equivoco, crede che lei lo abbia lasciato anche perch\u00e9 si era offesa e arrabbiata moltissimo quando ha scoperto l'esistenza del gemello e soprattutto il loro costume di scambiarsi nelle avventure, al quale lei non avrebbe fatto eccezione.\nBeverly non accetta tutto questo e si rifugia prima nell'alcol e poi nella droga, dando avvio a un percorso autodistruttivo inesorabile, nel quale finisce per coinvolgere inevitabilmente anche il fratello.\nQuando, visibilmente alterato, causa dolore a una paziente subendo il biasimo di tutti, Elliot compreso, Beverly si difende dicendo che era il corpo della donna a essere sbagliato, non i suoi metodi. Cos\u00ec disegna e fa realizzare strumenti chirurgici appositamente pensati per donne mutanti che poi pretender\u00e0 di portare in sala operatoria.\nL'allontanamento dalla realt\u00e0 \u00e8 a questo punto insanabile e neanche il ritorno di Claire risulta salutare, dato che ormai anche lei fatica a comprendere sia lui sia i suoi strumenti mostruosi.\nSolo Elliot pu\u00f2 provare a porre riparo. E per farlo si sottopone prima alla droga e poi al sacrificio in un'orrenda \"operazione di separazione\" finale, suicidandosi, che permette a Beverly di uscire di casa sentendosi libero di affrontare una nuova vita da solo. Ma quando sente la voce di Claire al telefono capisce che il suo destino \u00e8 quello di restare inseparabilmente legato a suo fratello. Torna a casa, si stende accanto a lui e si toglie la vita."}
{"id": "655381", "revid": "767487", "url": "https://it.wikipedia.org/wiki?curid=655381", "title": "Erotico profondo", "text": "Erotico profondo (\"Jack the Ripper\") \u00e8 un film del 1976 diretto da Jes\u00fas Franco.\nIl soggetto \u00e8 basato sulla storia di Jack lo squartatore, ma la sceneggiatura \u00e8 per lunghi tratti mutuata da \"Il diabolico dottor Satana\", un film del 1961 diretto dallo stesso Franco, di cui \"Erotico profondo\" pu\u00f2 considerarsi una sorta di remake.\nTra le idee riprese dal film del 1961, c'\u00e8 lo sdoppiamento della protagonista femminile, qui interpretata da Josephine Chaplin, che incarna la fidanzata dell'ispettore di polizia, il cui coraggio e la cui curiosit\u00e0 sono decisivi nella soluzione del caso, e insieme la madre dello squartatore, che egli vede in sogno.\nEdizioni DVD.\nIl film \u00e8 stato edito in Svizzera dalla VIP, la casa di produzione di DVD dello stesso Erwin Dietrich, dopo un accurato lavoro di ripulitura del negativo originale. Questa edizione \u00e8 stata in seguito ripubblicata in vari paesi, tra cui in Italia, edita da Mondo Home Entertainment nel 2007. L'edizione italiana ha mantenuto il titolo originale, relegando nella parte bassa della copertina il titolo italiano."}
{"id": "655387", "revid": "486946", "url": "https://it.wikipedia.org/wiki?curid=655387", "title": "Fox Broadcasting Network", "text": ""}
{"id": "655388", "revid": "767487", "url": "https://it.wikipedia.org/wiki?curid=655388", "title": "Sadomania (El infierno de la pasi\u00f3n)", "text": "Sadomania (El infierno de la pasi\u00f3n) \u00e8 un film del 1980 diretto da Jes\u00fas Franco.\nAppartiene al genere noto come \"Women in prison\" ed esiste in due versioni notevolmente diverse: quella originale spagnola e quella tedesca, intitolata \"Sadomania (H\u00f6lle der Lust)\", tagliata e con una colonna sonora completamente nuova.\nTrama.\nAmerica centrale. Olga e Michael, sposini di giornata, viaggiano attraverso una landa semidesertica sulla loro auto scalcinata. Decidono di appartarsi per fare l'amore ma non si accorgono di aver varcato il confine della \"Hacienda Blanca\", il penitenziario femminile e campo di lavoro diretto dalla sadica mulatta Magda Urtado. Cos\u00ec gli sposini si ritrovano puntati addosso i fucili delle guardie carcerarie: mentre Olga viene imprigionata con la falsa accusa di uso di sostanze stupefacenti, Michael \u00e8 costretto a copulare con la direttrice e viene rilasciato.\nNella sua crudelt\u00e0, Magda giunge ad organizzare vere e proprie battute di caccia alle prigioniere, obbligandole ad immergersi nelle acque di un fiume infestato dai coccodrilli. Simili atrocit\u00e0 sono rese possibili dalla connivenza dell'autorit\u00e0 locale, il governatore Mendoza, che abita una villetta nei pressi del campo insieme alla bella moglie Loba. Qui il governatore riceve periodicamente le visite di alcune prigioniere, nella speranza di risvegliare la sua virilit\u00e0. In cambio, lui e la moglie vendono le prigioniere pi\u00f9 attraenti ad un vicino bordello, dove finiscono anche le compagnie di cella di Olga, Tara e Conito.\nMichael riesce ad introdursi nel campo e, vinta facilmente la resistenza di alcune guardie, a liberare Olga. Quindi si reca al bordello per liberare le amiche; ma per Tara, torturata da un cliente, \u00e8 ormai troppo tardi.\n\u00c8 il momento di regolare i conti con Mendoza, che Michael, Olga e Conito freddano all'alba nella sua casa. Presa in ostaggio Loba, il trio ritorna al campo, dove finalmente cattura Magda: toccher\u00e0 a lei, questa volta, immergersi nuda nel fiume in attesa dell'arrivo dei coccodrilli o del colpo mortale alle spalle.\nEdizioni in DVD.\n\"Sadomania\" \u00e8 stato pubblicato in DVD nel 2004 dalla Blue Underground, negli Stati Uniti, in versione integrale e con la colonna sonora spagnola, ma doppiato in inglese. Nel 2005 l'edizione americana \u00e8 stata ristampata in Gran Bretagna dalla Anchor Bay.\nIn precedenza il film era uscito in Germania per la Astro, nei Paesi Bassi, e pi\u00f9 di recente \u00e8 uscito in Francia, ma sempre nella versione tagliata."}
{"id": "655390", "revid": "17654", "url": "https://it.wikipedia.org/wiki?curid=655390", "title": "Sadomania - El Infierno de la pasi\u00f3n", "text": ""}
{"id": "655392", "revid": "17654", "url": "https://it.wikipedia.org/wiki?curid=655392", "title": "Sadomania", "text": ""}
{"id": "655393", "revid": "17654", "url": "https://it.wikipedia.org/wiki?curid=655393", "title": "Sadomania (H\u00f6lle der Lust)", "text": ""}
{"id": "655402", "revid": "599013", "url": "https://it.wikipedia.org/wiki?curid=655402", "title": "Henri Cornet", "text": "Professionista dal 1904 al 1912, si aggiudic\u00f2 il Tour de France 1904 e la Parigi-Roubaix nel 1906.\nCarriera.\nFu protagonista di un caso storico al Tour de France 1904: giunto al quinto posto nella classifica finale, con anche una tappa vinta, gli venne in seguito assegnata la vittoria. Dopo diversi accertamenti, infatti, otto corridori, tra i quali i primi quattro in classifica generale, vennero squalificati e sospesi e gli venne assegnata la vittoria. Avendo 19 anni al termine della gara, divent\u00f2 il pi\u00f9 giovane vincitore della \"Grande Boucle\", primato che tuttora resiste nonostante sia trascorso oltre un secolo.\nNelle successive edizioni del Tour non riusc\u00ec a riconfermarsi ad alti livelli, cogliendo solo un ottavo posto finale nel 1908. Riusc\u00ec comunque ad ottenere buone prestazioni in alcune gare in linea, come la vittoria della Parigi-Roubaix del 1906, corsa nella quale si era piazzato terzo l'anno precedente. Chiuse la carriera nel 1912 all'et\u00e0 di 28 anni."}
{"id": "655403", "revid": "1458600", "url": "https://it.wikipedia.org/wiki?curid=655403", "title": "Manu Dibango", "text": "Svilupp\u00f2 uno stile fusion che fonde contaminazioni jazz, soul e funk con la musica tradizionale camerunese.\nBiografia.\nApparteneva al gruppo etnico Yabassi; la madre era invece di etnia Duala.\nDibango collabor\u00f2 con molti artisti del panorama della world music, del pop e dell'afrobeat fra cui Fela Kuti, Herbie Hancock, Bill Laswell, Bernie Worrell, Ladysmith Black Mambazo, Sly &amp; Robbie, Eliades Ochoa, Enzo Avitabile e Jovanotti. Realizz\u00f2 una vasta discografia personale includente quello che alcuni critici considerano il primo album di disco music della storia, \"Soul Makossa\".\nManu Dibango \u00e8 morto a 86 anni il 24 marzo 2020 a Parigi, dopo aver contratto il COVID-19."}
{"id": "655425", "revid": "115068074", "url": "https://it.wikipedia.org/wiki?curid=655425", "title": "Borana (popolo)", "text": "I Borana (detti anche Borena, od Oromo Borana) sono un gruppo etnico del Kenya settentrionale e dell'Etiopia meridionale. La loro lingua (\"afaani Boraana\") \u00e8 un dialetto dell'Oromo, parte delle lingue cuscitiche. Sono tradizionalmente nomadi e allevatori di zeb\u00f9, dromedari, capre e pecore, ma recentemente hanno iniziato a trasformarsi in agricoltori. Sono fra gli ultimi gruppi etnici a utilizzare la suddivisione in classi generazionali detta gadaa.\nI Borana oggi sono circa 500.000, divisi in due met\u00e0 esogamiche, a loro volta composti da vari clan suddivisi in lignaggi e lignaggi minimi. Sono migrati a sud dall'Etiopia in seguito alla pressione esercitata nel nord dalle popolazioni cristiane.\nLa religione tradizionale \u00e8 la stessa degli Oromo dell'Etiopia, fondata sulla concezione del Dio unico Waaka. I Borana hanno una leadership consuetudinaria altamente articolata. Sulla base del sistema generazionale gadaa ogni otto anni vengono nominati tre abbaa gadaaa e un numero elevato di hayyuu, rappresentativi dei principali clan. Questi leader dispongono di aiutanti, o leader di rango pi\u00f9 basso, detti jallaaba. Ci sono poi 5 qaalluu, di cui 2 considerati istituzionalmente pi\u00f9 importanti, la cui carica viene acquisita per via ereditaria."}
{"id": "655428", "revid": "1390495", "url": "https://it.wikipedia.org/wiki?curid=655428", "title": "Comunit\u00e0 montana Alta Valtellina", "text": "La Comunit\u00e0 montana Alta Valtellina si trova in Provincia di Sondrio (Lombardia). Il capoluogo \u00e8 Bormio.\n\u00c8 costituita da 6 comuni:"}
{"id": "655429", "revid": "1573940", "url": "https://it.wikipedia.org/wiki?curid=655429", "title": "Comunit\u00e0 montana della Valtellina di Tirano", "text": "La Comunit\u00e0 montana della Valtellina di Tirano si trova in Provincia di Sondrio (Lombardia). Il capoluogo \u00e8 Tirano.\nLa comunit\u00e0 \u00e8 costituita da 12 comuni:"}
{"id": "655434", "revid": "118310265", "url": "https://it.wikipedia.org/wiki?curid=655434", "title": "Comunit\u00e0 montana della Valtellina di Sondrio", "text": "La Comunit\u00e0 montana della Valtellina di Sondrio si trova in provincia di Sondrio. Il capoluogo \u00e8 Sondrio.\nLa comunit\u00e0 \u00e8 costituita da 22 comuni:"}
{"id": "655437", "revid": "600229", "url": "https://it.wikipedia.org/wiki?curid=655437", "title": "Piva emiliana", "text": ""}
{"id": "655440", "revid": "767487", "url": "https://it.wikipedia.org/wiki?curid=655440", "title": "Havelian", "text": "Havelian \u00e8 una citt\u00e0 di 37.400 abitanti posta a 867 m s.l.m. a 7 km dalla valle di Ninlaan. \nSeconda in ordine di importanza del Distretto di Abbottabad facente parte della regione di Hazara della Provincia del Nordovest pakistana, la citt\u00e0 \u00e8 nota soprattutto per essere il terminale meridionale della Strada del Karakorum, la pi\u00f9 elevata strada asfaltata al mondo che ha l'altro terminale in Kashgar (Cina) ricalcando uno degli itinerari della Via della Seta."}
{"id": "655443", "revid": "30610", "url": "https://it.wikipedia.org/wiki?curid=655443", "title": "Villa romana di Torvaianica", "text": "La villa romana di Torvaianica \u00e8 stata scoperta per caso (in via Siviglia) durante i lavori per la costruzione di una rete fognaria all'inizio del 2006; dopo i primi interventi della soprintendenza dei beni archeologici del Lazio finanziati dal Comune di Pomezia, nell'ottobre del 2006 la stessa ha ripreso gli studi dell'area, che oggi si presenta recintata.\nScavi archeologici.\nLo scavo di Torvaianica ha messo in luce l'impianto di quella che con ogni probabilit\u00e0 era la villa romana di una ricca famiglia senatoriale, costruita poco distante dal mare (la villa dista qualche centinaio di metri dall'attuale linea costiera), non lontano dal luogo dove la tradizione vuole sia sbarcato Enea.\nLe prime ipotesi, basate sulla ricchezza dei materiali utilizzati e su alcune iscrizioni poste su due fistule plumbee, attribuiscono la villa a due senatori della gens Flavia. Gli scavi hanno portato alla luce, oltre all'impianto generale della villa, una ricca pavimentazione, fatta in marmi colorati posti in modo da formare disegni geometrici, zoccolature marmoree e alcuni frammenti di affreschi e decorazioni marmoree.\nNicchie cieche in opera reticolata, orientate secondo il portico ma per lo pi\u00f9 verso il mare, si possono collegare ad una \"ornamentazione\" della villa ove queste nicchie fungevano da contenitori di alberi tali da creare un piccolo bosco che nascondeva la villa dal versante del mare. Tale aspetto decorativo era tipico delle ville marittime di fine et\u00e0 augustea - primo et\u00e0 imperiale, con esempi sia nel Lazio che in Campania. Si \u00e8 inoltre scoperto il prosieguo del portico in direzione Sud (verso il casale della bonifica fascista) con fasi murarie ricollegabili anche al III secolo; ambienti absidati di importanza e imponenza tale da far supporre l'esistenza di una villa monumentale, con rinvenimento di frammenti di affreschi di \"paradeisos\" (pittura di ambiente naturalistico in scala 1:1, con uccelli, insetti, piante). La partecipazioni degli studenti universitari (in particolare di Pomezia) del campo scuola si \u00e8 rivelata fondamentale per la riuscita dello scavo. Si stanno effettuando i restauri dei pavimenti e degli intonaci che gi\u00e0 sono visibili in parte al pubblico.\nAllo scavo collabora anche l'ENEA, con una campagna di analisi strumentali per l'individuazione precisa dell'area archeologica. Attualmente un capitello corinzio e parte degli affreschi sono stati restaurati con fondi di sponsor privati. Nel 2009 gli scavi sono ripresi con fondi della Soprintendenza per i Beni Archeologici per il Lazio, con la direzione del dott. Filippo Avilia. Hanno portato alla scoperta sul versante W di un condotto fognario e sistemazione della linea di costa con gettate di cementizio. Nell'area della villa invece gli scavi hanno ulteriormente messo in luce il portico, con annesse strutture tarde, ed in particolare si \u00e8 rinvenuto un sarcofago strigilato con \"tabula inscripta\". L'ottimo stato di conservazione permette di datarlo orientativamente al III secolo. Sono venute in luce, inoltre, nel settore S, altre tombe in anfora.\nAttualmente la villa \u00e8 chiusa al pubblico in quanto il terreno \u00e8 stato restituito al proprietario dato che non \u00e8 stato formalizzato l'esproprio. Parte delle strutture sono state ricoperte, come accadr\u00e0 probabilmente anche per il resto della villa.\nNecropoli.\nTra il 24 ottobre e il 30 novembre del 2006 sono state riportate alla luce 69 tombe, con i resti di alcune persone, anche bambini, databili intorno al III secolo. Attualmente sono state scoperte 79 tombe. Si fa l'ipotesi che la villa in epoca tardo imperiale fosse il centro di un vasto latifondo, dove lavorava un gran numero di servit\u00f9.\nLe sepolture rinvenute appartengono a due distinte tipologie: una, utilizzata per gli adulti, \u00e8 fatta da corpi adagiati su letti di tegole, mentre l'altra, utilizzata per i bambini, \u00e8 costituita da anfore olearie (provenienti per lo pi\u00f9 dalla Tunisia), dove venivano deposti i corpi dei piccoli bambini. Accanto ai corpi, sono stati ritrovati dei chiodi, che si credeva scacciassero gli spiriti maligni, e monete.\nAttualmente la ripresa dello scavo ha portato alla luce un'altra area di interesse con un ambiente absidato e lunghi muri che fanno pensare ad un portico aperto in direzione SE."}
{"id": "655447", "revid": "287204", "url": "https://it.wikipedia.org/wiki?curid=655447", "title": "Rilievo Burney", "text": "Il Rilievo Burney \u00e8 un altorilievo di terracotta, risalente al II millennio a.C. e di probabile fattura paleobabilonese. Alto , fa parte della collezione Norman Colville al British Museum di Londra. Prende il nome dal suo scopritore, ma \u00e8 stata soprannominata anche \"Regina della Notte\" (\"Queen of the Night\" in inglese) durante una mostra nel 2003.\nRaffigura una divinit\u00e0 alata con zampe e artigli d'aquila, con a fianco dei gufi e due leoni sotto le sue zampe. Ma oltre al suo particolare soggetto, il rilievo \u00e8 notevole per le sue dimensioni, eccezionali per il tipo di produzione fittile. Molto probabilmente si tratta della raffigurazione cultuale per un santuario secondario.\nLa figura rappresentata sembra essere stata identificata con la sumera \"Kisikil-lilla-ke\" dell'epopea di Ghilgame\u0161, oppure, ma meno probabilmente, con Lilith, divinit\u00e0 babilonese del VII secolo a.C. Altri studiosi l'hanno identificata con la dea sumera Inanna o I\u0161tar, ed \u00e8 stata messa in relazione al mito del suo viaggio nell'Oltretomba. Per alcuni studiosi i suoi chiari simbolismi relativi all'oltretomba farebbero pensare ad una identificazione con Ereshkigal, sorella di Inanna e regina infernale. Altra identificazione \u00e8 offerta dall'archeologo Antonio Invernizzi il quale, nei suoi testi \"Dal Tigri all'Eufrate\", ha associato il rilievo alla probabile rappresentazione della dea accadica Ardat-lili.\nNonostante sia stata ritenuta da molti un falso, analisi scientifiche sul bassorilievo ne hanno accertato l'autenticit\u00e0. Una rappresentazione molto simile si trova in un altro rilievo custodito al museo del Louvre.\nLa dea impugna il listello e la corda strumenti della giustizia."}
{"id": "655449", "revid": "1544559", "url": "https://it.wikipedia.org/wiki?curid=655449", "title": "Vauxhall Astra", "text": "La Vauxhall Astra \u00e8 un'autovettura di fascia media prodotta in pi\u00f9 serie a partire dal 1979 dalla Casa automobilistica inglese Vauxhall.\nPrima e seconda serie.\nIntrodotta per sostituire la Vauxhall Viva, la prima Astra non era altro che la Opel Kadett D rimarchiata con il logo Vauxhall e con la guida a destra. Identiche erano la scocca, le sospensioni, la trasmissione ed i motori.\nLa prima Vauxhall Astra fu tolta di produzione nel 1984, per lasciare il posto alla seconda serie, che a sua volta era identica alla Kadett E che, anche in questo caso condivideva meccanica e lamierati con la \"sorella inglese\".\nSerie successive.\nNel 1992 fu lanciata la terza serie dell'Astra, ma stavolta vi fu una variazione, nel senso che anche il corrispondente modello Opel venne battezzato Astra: ci\u00f2 in seguito ad un programma di unificazione dei nomi dei modelli Opel e Vauxhall. Dalla terza serie in poi, quindi, anche i nomi sono identici: la terza serie della Vauxhall Astra coincide quindi con la prima serie dell'Opel Astra e cos\u00ec via di serie in serie.\nAttivit\u00e0 sportiva.\nBasandosi sulla seconda generazione dell'Astra GTE, nel 1987 ne venne prodotta la versione Xtrac per partecipare al Campionato Europeo Rallycross. Sviluppata da John Welch, era dotata di trazione integrale abbinata a tre differenziali e di un propulsore 2.1 dalla potenza di 650 cv derivato da una Opel Manta 400. Sia il sistema di iniezione del carburante che i pistoni Mahle derivno da un motore di F1 ed era fornita di un turbocompressore Garrett AiResearch TO4S. Il telaio era del tipo speceframe ed era avvolto da una carrozzeria in Kevlar e fibra di carbonio. "}
{"id": "655452", "revid": "1305772", "url": "https://it.wikipedia.org/wiki?curid=655452", "title": "Oromo", "text": "Gli oromo (precedentemente noti anche come galla, termine caduto in disuso in quanto considerato dispregiativo) sono un gruppo etnico africano diffuso in Etiopia e Kenya. In Etiopia rappresentano il 32% della popolazione (circa 24 milioni di persone), e sono il primo gruppo etnico (censimento del 1994). La lingua nativa degli oromo \u00e8 l'oromonico (noto anche come oromigna, oromiffa, afaan oromoo, galligna o gallinya). Le principali religioni degli oromo sono: islam sunnita, cristianesimo ortodosso etiope, cristianesimo protestante e waaq (la religione tradizionale).\nStoria.\nSebbene le origini degli oromo non siano ancora state completamente accertate, essi derivano certamente da un'antica popolazione di nomadi pastori etiopi. Hanno convissuto a lungo con gruppi semitici del nord; la loro tradizione orale \u00e8 ricca di riferimenti a interazioni con questi gruppi, probabilmente risalenti almeno al VI secolo. Fin da tempi antichi gli oromo occuparono numerose zone dell'Etiopia meridionale; secondo alcuni studiosi, la loro terra d'origine sarebbe probabilmente la regione di Borana.\nNel XVI secolo, durante le guerre fra l'Impero d'Etiopia e il Sultanato di Adal, gli oromo si espansero verso nord, nelle zone di Arsi, Shewa, Welega, Gojjam, Hararghe e Wollo. Il monaco etiope Bahrey, nel suo \"Storia dei galla\" (1593), attribu\u00ec i successi militari degli oromo alla presenza nella loro societ\u00e0 di una classe di guerrieri ben addestrati e coordinati (cosa che mancava agli Etiopi); il brano di Bahrey costituisce anche il primo riferimento scritto agli oromo. \nGli oromo iniziarono a integrarsi con i propri vicini di lingua amarica almeno a partire dal XVIII secolo. Molti capi oromo ottennero ruoli di potere all'interno della monarchia etiope, soprattutto durante il regno dell'imperatore Iyoas I, periodo in cui la lingua oromo divenne la lingua ufficiale della corte di Gondar. Questo diede inizio a un'epoca nota in Etiopia come Zemene Mesafint, in cui i capi guerrieri della dinastia oromo di Yejju spesso controllavano, di fatto, la politica degli imperatori etiopi. Questo stato di cose perdur\u00f2 fino agli inizi del XX secolo. Al fine di integrarsi in modo pi\u00f9 intimo con il potere imperiale etiope, molti oromo si convertirono al cristianesimo.\nSottogruppi.\nOggi esistono 12 diversi gruppi etnici che possono essere definiti sottogruppi degli oromo:\nCultura e religione.\nLa societ\u00e0 oromo era tradizionalmente basata sul sistema di classi sociali detto \"gadaa\", oggi in uso soprattutto fra i borana, che prevede una stratificazione dei maschi in classi d'et\u00e0.\nNella religione tradizionale oromo esiste un dio supremo, detto Waka o Waaq. Waka crea e regola l'esistenza di ogni essere vivente e non vivente, esiste in ogni cosa e mantiene l'ordine cosmico. Il concetto dell'ordine, o dell'equilibrio (fra giovani e vecchi, fra uomini e donne, fra fisico e spirituale) \u00e8 alla base di gran parte della cultura oromo. Gli oromo chiamano l'equilibro \"safuu\", la cui perdita significherebbe il regno del caos. Gli oromo rappresentano il safuu con un simbolo tricolore detto faajjii walaabuu che potrebbe essere considerato in analogia allo yin yang orientale. Nel faajjii walaabuu, il bianco rappresenta il passato (le ossa degli antenati), il rosso il presente (la carne e il sangue), e il nero il futuro (l'ignoto, l'anima e lo stesso Waka). Il faajjii walaabuu mette i tre colori in relazione, mostrandoli come tre aspetti indivisibili e interconnessi della realt\u00e0.\nPolitica.\nNumerose organizzazioni politiche sono nate con lo scopo di promuovere gli interessi del popolo oromo. La Mecha and Tulama Self-Help Organization, fondata nel gennaio del 1963, fu sciolta nel 1966 dal governo etiope in seguito a numerosi contrasti. Altri gruppi hanno spesso sostenuto posizioni indipendentiste; alcuni esempi sono Oromo Liberation Front (OLF), United Liberation Forces of Oromia (ULFO), Islamic Front for the Liberation of Oromia (IFLO), Oromia Liberation Council (OLC), e Oromo National Congress (ONC). La Oromo People's Democratic Organization (OPDO) \u00e8 attualmente uno dei quattro partiti politici al governo in Etiopia.\nIl primo ministro Abiy Ahmed \u00e8 il primo Oromo a rivestire tale carica di governo, ma ci\u00f2 non ha impedito ad alcune frazioni di continuare a lamentare la marginalizzazione della loro etnia."}
{"id": "655453", "revid": "270833", "url": "https://it.wikipedia.org/wiki?curid=655453", "title": "Borana", "text": ""}
{"id": "655458", "revid": "399", "url": "https://it.wikipedia.org/wiki?curid=655458", "title": "Borena", "text": "Borena \u00e8 una delle zone amministrative in cui \u00e8 suddivisa la Regione di Oromia in Etiopia.\nWoreda.\nLa zona \u00e8 composta da 14 \"woreda\" :"}
{"id": "655459", "revid": "1632387", "url": "https://it.wikipedia.org/wiki?curid=655459", "title": "Firewind", "text": "I Firewind sono un gruppo musicale power metal greco fondato dal chitarrista Gus G. nel 1998.\nStoria.\nLa band nacque nel 1998 quando il giovane greco Gus G. (vero nome Kostas Karamitroudis) decise di incidere il demo \"Nocturnal Symphony\" assieme ad alcuni amici musicisti degli Stati Uniti.\nIl progetto si chiamava \"Firewind\", e doveva servire per far conoscere l'abilit\u00e0 di Gus con la chitarra, nel tentativo di ottenere un vero contratto discografico. Il demo attir\u00f2 l'attenzione della casa discografica Leviathan Records, ma il progetto sub\u00ec una temporanea pausa quando Gus entr\u00f2 a far parte dei gruppi Dream Evil e Mystic Prophecy.\nDopo la pubblicazione degli album d'esordio di questi due gruppi, l'attenzione di Gus torn\u00f2 al progetto Firewind. Dei membri originari rimaneva solo lui e cos\u00ec David T. Chastain, proprietario della Leviathan Records, inser\u00ec nel gruppo il cantante Stephen Fredrick ed il batterista Brian Harris (entrambi ex membri dei Kenziner), mentre Gus arruol\u00f2 il compagno greco Konstantine. Con questa formazione venne registrato l'album d'esordio del gruppo \"Between Heaven and Hell\".\nIl 2003 fu anno di cambiamenti in quanto entrarono nel gruppo il batterista norvegese Stian Kristoffersen ed il bassista greco Petros Christo poich\u00e9 Gus stava cercando dei membri d'accompagnamento fissi che fossero preparati ad andare in tour.\nCos\u00ec il gruppo registr\u00f2 \"Burning Earth\" e fece un tour in Giappone con Rob Rock che prese il posto del cantante Stephen Fredrick che non era pronto per esibirsi dal vivo (bench\u00e9 questi garantisse il contrario). Al suo rimpiazzo per il \"Burning the Earth Tour\", al cantante dello Sri Lanka Chitral 'Chity' Somapala, fu dato il lavoro full-time. Inoltre Bob Katsionis, che suonava nel gruppo durante i tour, divent\u00f2 membro permanente del gruppo come tastierista.\nI Firewind ottennero un contratto a livello mondiale con la Century Media alla fine dell'anno (2003).\nQuesta formazione registr\u00f2 l'album \"Forged by Fire\", ma un paio di mesi pi\u00f9 tardi il nuovo cantante Chitral Somapala lasci\u00f2 il gruppo a causa di incongruenze di tipo personale e musicale col resto della band. Quando fu trovato un sostituto, Apollo Papathanasio dei Time Requiem, fu annunciato che anche il batterista Stian Kristoffersen avrebbe lasciato il gruppo, e sarebbe stato rimpiazzato dall'esperto Mark Cross, ex-batterista di molte band famose come Helloween e Metalium.\nLa ragione della separazione era che Gus voleva avere attorno un set di musicisti che volessero rendere i Firewind la loro priorit\u00e0 numero uno (probabilmente per porre fine all'andirivieni di cos\u00ec tanti musicisti). Inoltre Gus lasci\u00f2 i Dream Evil, i Mystic Prophecy ed i Nightrage fra il 2004 ed il 2006.\nQuesta nuova formazione ha registrato l'album \"Allegiance\", che \u00e8 stato pubblicato nel luglio 2006.\nNel 2008 il gruppo registra l'album \"The Premonition\", che riceve ottime critiche da parte di pubblico e stampa, venendo anche considerato tra le migliori uscite power metal dell'anno.\nIn primavera partono per il tour di supporto ai Kamelot assieme ai defezionari Visions of Atlantis in favore degli spagnoli Forever Slave, arrivando anche a Milano e ottenendo ottimi pareri anche in sede live.\nVerso la fine di novembre 2008 esce \"Live Premonition\", il primo album dal vivo dei Firewind, pubblicato anche con un DVD. Lo show, di ben 22 brani proposti, \u00e8 stato filmato in occasione del concerto tenutosi a gennaio a Thessaloniki (Grecia).\nIl 12 dicembre viene data notizia della separazione tra la band e il batterista Mark Cross dovuta a \"divergenze personali\". Cross \u00e8 stato sostituito da Michael Ehr\u00e9.\nIl chitarrista Gus G. ha annunciato che il nuovo album si intitoler\u00e0 \"Days of Defiance\" e uscir\u00e0 nell'autunno 2010. Il gruppo ha inoltre registrato la reinterpretazione di \"Breaking the Law\" che verr\u00e0 pubblicata da Metal Hammer UK su un album di tributo ai Judas Priest."}
{"id": "655460", "revid": "1318658", "url": "https://it.wikipedia.org/wiki?curid=655460", "title": "Charles-Fran\u00e7ois Daubigny", "text": "Biografia.\nCharles-Fran\u00e7ois Daubigny nacque il 15 febbraio 1817 da una famiglia di artisti. Formatosi inizialmente come restauratore di opere d'arte al Louvre (esperienza che lo aiut\u00f2 a padroneggiare la tecnica pittorica con notevole virtuosismo) si avvicin\u00f2 alla pittura sotto l'impulso del padre Edmond-Fran\u00e7ois Daubigny e dello zio miniaturista Pierre Daubigny.\nInizialmente Daubigny era profondamente legato ad uno stile accademico a soggetto storico, ma a partire dal 1843, anno in cui si trasfer\u00ec a Barbizon, cominci\u00f2 a dedicarsi alla pittura \"en plein air\" e a temi paesaggistici. Inizialmente allievo di Jean-Victor Bertin e di Jacques Raymond Brascassat, importante per lui fu l'incontro con Jean-Baptiste Camille Corot nel 1852 ad Optevoz, grazie al quale precis\u00f2 la propria maniera personale. Nel suo famoso battello \"Botin\", dove Daubigny insedi\u00f2 il suo studio nel 1857, visse a contatto diretto con la natura, scendendo i corsi d'acqua dell'Ile-de-France e della Normandia e dipingendo numerosissime vedute della Senna e dell'Oise. Oltre Corot, importante fu per lui l'influenza di un altro pittore francese della met\u00e0 dell'Ottocento, il realista Gustave Courbet.\nNel 1866 Daubigny si rec\u00f2 in Inghilterra, dove rimase fino al 1870, anno in cui scoppi\u00f2 la guerra franco-prussiana. A Londra incontr\u00f2 Claude Monet, con il quale fece un viaggio nei Paesi Bassi. Tornato in Francia, conobbe un giovane Paul C\u00e9zanne, uno dei tanti pittori impressionisti notevolmente influenzati dallo stile di Daubigny.\nIl periodo pi\u00f9 maturo di Daubigny si situa approssimativamente nel decennio che va dal 1864 fino al 1874: i soggetti rappresentati in quegli anni erano soprattutto paesaggi con molti alberi frondosi e fiumi popolati da anatre. A proposito di questi uccelli, si racconta che quando Daubigny si riteneva soddisfatto del proprio lavoro, amasse aggiungere nel quadro appena compiuto una o pi\u00f9 anatre a seconda del gradimento che egli provava nei confronti della propria opera. Dal numero delle anatre presenti in ogni quadro di Daubigny si pu\u00f2 quindi dedurre quanto il pittore si ritenesse realmente compiaciuto della qualit\u00e0 di quel suo lavoro.\nPare che Daubigny non riuscisse a separarsi dalle sue opere preferite: egli affermava che \u00ab\"les meilleurs tableaux ne se vendent pas\"\u00bb (i migliori dipinti non si vendono). Probabilmente questo fu uno dei motivi per cui i suoi quadri pi\u00f9 riusciti non erano conosciuti tra i suoi contemporanei. Daubigny divenne famoso soprattutto per le sue vedute dei fiumi ma, nonostante ci\u00f2, tutti i quadri rappresentanti questo genere di soggetto sono di piccole dimensioni.\nMor\u00ec infine a Parigi, all'et\u00e0 di 61 anni, il 19 febbraio 1878 e fu sepolto nel cimitero di P\u00e8re-Lachaise.\nNominato ufficiale della Legion d'Onore, Daubigny ebbe vasta eco nella pittura paesaggista del tempo: fra i suoi seguaci ricordiamo, oltre a suo figlio Karl, che spesso mise mano ai lavori del padre aiutandolo a completare molti dipinti, Antonio Carvalho da Silva Porto, Pierre Damoye, Antoine Guillemet, Hippolyte Camille Delpy e Achille Oudinot.\nStile.\nRiportiamo di seguito un commento di Louis Gillet:"}
{"id": "655461", "revid": "11497", "url": "https://it.wikipedia.org/wiki?curid=655461", "title": "Malda", "text": ""}
{"id": "655473", "revid": "1442080", "url": "https://it.wikipedia.org/wiki?curid=655473", "title": "Panthera leo goojratensis", "text": "Il leone indiano (\"Panthera leo goojratensis\" Smee, 1833) \u00e8 una sottospecie di leone un tempo molto diffuso in India e nel Tibet meridionale."}
{"id": "655474", "revid": "486946", "url": "https://it.wikipedia.org/wiki?curid=655474", "title": "Trip (PK)", "text": ""}
{"id": "655477", "revid": "1632387", "url": "https://it.wikipedia.org/wiki?curid=655477", "title": "Verlan", "text": "Per verlan si intende una particolare forma di linguaggio gergale usata in Francia. \u00c8 caratterizzata da parole nuove ottenute soprattutto mediante inversione sillabica. La stessa parola \"verlan\" () \u00e8 in codice: significa \"\u00e0 l'envers\" (), ossia \"al contrario\".\nStoria.\nL'epoca in cui \u00e8 nato il linguaggio \u00e8 ancora oggetto di controversie, ma si sa che risale al secondo dopoguerra; si \u00e8 sviluppato come forma di comunicazione semisegreta (il tessuto sociale dei parlanti era originariamente composto da piccoli gruppi di giovani) per affermarsi definitivamente intorno agli anni ottanta. I bisogni di segretezza non erano dettati da ragioni di sicurezza (come era invece il caso nei gerghi del brigantaggio o della mafia in Italia), ma anche e soprattutto dal bisogno di un'appartenenza comune e da un innato istinto di gioco con le strutture della lingua.\nRegole di formazione dei neologismi.\nA dispetto di una formazione scolastica insufficiente e di un uso non standard della lingua, i parlanti del Verlan hanno prodotto un ricco repertorio lessicale. Il passaggio dalla lingua standard al verlan avviene come detto principalmente tramite il procedimento di inversione delle sillabe, ma anche con il cambiamento dell'ultima vocale e troncamento ed elisione nell'ultima vocale del neologismo formato. L'inversione riguarda una sola parte dell'enunciato; esempio: \"laisse beton\" al posto di \"laisse tomber\" ('lascia stare').\nEsempi.\nLa tabella qui di seguito riassume e fornisce degli esempi di questa formazione (la cella \u00e8 lasciata in bianco quando la modifica non si applica a quel termine).\nSviluppi del verlan.\nIl verlan si \u00e8 poi diffuso gradualmente in tutta la Francia come linguaggio delle fasce giovanili. Riprendendo meccanismi simili a quelli del verlan, si sono stabiliti dei gerghi simili anche in altri paesi occidentali. Si ricorda l'intervento da parte di alcuni amatori apparsi qualche volta in televisione al programma Portobello, in cui gli amatori preferivano invertire l'ordine dei singoli suoni e non delle sillabe (\"casa &gt; asac\"). Intorno agli anni '80 si \u00e8 sviluppato a Brescia, nel quartiere di Mompiano, uno slang simile al verlan, il \"trancorio\" (dall'inversione di \"contrario\"), con regole specifiche di inversione delle sillabe.."}
{"id": "655478", "revid": "834", "url": "https://it.wikipedia.org/wiki?curid=655478", "title": "NBA All Star Game", "text": ""}
{"id": "655482", "revid": "765341", "url": "https://it.wikipedia.org/wiki?curid=655482", "title": "AFF Cup", "text": "L'AFF Cup (per esteso ASEAN Football Federation Cup, it. \"Coppa della Federazione calcistica dell'ASEAN\"), denominato anche \"AFF Suzuki Cup\" per motivi di sponsorizzazione, \u00e8 un torneo calcistico organizzato ogni due anni dalla ASEAN Football Federation (Federazione calcistica dell'ASEAN) e a cui prendono parte le squadre nazionali inquadrate nella regione del sud-est asiatico. Fino al 2004 il torneo era denominato \"Tiger Cup\" per via della sponsorizzazione da parte della Tiger Beer, un marchio produttore di birra con sede a Singapore.\nLa prima edizione si svolse nel 1996 e da allora il trofeo \u00e8 stato vinto per 6 volte dalla Thailandia, per 4 volte da Singapore e per 2 volte dal Vietnam e una volta dalla Malaysia. L'Indonesia \u00e8 stata finalista per 6 volte, ma non ha mai vinto la coppa.\nL'edizione del 2007 ha coinciso con la ridenominazione della coppa in \"ASEAN Football Championship\" in seguito alla fine del rapporto di collaborazione con la Tiger Beer. Nel 2008 \u00e8 iniziata la sponsorizzazione da parte della Suzuki.\nMedagliere per nazioni.\nDati aggiornati all'edizione 2020.\nClassifica perpetua.\nDati aggiornati all'edizione 2018.\nRiconoscimenti individuali.\nMarcatori di tutte le epoche.\n\"In grassetto i calciatori ancora attivi in nazionale\"."}
{"id": "655483", "revid": "287204", "url": "https://it.wikipedia.org/wiki?curid=655483", "title": "Nikola Grbic", "text": ""}
{"id": "655484", "revid": "834", "url": "https://it.wikipedia.org/wiki?curid=655484", "title": "Copra Berni Piacenza", "text": ""}
{"id": "655486", "revid": "1543377", "url": "https://it.wikipedia.org/wiki?curid=655486", "title": "Lockheed EC-121 Warning Star", "text": "Il Lockheed EC-121 Warning Star era un quadrimotore ad ala bassa, sviluppato ad uso militare dall'originario Lockheed L-049 Constellation da trasporto passeggeri di linea, prodotto dall'azienda statunitense Lockheed Corporation negli anni cinquanta ed impiegato, prevalentemente, come aereo AEW per la guerra elettronica dall'United States Navy e dall'United States Air Force.\nAl di l\u00e0 del loro iniziale impiego, con il passare del tempo ed in ragione dell'installazione di differenti apparecchiature elettroniche, gli EC-121 vennero inoltre utilizzati nello spionaggio tramite l'intercettazione delle comunicazioni (SIGINT) e nella lotta antisommergibile.\nEntrati in servizio nel 1954 vi rimasero fino al 1978; un singolo esemplare (aggiornato e modificato) rimase operativo con la US Navy fino al 1982.\nSviluppo.\nLa fase di sviluppo delle versioni AEW del \"Constellation\" ebbe inizio sul finire della seconda guerra mondiale: a quell'epoca la US Navy aveva condotto studi sull'impiego dei radar in funzione di sorveglianza aerea mediante il \"Programma Cadillac\" che port\u00f2 alla realizzazione della variante TBM-3W del Grumman TBF Avenger alla quale viene riconosciuto (sebbene impiegata per un breve lasso di tempo e successivamente evoluta in una versione antisom) il primato di primo velivolo AEW della storia.\nIn sostanza il nuovo velivolo era progettato per fungere da picchetto radar, ovvero piattaforma di rilevamento a distanza delle incursioni aeree avversarie; in particolare all'epoca, si era agli inizi della guerra fredda, il compito di tale strumento era quello di integrare la Distant Early Warning Line nella tempestiva rilevazione di ipotetiche minacce sovietiche.\nI primi velivoli realizzati dalla Lockheed furono il frutto della modifica di due \"Model 749\": dotati di un radome dorsale (pi\u00f9 alto e stretto) ed uno ventrale (pi\u00f9 tozzo e meno pronunciato) destinati a contenere le apparecchiature elettroniche necessarie, videro il battesimo dell'aria nel corso del 1949 (ed ovviamente non sfuggirono agli occhi degli osservatori). Questi due esemplari, inizialmente identificati con la sigla PO-1W (divenuta WV-1 nel 1952) in base al vigente sistema di designazione dei velivoli dell'US Navy, ebbero principalmente una funzione sperimentale e di raccolta dati.\nIl passo successivo fu quello di utilizzare la pi\u00f9 recente cellula del Model 1049 (commercialmente conosciuto come \"Super Constellation\"): designata dall'US Navy WV-2, oltre a riproporre i radome dorsale e ventrale contenenti le apparecchiature elettroniche, introduceva il cono di prua allungato per l'installazione del radar meteorologico ed i serbatoi di combustibile supplementari alle estremit\u00e0 alari. La designazione di fabbrica fu \"Model 1049A\" e ne furono costruiti 142 esemplari (tra il 1953 ed il 1958), il primo dei quali consegnato nei primi mesi del 1954. Questi velivoli, quando nel 1962 furono unificate le denominazioni di US Navy ed USAF, vennero successivamente identificati come EC-121K.\nNel corso del 1952 si manifest\u00f2 l'interessamento al velivolo anche da parte dell'USAF: inizialmente camuffato come ordine per una serie di esemplari da destinare al trasporto, nel corso dell'anno successivo l'interessamento si concretizz\u00f2 nella consegna di 10 esemplari (della versione \"Model 1049B\", effettivamente utilizzata anche per la versione da trasporto R7V-1 destinata all'US Navy) ai quali fu assegnata la sigla RC-121C.\nNel 1954 inizi\u00f2 la produzione della versione successiva, ancora una vola destinata all'USAF e denominata RC-121D: fu la versione prodotta nel maggior numero di esemplari (fino al 1956 ne furono realizzati 5 diversi lotti, per un totale di 72 velivoli). La versione riproponeva i serbatoi ausiliari alle estremit\u00e0 alari (assenti nella RC-121C) ed introduceva aggiornamenti nella dotazione delle apparecchiature elettroniche. Un esemplare fu esposto e mostrato in volo all'\"America's National Air Show\" di Philadelphia del 1955.\nRisale al 1955 la consegna dei velivoli della terza versione prodotta per l'US Navy: identificata come WV-3, prendeva nuovamente origine da cellule del \"Model 1049A\", prive dei serbatoi supplementari alle estremit\u00e0 delle ali. In particolare questa versione montava (secondo le fonti reperite) apparecchiature destinate alla ricognizione meteorologica, in aggiunta a quelle per gli ormai tradizionali compiti AEW; tra le caratteristiche peculiari del velivolo degna di nota \u00e8 la presenza di uno speciale comparto pressurizzato dal quale era possibile lanciare palloni sonda. Questa versione, ridesignata WC-121N dopo il 1962, fu anche l'ultima ad uscire \"ex novo\" dalle catene di montaggio della Lockheed.\nLe successive varianti, indicate con sigle identificative che giunsero fino alla EC-121T, furono il frutto di ulteriori progressivi, e talvolta ripetuti, aggiornamenti delle cellule esistenti. Tali aggiornamenti riguardarono prevalentemente le apparecchiature elettroniche destinate alle funzioni specifiche del velivolo: irriconoscibili esteriormente, poich\u00e9 nascosti all'interno della fusoliera o dei rispettivi \"radome\", furono utilizzati apparati che progressivamente sostituirono i \"classici\" radar di intercettazione degli avversari, per evolversi verso le prime forme di guerra elettronica sia nel campo delle ECM sia in quello delle ESM.\nTra i pochi interventi che determinarono modifiche sostanziali sulla struttura, necessitano una citazione quelli realizzati nel corso del 1956 su un esemplare di WV-2 che venne successivamente identificato con la sigla specifica WV-2E: in questo esemplare di \"Warning Star\" scomparve il radome ventrale e quello dorsale venne sostituito con una sovrastruttura di forma discoidale collegata alla fusoliera da un pilone centrale di forma allungata. Questo disco era definito in lingua inglese sia con il termine \"saucer\" ad indicarne la sezione ovale, che con quello di \"rotodome\" in quanto conteneva l'antenna radar di tipo rotante, motorizzata. Il disco posto sopra la fusoliera generava portanza (al fine di agevolare il volo dell'aereo), ma costituiva un peso aggiuntivo di 90\u00a0q per la struttura del velivolo. Precursore, nelle forme esteriori, dei velivoli AWACS di pi\u00f9 moderna costruzione questo velivolo ricevette, a partire dal 1962, la designazione di EC-121L.\nNessun esemplare di \"Warning Star\" fu mai venduto a forze aeree straniere anche se, nel corso del 1966, la britannica Royal Air Force sembr\u00f2 in procinto di acquistare 18 esemplari di EC-121 dismessi da parte dell'USAF.\nComplessivamente furono costruiti 234 esemplari delle diverse versioni di \"Warning Star\" che prestarono servizio nell'US Navy e nell'USAF fino ad oltre la met\u00e0 degli anni settanta quando furono sostituiti nei reparti di volo dai pi\u00f9 recenti Boeing E-3 Sentry. Un singolo esemplare, della versione EC-121K in servizio presso il \"Tactical Electronic Warfare Squadron 33\" dell'US Navy, comp\u00ec l'ultimo volo operativo il 25 giugno 1982.\nDescrizione tecnica.\nStruttura.\nStrutturalmente il \"Warning Star\", come gi\u00e0 detto, utilizzava la cellula del Lockheed L-1049 Super Constellation. Si trattava quindi di un quadrimotore ad ala bassa dalla struttura interamente metallica.\nLa fusoliera aveva sezione circolare ed era caratterizzata dalla presenza degli inconfondibili \"radome\" realizzati in materiale plastico; questi avevano la funzione di ricoprire le diverse apparecchiature elettroniche di cui disponevano i velivoli, al fine di mantenere, per quanto possibile, la pulizia aerodinamica del velivolo.\nAll'interno della fusoliera trovavano posto i membri dell'equipaggio: il loro numero era variabile (a seconda del tipo e della durata delle missioni), ma la struttura era ottimizzata al fine di imbarcare due distinti equipaggi che si alternavano al servizio operativo nelle missioni di pi\u00f9 lunga durata.\nRispetto al velivolo commerciale rimanevano invariati il carrello d'atterraggio (di tipo triciclo anteriore), la struttura alare (con l'evidente angolo diedro negativo) e gli impennaggi; questi in particolare, con la loro caratteristica tripla deriva ovale, risultavano particolarmente idonei alle caratteristiche del velivolo in quanto non disturbati, nella propria funzione aerodinamica, dalla presenza del \"radome\" dorsale malgrado i suoi 11 ft di altezza (3,35 m).\nMotore.\nCome tutti gli altri velivoli della famiglia del \"Constellation\" anche il \"Warning Star\" mantenne inalterato l'apparato propulsivo impiegando, in tutte le varianti nelle quali fu realizzato, quattro Wright R-3350 Duplex Cyclone, motori radiali a diciotto cilindri raffreddati ad aria.\nIn particolare, a parte i due esemplari della versione WV-1 derivati dalle cellule del \"Model 749\", vennero sempre adottati motori equipaggiati con il sistema turbo-compound, prevalentemente al fine di poter garantire prestazioni accettabili malgrado il considerevole incremento di peso dovuto alla presenza dalle apparecchiature (circa il 5% del peso al decollo, rispetto alla versione commerciale).\nSistemi.\nLe dotazioni elettroniche installate sulle versioni WV-2 ed EC-121D erano costituite da un radar di ricerca AN/APS-20 operante nella banda S (costruito dalla Hazeltine Corporation e dalla General Electric), disposto nel radome ventrale e da un radar AN/APS-45 (prodotto dalla Texas Instruments), alloggiato nel radome dorsale, al quale spettava il compito di rilevare la quota dei velivoli avversari. Il raggio d'azione di questi apparati era di poco pi\u00f9 di 300\u00a0km da una quota operativa di circa 7\u00a0600\u00a0m.\nPer quanto concerne il singolo esemplare di WV-2E, venne confermato l'impiego del radar ventrale AN/APS-20, mentre sul dorso venne installata un'antenna \"rotodome\", cio\u00e8 rotante, a forma di disco e con il diametro di circa 12\u00a0m, azionata da un motore idraulico. Il \"rotodome\" era l'antenna del radar di scoperta AN/APS-70 caratterizzato da una copertura stimata pressoch\u00e9 raddoppiata rispetto al precedente.\nAltre tipologie di apparecchiature vennero installate sui velivoli impiegati nel campo delle contromisure o del supporto elettronico; trattandosi di serie di pochi velivoli o di apparecchiature destintate a specifiche missioni, ove le informazioni siano disponibili se ne rimanda la trattazione al paragrafo dedicato all'impiego operativo.\nImpiego operativo.\nUS Navy.\nLa realizzazione e l'impiego dei \"Warning Star\" facevano parte della strategia difensiva degli Stati Uniti d'America varata nel dopoguerra, in particolare in conseguenza del blocco di Berlino del 1948. Le necessit\u00e0 di realizzare una rete difensiva contro possibili minacce aeree nemiche divenne ancor pi\u00f9 evidente l'anno successivo, in seguito alla realizzazione dei primi test con armi nucleari da parte dell'Unione Sovietica.\nIn sostanza la difesa da potenziali minacce aeree venne affidata ad una serie di stazioni radar basate sulla terraferma ed alla US Navy che impieg\u00f2 alcune unit\u00e0 della flotta in funzione di picchetto radar integrandone le capacit\u00e0 di scoperta con l'utilizzo di velivoli dotati di radar a lungo raggio; in particolare la funzione di Airborne Early Warning avrebbe consentito di rilevare aggressori che volavano al di sotto delle quote operative dei radar basati sulle navi. Questo primo passo verso una linea di difesa basata sull'impiego dei radar venne chiamato Lashup e divenne operativo nel 1950.\nGi\u00e0 l'anno successivo entr\u00f2 in funzione la Pinetree Line cui fece seguito, operativa dal 1957, la DEW Line; il comando operativo di queste reti di rilevamento, le cui basi erano sia in territorio statunitense che canadese, venne affidato al NORAD, appositamente costituito.\nIn ambito aeronautico l'US Navy contribu\u00ec mettendo a disposizione le esperienze gi\u00e0 maturate con l'impiego (sul finire della seconda guerra mondiale) della versione AEW del Grumman TBF Avenger (la gi\u00e0 ricordata TBM-3W) che tuttavia non venne considerata adeguata al compito, in ragione dell'autonomia insufficiente al tipo di missione richiesta.\nIn seguito l'US Navy, che aveva acquistato una serie di 48 bombardieri B-17 da impiegare come pattugliatori marittimi, nel 1946 ne modific\u00f2 20 equipaggiandoli con il radar di scoperta AN/APS-20 sistemato nel vano bombe, ridenominandoli PB-1W. Nel 1949 vennero consegnati i primi due \"Warning Star\" della serie PO-1W, cui fecero seguito, nel 1954, i primi esemplari della serie PO-2W la cui designazione, in seguito ad una prima razionalizzazione delle designazioni operata dalla Marina, divenne presto WV-2; questa nuova sigla port\u00f2 con s\u00e9 il nomignolo che gli equipaggi attribuirono al velivolo: con l'impiego dell'alfabeto fonetico NATO le parole Willy-Victor, utilizzate per scandire le sigle della denominazione, accompagnarono per tutta la loro carriera i quadrimotori della Lockheed.\nSempre nel 1954 la linea di difesa disposta a nord venne integrata con due analoghe \"barriere\" di intercettazione disposte, una ciascuna, lungo le coste oceaniche degli Stati Uniti. Le componenti aeree della Barriera Atlantica (\"BarLant\") erano costituite dai reparti \"VW-13\" e \"VW-15\" che si alternavano nella Naval Air Station Patuxent River (situata nella Contea di Saint Mary's) e dal reparto \"VW-11\" basato nella Naval Air Station Argentia (nell'isola canadese di Terranova). Per quanto concerne il dispiegamento di reparti nella \"Barriera del Pacifico\", fino al 1956 l'unico reparto con funzioni AEW era il \"VW-1\" di base presso la Naval Air Station Barbers Point situata nella Contea di Honolulu, tuttavia il principale compito di questo reparto era quello di addestrare gli equipaggi dei nuovi \"Warning Star\". A partire dal 1956 altri tre reparti (\"VW-12\", \"VW-14\" e \"VW-16\") vennero resi operativi sempre presso la medesima base.\nIl sistema delle \"barriere\" venne abbandonato nel settembre del 1965 ed i \"Willy\"-\"Victor\" vennero progressivamente dismessi, mentre altri reparti impiegarono il velivolo fino alla seconda met\u00e0 degli anni settanta. Nello specifico rimasero operativi i \"Warning Star\" EC-121M assegnati al \"VQ-1\" (basato presso la Naval Air Facility Atsugi, situata nella citt\u00e0 di Yamato, in Giappone) ed al \"VQ-2\" (basato presso la Naval Air Station Rota Spain, situata nei pressi di Rota in Spagna) ed i ricognitori meteorologici WC-121N del \"VW-4\" (di base presso la Naval Air Station Jacksonville nell'omonima citt\u00e0 della Florida) e del \"VW-1\" (che in questo caso operavano dall'isola di Guam, nelle Filippine) impiegati come cacciatori di uragani (in inglese, \"Hurricane Hunter\"). Infine gli ultimi reparti a dismettere gli EC-121 furono il \"VT-86\" con compiti di addestramento degli equipaggi (basato presso la Naval Air Station Glynco, situata in prossimit\u00e0 della citt\u00e0 di Brunswick in Georgia) ed il \"VAQ-33\" (stanziato presso la Naval Station Norfolk nei pressi dell'omonima citt\u00e0 della Virginia).\nUSAF.\nDal canto suo la US Air Force impieg\u00f2 gli EC-121 nel periodo compreso tra il 1954 ed il 1978. Fino allo scoppio della guerra del Vietnam, il compito principale dei reparti dell'USAF era quello di integrare (su rotte di volo pi\u00f9 vicine alla costa) la sorveglianza degli omologhi velivoli della Marina, realizzando lungo le coste degli USA quelle che vennero definite con il termine di \"Contiguous Barrier\": in sostanza nell'ambito della strategia di difesa pi\u00f9 sopra descritta i velivoli dell'USAF coprivano un'area intermedia tra quella coperta dai WV-2 dell'US Navy e le stazioni radar basate a terra o sulle navi \"picchetto\".\nI reparti impegnati in questi ruoli erano il \"551st Airborne Early Warning and Control Wing\" (presso la Otis Air Force Base nelle vicinanze di Capo Cod) sulla costa atlantica ed il \"552nd Airborne Early Warning and Control Wing\" (McClellan Air Force Base situata nella zona di North Highlands, nella Contea di Sacramento) sulla costa pacifica. In seguito alla crisi dei missili di Cuba venne costituito il \"966th Airborne Early Warning and Control Wing\" che, operando dalla McCoy Air Force Base (non lontano da Orlando, in Florida), aveva il duplice compito di monitorare le attivit\u00e0 nello spazio aereo cubano e di tracciare costantemente le missioni di sorveglianza svolte nella medesima area dai ricognitori U-2.\nGuerra del Vietnam.\nNel corso della guerra, tra l'aprile del 1965 ed il giugno del 1974, l'impiego dei \"Warning Star\" fu intensivo da parte di entrambe le forze aeree degli Stati Uniti d'America: oltre ai tradizionali compiti AEW i vari reparti operativi furono equipaggiati con velivoli dotati di apparecchiature speciali destinate, a seconda dei casi, ad operazioni di guerra elettronica e di guerra psicologica.\nL'US Navy schier\u00f2 i propri WV-2 inquadrandoli nel \"VX-8\" (ridesignato in \"VXN-8\" nel gennaio del 1969). Di questo reparto fecero parte anche le \"Blue Eagles\": si trattava di due velivoli designati NC-121J che (nell'ambito del \"Progetto Jenny\") vennero utilizzati come piattaforme per la trasmissione di programmi televisivi sia sul canale destinato alle truppe americane che sul canale televisivo nazionale del Vietnam del Sud. Lo stesso reparto aveva il compito di compiere missioni di radar jamming che svolgeva operando nei cieli del Golfo del Tonchino e del Laos.\nDa parte sua l'USAF rischier\u00f2 il \"552nd Airborne Early Warning and Control Wing\" sull'aeroporto di Tainan, che oltre all'aerostazione civile ospita un reparto della Forza Aerea di Taiwan; form\u00f2 inoltre, nell'ottobre del 1967 il \"553rd Reconnaissance Wing\", la cui base operativa venne organizzata in territorio thailandese; tale reparto rimase operativo fino al dicembre del 1970.\nLa Pennsylvania Air National Guard impiegava, inquadrati nel \"193rd Tactical Electronic Warfare Squadron\", almeno quattro velivoli della versione EC-121S: conversioni a compiti di guerra elettronica di cellule di C-121 da trasporto, vennero impiegati a partire dal 1966 per lo sviluppo di tecniche di guerra psicologica (note con il nome di \"Coronet Solo\"). Nel corso della guerra il reparto fu mobilitato e schierato presso la base di Korat della aeronautica militare thailandese tra il 1967 ed il 1971; a partire dal luglio del 1970 due dei Warning Star furono destinati a mettere in atto le \"Psyops\" nell'ambito di missioni note come \"Operazione Commando Buzz\".\nBig Eye Task Force.\nI primi sviluppi dell'Operazione Rolling Thunder, con la quale l'aviazione statunitense intendeva colpire punti nevralgici delle forze nord-vietnamite mediante bombardamenti strategici, misero in luce che, in particolare nell'area di Hanoi, i piloti statunitensi incontravano crescenti difficolt\u00e0 nel condurre attacchi e nell'affrontare con successo i reparti da caccia avversari; apparve chiaro che i MiG vietnamiti potevano godere di un valido supporto da terra (indicato come GCI, \"Ground Control Intercept\") che poteva fornire loro informazioni precise al fine di ridurre al minimo ogni elemento di sorpresa.\nDi contro le omologhe forze statunitensi, non erano in grado di garantire un analogo appoggio a causa del loro limitato raggio d'azione e degli insufficienti equipaggiamenti di trasmissione.\nL'USAF utilizzava una struttura a terra presso la base di Nakhon Phanom della Reale Marina Militare Thailandese (cittadina situata nelle vicinanze del Mekong, capitale dell'omonima provincia) che, tuttavia, non riusciva a coprire la zona di Hanoi in quanto al di fuori della linea di vista.\nL'US Navy si avvalse di una rete si navi in funzione \"picchetto radar\" operanti nel Golfo del Tonchino, (rete di intercettazione denominata \"PIRAZ\", da \"Positive Identification and Radar Advisory Zone\") e del Grumman E-1 Tracer, imbarcato sulle portaerei impegnate nell'area; tuttavia le attrezzature elettroniche delle prime si rivelarono inaffidabili ed il raggio d'azione del radar di ricerca del secondo non era sufficientemente ampio per coprire le necessit\u00e0.\nLa Seventh Air Force richiese una forza di supporto radar aereo che venne realizzata mediante la creazione della \"Big Eye Task Force\" costituita da velivoli \"Warning Star\" del \"552nd Airborne Early Warning and Control Wing\" che, come detto, vennero rischierati presso la base di Tainan e che ebbero come base operativa avanzata la Tan Son Nhut Air Base, nei pressi di Saigon.\nIl compito degli EC-121 era quello di individuare i velivoli nemici che volavano al di sopra del Mar Cinese meridionale; malgrado il verificarsi di echi (generati prevalentemente dalle onde dell'oceano) che disturbavano i segnali radar gli equipaggi dei \"Warning Star\" riuscirono a mettere a frutto l'esperienza maturata seguendo i velivoli Sovietici nei cieli di Cuba, grazie alla quale erano in grado di individuare aerei nemici che volavano alle medie altitudini in un raggio di 150 miglia, sfruttando il rimbalzo sull'acqua delle onde radar emesse dai loro stessi velivoli.\nL'impiego operativo nel Sud-est asiatico prevedeva l'utilizzo contemporaneo di una coppia di \"Warning Star\": il primo operava su una rotta circolare di 50 miglia, distante circa 30 miglia dalla costa, ad un'altitudine variabile tra i 50 ed i 300\u00a0ft (tra 15 e 90\u00a0m) mentre il secondo (in qualit\u00e0 di ricambio) restava in attesa, pi\u00f9 distante dalla costa, ad una quota di circa 10\u00a0000\u00a0ft. Le due orbite di volo erano rispettivamente indicate come \"Alpha Orbit\" e \"Bravo 0rbit\". Questa prassi operativa garantiva un raggio di intercettazione di circa 100 miglia, sufficiente a garantire copertura nei cieli metropolitani di Hanoi e della base di Phuc Yen, principale base dei caccia nord vietnamiti. Di contro, poich\u00e9 il radar AN/APS-45 aveva un raggio operativo di 70 miglia, agli equipaggi degli EC-121 non era sempre possibile fornire informazioni precise circa l'altitudine del velivolo nemico.\nLe missioni di questo tipo ebbero inizio il 21 aprile 1965: i due velivoli impegnati vennero identificati con i codici \"Ethan Alpha\" ed \"Ethan Bravo\" che divennero i codici identificativi standard. Ciascuna missione aveva una durata approssimativa di cinque ore: prendeva l'avvio dopo che i \"Warning Star\" avevano effettuato il rifornimento di carburante presso la base di \u0110\u00e0 N\u1eb5ng ed era subordinata alla presenza nell'area della copertura fornita dai velivoli da caccia in missione di Combat air patrol (in genere tale copertura era garantita da caccia F-104). La missione risultava particolarmente provante per gli equipaggi oltre che in ragione della durata e del rischio di essere intercettati ed abbattuti, anche per la scarsa efficienza dei sistemi di condizionamento dovuta alla bassa quota operativa ed al prolungato utilizzo delle apparecchiature elettroniche.\nIl 10 luglio 1965 si registr\u00f2 la prima missione di intercettazione guidata a distanza da un EC-121: due caccia F-4C guidati dai report dei \"Warning Star\" intercettarono ed abbatterono due MiG-17.\nIn seguito ad attacchi da parte dei Viet Cong alla base di Tan Son Nhut l'USAF, nel corso del 1966, decise il trasferimento della sede operativa dei \"Warning Star\" in territorio thailandese; dopo mesi di spostamenti tra diverse basi, nell'ottobre del 1967 la sede definitiva venne stabilita presso la base di Korat.\nCollege Eye Task Force.\nIl 1\u00ba marzo 1967 la \"Big Eye\" venne ridenominata \"College Eye Task Force\" e, temporaneamente, rischierata sulla base thailandese di Ubon Ratchathani. La variazione nella denominazione della Task Force non risulta, dalle fonti reperite, immediatamente collegabile ad una variazione nella tipologia delle missioni n\u00e9 nella tattiche impiegate nella loro realizzazione.\nI \"Warning Star\" quindi proseguirono nelle loro consuete missioni di scoperta a distanza dei velivoli nemici; inoltre furono chiamati a supportare le operazioni di \"Combat Air Patrol\" affidate ai caccia F-4 in copertura agli attacchi effettuati dai cacciabombardieri F-105. Altri utilizzi marginali delle capacit\u00e0 degli EC-121 riguardavano l'assistenza alle missioni di tipo combat SAR oppure la guida verso l'aerocisterna di velivoli a corto di carburante.\nInoltre, gi\u00e0 a partire dalla primavera del 1966, i \"Warning Star\" erano stati chiamati a sorvegliare il rispetto della no fly zone nei cieli della Cina da parte dei velivoli statunitensi, in seguito all'abbattimento di un MiG nord vietnamita che si trovava all'interno dello spazio aereo cinese. Per svolgere questo compito gli EC-121 percorrevano una terza rotta (definita \"Charlie Station\") localizzata poco a nord di Vientiane, nel Laos.\nA partire dall'aprile del 1967 gli EC-121 vennero equipaggiati con un'apparecchiatura in grado di interrogare i transponder installati sui velivoli in funzione IFF; questa apparecchiatura, designata QRC-248 (QRC \u00e8 sigla di \"Quick Reaction Capabilities\" cio\u00e8 \"Capacit\u00e0 di reazione rapida\"), era stata sviluppata, ancora una volta, nei cieli antistanti Cuba al fine di monitorare i movimenti dei velivoli avversari. L'apparecchiatura era in grado di individuare i transponder IFF utilizzati dai velivoli di produzione sovietica ed alla prova dei fatti venne appurato che i velivoli nord vietnamiti impiegavano le medesime apparecchiature IFF gi\u00e0 installate sugli aerei dell'aviazione cubana. L'impiego del QRC-248 rimase tuttavia, ancora per qualche mese, esclusivamente nella fase passiva: gli equipaggi degli EC-121 non potevano, cio\u00e8, interrogare i transponder dei velivoli sovietici (per non svelare al nemico l'esistenza dell'apparecchiatura stessa) ma dovevano limitarsi ad individuare i messaggi di risposta dei trasponder quando questi venivano interrogati dai radar delle loro basi. L'impiego attivo del QRC-248 fu consentito solo a partire dai primi giorni di ottobre ed i risultati, sia in termini di abbattimenti che di scampate imboscate, furono cos\u00ec incoraggianti che prima della fine di dicembre i voli a bassa quota della \"Alpha Orbit\" vennero abbandonati mentre la \"Bravo Orbit\" fu spostata pi\u00f9 vicina al territorio del Vietnam.\nLe missioni della \"College Eye Task Force\" proseguirono fino al mese di luglio del 1968 quando l'unit\u00e0 venne trasferita presso la base giapponese di Itazuke (l'attuale aeroporto di Fukuoka) ed il numero di EC-121 venne ridotto a quattro velivoli. Nel successivo mese di ottobre il reparto venne rinominato in \"Distaccamento 1\" della \"552nd Airborne Early Warning and Control Wing\"; infine gli EC-121 vennero ritirati dal sudest asiatico, nelle intenzioni dell'USAF a titolo definitivo, nel giugno del 1970\nBatcat.\nUn altro tipo di missioni realizzate con l'impiego di velivoli \"Warning Star\" riguard\u00f2 l'impiego di sensori destinati ad identificare il movimento di truppe nemiche lungo il Sentiero di Ho Chi Minh nell'ambito dell'Operazione Igloo White. Gli aerei impegnati erano una ventina di esemplari provenienti dall'US Navy che, modificati nelle dotazioni elettroniche di bordo, vennero ridenominati EC-121R e soprannominati (in modo non ufficiale) \"Batcat\", dall'identificativo loro assegnato nelle comunicazioni via radio. Un aspetto particolare di questi velivoli era la livrea mimetica (che li distingueva con estrema facilit\u00e0 dagli altri EC-121).\nInquadrati dall'USAF nel \"553rd\" e nel \"554th Reconnaissance Squadrons\" (a loro volta facenti parte del \"553rd Reconnaissance Wing\"), divennero operativi nella seconda met\u00e0 di ottobre del 1967; i due reparti erano stanziati presso la base di Korat, in Thailandia. Progressivamente aggiornati con sensori di pi\u00f9 recente costruzione (i \"QU-22\", installati anche su un'apposita versione del Beechcraft Bonanza), questi velivoli vennero gradualmente ritirati, a partire dalla met\u00e0 di dicembre del 1970. L'ultima missione di un \"Batcat\" venne effettuata un anno dopo, il 5 dicembre 1971.\nRivet Top.\nNell'estate del 1967 uno degli EC-121 della \"College Eye Task Force\" venne modificato (e successivamente ridesignato EC-121M) con l'installazione di nuove apparecchiature che ne incrementavano la capacit\u00e0 di interrogazione dei transponder nemici (consentendo di ampliare la gamma di velivoli individuabili) e rendevano possibile l'individuazione di missili SAM e dei relativi siti di lancio; ma la modifica principale consisteva nell'installazione di apparecchiature in grado di intercettare le comunicazioni radio tra i velivoli nemici e le rispettive basi. Grazie a queste nuove apparecchiature (denominate \"Rivet Gym\"), affidate a personale vietnamita (in grado di capire le conversazioni), era possibile ottenere una considerevole mole aggiuntiva di informazioni. Il velivolo in questione venne identificato con il nome di \"Rivet Top\".\nI fattori negativi delle nuove installazioni erano rappresentati dall'impossibilit\u00e0 di individuare con esattezza da quale velivolo nemico provenissero le comunicazioni intercettate (limitando con ci\u00f2 la possibilit\u00e0 di sfruttare quanto appreso con azioni mirate da assegnare ai velivoli da caccia in quel momento in volo) e dalla necessit\u00e0 di mantenere la massima segretezza sull'esistenza di tali apparati.\nGli apparati \"Rivet Gym\" furono installati su un imprecisato numero di altri EC-121 fin dal maggio del 1968 ma solo nel corso del 1972 agli equipaggi dei velivoli che li impiegavano fu consentito di trasmettere in tempo reale le informazioni acquisite, tuttavia (sia per la scarsa conoscenza sulla natura certa della fonte informativa, sia per la scarsa qualit\u00e0 delle trasmissioni radio) non sempre gli equipaggi dei caccia statunitensi erano in grado di sfruttare al meglio tali informazioni.\nOperazione Kingpin.\nNell'ambito dell'Operazione Ivory Coast, una serie di operazioni di forze speciali che avevano l'obiettivo di liberare soldati americani detenuti in campi nord vietnamiti, il 20 novembre del 1970 l'US Army realizz\u00f2 l'\"Operation Kingpin\" (letteralmente \"Operazione Perno\").\nDelle forze complessivamente utilizzate facevano parte due \"Warning Star\" che incorporavano una serie di nuove apparecchiature che avrebbero, in un secondo tempo, dato origine alla versione EC-121T. Sostanzialmente si trattava di apparecchiature analoghe a quelle impiegate dal Grumman E-1B Tracer dell'US Navy, note come Naval Tactical Data System (NTDS).\nNella notte del 20 novembre i due velivoli, rispettivamente indicati come \"Frog 01\" e \"Frog 02\", decollati dalla base thailandese di Korat presero posizione nei cieli del Golfo del Tonkino; i velivoli dovevano fornire copertura alle forze in azione sia mediante l'identificazione a distanza dei velivoli nemici presenti nell'area (con l'impiego dei radar e degli interrogatori dei transponder) sia mediante l'intercettazione delle comunicazioni nemiche utilizzando le apparecchiature \"Rivet Top\" presenti a bordo. Mentre \"Frog 01\" doveva operare a bassa quota (secondo lo schema delle precedenti \"Alpha Orbit\"), \"Frog 02\" doveva fungere da velivolo di riserva.\nFin dal momento della discesa verso la quota operativa \"Frog 01\" manifest\u00f2 un problema ad uno dei motori e fu costretto a raggiungere la base di \u0110\u00e0 N\u1eb5ng; dal canto suo \"Frog 02\" manifest\u00f2 problemi alle apparecchiature IFF che si rivelarono sostanzialmente inefficaci, anche a causa delle operazioni di \"jamming\" messe in atto dagli EKA-3B Skywarrior dell'US Navy contemporaneamente impegnati nella medesima operazione. Il velivolo venne comunque mantenuto nella zona delle operazioni per avvalersi delle sue capacit\u00e0 di intercettazione delle comunicazioni radio dei velivoli nemici.\nDisco.\nNel mese di dicembre del 1971, contrariamente a quanto previsto con i recenti rimpatri, i \"Warning Star\" fecero ritorno nel teatro vietnamita: sette esemplari, aggiornati nelle apparecchiature elettroniche allo standard della versione EC-121T, vennero rischierati per l'ennesima volta nella base di Korat. Nuovamente inquadrati nella \"College Eye Task Force\" questi velivoli ripresero le missioni nei cieli del Laos, durante le quali venivano identificati con il nome in codice \"Disco\".\nQuando, nel maggio del 1972, venne lanciata l'Operazione Linebacker gli EC-121 costituivano una delle principali fonti di copertura radar del territorio e la loro opera risult\u00f2 ancora cos\u00ec preziosa che, malgrado il persistere di difficolt\u00e0 nelle comunicazioni radio, all'inizio del mese di luglio venne decisa la realizzazione di una seconda missione \"Disco\" che veniva svolta ricalcando (sia nel percorso che nella quota operativa) le precedenti \"Alpha Orbit\", nei cieli del Golfo del Tonkino. La grande mole di dati disponibili dalle varie fonti, tra cui i due \"Warning Star\" in volo nelle due suddette orbite, e la realizzazione di una vera e propria centrale di coordinamento e gestione delle informazioni (il \"Teaball Weapons Control Center\", realizzato presso la base di Nakhon Phanom) pur scontrandosi, anche in questo caso, con i persistenti problemi nelle comunicazioni radio portarono ad una inversione di tendenza nei risultati degli abbattimenti rispetto a quanto fatto registrare nei mesi precedenti.\nVersioni e varianti.\n\"I dati sulle versioni sono tratti da \"www.uswarplanes.net\"\"\nIncidenti.\n\"Dati tratti da Aviation Safety Network\".\nDurante tutta la loro vita operativa, i \"Warning Star\" appartenenti alle diverse forze armate furono coinvolti complessivamente in 31 incidenti di vario tipo; ventuno di questi velivoli erano in carico all'US Navy e gli altri dieci all'USAF.\nNon risultano abbattimenti da parte delle forze nemiche durante la guerra del Vietnam. L'unico abbattimento venne registrato il 15 aprile del 1969 quando un esemplare di EC-121M della marina venne abbattuto nei cieli del Mar del Giappone ad opera di due caccia MiG-17 nord coreani durante una missione la cui natura non fu indicata dalle autorit\u00e0 statunitensi."}
{"id": "655487", "revid": "339392", "url": "https://it.wikipedia.org/wiki?curid=655487", "title": "EC-121 Warning Star", "text": ""}
{"id": "655490", "revid": "198326", "url": "https://it.wikipedia.org/wiki?curid=655490", "title": "Squadra speciale cobra 11", "text": ""}
{"id": "655493", "revid": "339392", "url": "https://it.wikipedia.org/wiki?curid=655493", "title": "ER - Medici in prima linea", "text": ""}
{"id": "655505", "revid": "1543377", "url": "https://it.wikipedia.org/wiki?curid=655505", "title": "ASEAN Football Federation", "text": "La ASEAN Football Federation (in italiano Federazione calcistica dell'ASEAN), meglio nota con l'acronimo AFF, \u00e8 una federazione calcistica affiliata all'AFC.\nEssa riunisce le nazioni facenti parte dell'ASEAN, acronimo di Association of South-East Asian Nations (in italiano: Associazione delle Nazioni del Sud-est asiatico) nel sud-est asiatico, e fu fondata nel 1994 dalle stesse: Thailandia, Filippine, Brunei, Singapore, Indonesia, Malesia, Vietnam, Cambogia, Laos e Birmania.\nDue anni dopo la sua fondazione, nel 1996, fu organizzato il primo torneo regionale, la Tiger Cup, e a partire dal 2003 organizza anche l'ASEAN Club Championship per squadre di club.\nIl 2004 ha visto l'entrata nell'AFF di Timor Est mentre l'Australia, che \u00e8 entrata a far parte dell'AFC il 1\u00ba gennaio 2006, \u00e8 gi\u00e0 stata invitata ad aggregarsi all'AFF ma non ne \u00e8 ancora ufficialmente membro."}
{"id": "655506", "revid": "22356", "url": "https://it.wikipedia.org/wiki?curid=655506", "title": "Panthera leo atrox", "text": "Il leone americano (Panthera leo atrox ), noto anche come leone nordamericano o leone delle caverne americano, \u00e8 un felide estinto conosciuto per i fossili ritrovati. Vissuto nel Pleistocene era originario nel Nord America, successivamente migrato anche nel Sud America \"(Grande scambio americano)\". \u00c8 da considerarsi uno dei pi\u00f9 grandi felini mai esistiti nonch\u00e9 il pi\u00f9 grande leone della storia, leggermente pi\u00f9 grande anche del leone delle caverne primitivo del Pleistocene inferiore e medio \"(Panthera leo fossilis)\" e paragonato alle attuali sottospecie viventi di leone, aveva delle dimensioni e un peso di circa il 25% superiore.\nDescrizione.\nLa lunghezza del corpo del leone americano \u00e8 stata stimata sui 180\u2013250\u00a0cm, la coda invece fino a 100\u00a0cm e un'altezza alla spalla pari a 1,20 m. Essendo dotato di zampe in proporzione pi\u00f9 lunghe delle altre specie di leoni, si ritiene che fosse pi\u00f9 incline o capace di predare animali veloci. Il peso dell'animale \u00e8 stato stimato tra i 190\u00a0kg delle pi\u00f9 piccole femmine, fino ai 340\u2013360\u00a0kg dei maschi pi\u00f9 grandi, mentre un maschio dell'odierno leone africano pesa mediamente 190\u2013240\u00a0kg. Possedeva inoltre, rispetto alle dimensioni del corpo, la scatola cranica pi\u00f9 grande fra tutti i felini mai esistiti: ci\u00f2 comportava probabilmente una maggiore intelligenza.\nIl Leone nordamericano era un predatore formidabile: non a caso \u00e8 considerato d'altro canto il pi\u00f9 grande e potente felino mai esistito (titolo che condivide con \"Smilodon populator\" e la tigre di Ngandong), nonch\u00e9 rivale dell'orso dal muso corto (\"Arctodus simus\") per quanto riguarda le specie predate.\nCirca un centinaio di esemplari di leone americano sono stati recuperati dalle pozze di catrame di La Brea, a Los Angeles, cosicch\u00e9 la sua struttura corporea \u00e8 ben conosciuta. L'aspetto e i denti dell'estinto leone americano ricordano moltissimo quelli dei leoni moderni, ma erano considerevolmente pi\u00f9 grandi e privi di criniera, anche se alcuni maschi ne avevano una molto piccola.\nAreale.\nA sud dell'Alaska, il leone americano fece la sua prima comparsa durante il Sangamoniano (l'ultimo interglaciale). Dopo quel periodo si diffuse nelle Americhe dall'Alaska al Per\u00f9, rimanendo assente solamente nel Nordamerica orientale e nella Florida peninsulare. Come molti altri grandi mammiferi, si estinse alla fine del Pleistocene, circa 10.000 anni fa. In quel periodo il leone americano fu uno dei membri pi\u00f9 abbondanti della megafauna pleistocenica, la grande variet\u00e0 di mammiferi di grandi dimensioni che visse durante il Pleistocene. I suoi resti sono pi\u00f9 comuni nello Yukon e nelle pozze di catrame di La Brea. Questi ultimi resti, per\u00f2, sono abbastanza pi\u00f9 rari di quelli del pi\u00f9 famoso \"Smilodon\" (la \"tigre dai denti a sciabola\") o dei \"Canis dirus\" (\"lupi terrificanti\"), il che suggerisce una maggiore abilit\u00e0 nell'evitare le trappole o che questi animali abbiano usato strategie di caccia diverse solitamente evitando le prede intrappolate.\nAmbiente.\nIn alcune zone del proprio areale i leoni americani vissero in ambienti dalle condizioni climatiche gelide. Probabilmente usarono le caverne o altre fenditure per ripararsi dal freddo. Potrebbero anche aver foderato le loro tane con erba o foglie, come fa la tigre siberiana, un altro grande felino che vive tuttora nel nord.\nI leoni americani predavano probabilmente cervi, cavalli nordamericani (ora estinti), bisonti americani, mammuth ed altri grandi animali erbivori.\nIn base ad alcune ricerche, si ritiene che cacciasse in coppia o da solo, in quanto i fossili sinora ritrovati nelle pozze di catrame sono divisi uniformemente sia per et\u00e0 che per sesso, senza dubbio improbabile se avesse predato in branchi numerosi come gli odierni leoni africani.\nLa loro estinzione va collegata con l'estinzione olocenica, che spazz\u00f2 via la maggior parte delle prede della megafauna. Le loro ossa sono state anche ritrovate tra i rifugi dei nativi americani paleolitici, il che fa credere che anche la caccia da parte degli uomini pu\u00f2 aver contribuito al loro declino.\nUna rappresentazione delle mascelle del primo esemplare di leone americano ad essere stato scoperto pu\u00f2 essere vista nelle mani di una statua del paleontologo Joseph Leidy, attualmente posta fuori dell'Accademia di Scienze Naturali di Filadelfia.\nClassificazione.\nAttualmente, il leone americano viene considerato una sottospecie di leone, con il nome scientifico di Panthera leo atrox, che in latino significa \"leone spaventoso\" o \"crudele\"; occasionalmente, per\u00f2, viene considerato una specie a tutti gli effetti, con il nome di Panthera atrox. Almeno un'autorit\u00e0 considera il leone delle caverne pi\u00f9 strettamente imparentato con la tigre, citando un paragone tra le forme del cranio (Groiss, 1996); comunque, recenti ricerche genetiche hanno dimostrato che il leone americano abbia relazioni genetiche pi\u00f9 strette con il leone europeo, pi\u00f9 che con i felini moderni. Tuttora la filogenesi di questa specie \u00e8 dibattuta."}
{"id": "655514", "revid": "1934238", "url": "https://it.wikipedia.org/wiki?curid=655514", "title": "Panthera leo fossilis", "text": "Panthera leo fossilis, noto talvolta come leone delle caverne primitivo del Pleistocene inferiore e medio, \u00e8 un felino estinto del Pleistocene inferiore e medio. Viene generalmente considerato come una della pi\u00f9 antiche sottospecie di leone (\"Panthera leo\").\nCon una lunghezza massima della testa e del corpo di 2,40 metri, circa mezzo metro in pi\u00f9 del leone africano medio di oggi, \"Panthera leo fossilis\" era grande quanto il leone americano del Pleistocene superiore.\nMolti frammenti ossei di questo felino provengono da Mosbach, in Germania, un piccolo villaggio oggi compreso nella citt\u00e0 di Wiesbaden. Un cranio quasi completo \u00e8 stato rinvenuto a Mauer, nei pressi di Heidelberg (Germania). Negli stessi sedimenti del cranio di leone \u00e8 stata ritrovata una mandibola di anni fa (mandibola di Mauer) appartenente all'antico ominide \"Homo erectus heidelbergensis\". I resti pi\u00f9 antichi di \"Panthera leo fossilis\" in Europa provengono da Isernia, in Italia, e datano circa a anni fa. Una mandibola di leone risalente a 1,75 milioni di anni fa proveniente da Olduvai, in Kenya, mostra una stretta somiglianza con quelle dell'Europa.\nI pi\u00f9 antichi resti in Europa, risalenti ad oltre anni fa, sono stati ritrovati nel sito di Isernia La Pineta (Molise).\nDa \"Panthera leo fossilis\" deriv\u00f2 il leone delle caverne europeo del Pleistocene superiore (\"Panthera leo spelaea\"), registrato per la prima volta circa anni fa."}
{"id": "655518", "revid": "34928", "url": "https://it.wikipedia.org/wiki?curid=655518", "title": "Galla (popolazione)", "text": ""}
{"id": "655519", "revid": "78273", "url": "https://it.wikipedia.org/wiki?curid=655519", "title": "Motor show", "text": ""}
{"id": "655521", "revid": "17654", "url": "https://it.wikipedia.org/wiki?curid=655521", "title": "Leone delle caverne europeo primitivo del Pleistocene inferiore e medio", "text": ""}
{"id": "655526", "revid": "858648", "url": "https://it.wikipedia.org/wiki?curid=655526", "title": "Vlaams Blok", "text": ""}
{"id": "655527", "revid": "404338", "url": "https://it.wikipedia.org/wiki?curid=655527", "title": "Belle Ferroniere", "text": ""}
{"id": "655536", "revid": "404338", "url": "https://it.wikipedia.org/wiki?curid=655536", "title": "La Belle Ferronni\u00e8re", "text": ""}
{"id": "655540", "revid": "124765378", "url": "https://it.wikipedia.org/wiki?curid=655540", "title": "Ordine francescano secolare", "text": "L'Ordine francescano secolare (O.F.S.) (fino al 1978 Terzo ordine francescano o T.O.F.) \u00e8 costituito da cristiani che, per una vocazione specifica, si impegnano a vivere il Vangelo alla maniera di san Francesco d'Assisi, nel proprio stato secolare, osservando una regola specifica approvata dalla Chiesa, attualmente quella confermata da papa Paolo VI nel 1978. I francescani secolari pospongono al loro nome la sigla O.F.S.\nL'OFS.\nL'OFS (Ordine Francescano Secolare) \u00e8 una delle tre componenti fondamentali della grande Famiglia francescana, costituita dai tre ordini fondati da Francesco d'Assisi: il primo ordine (i frati), il secondo ordine (religiose contemplative chiamate Clarisse perch\u00e9 cofondate da santa Chiara) e il terzo ordine (i secolari e numerose forme di religiosi e religiose impegnati in attivit\u00e0 apostoliche o anche monache in sola contemplazione che si sono formate dal filone principale dei secolari).\n\u00c8 proprio la vocazione quella che distingue, dal punto di vista della motivazione, l'appartenenza all'O.F.S. rispetto ad altre associazioni pie.\nI francescani secolari, emettendo, dopo un periodo di formazione e di approfondimento spirituale e culturale, una vera e propria professione, si impegnano a vivere questa vocazione in ogni situazione in cui si trovano sul piano familiare e lavorativo.\nI fratelli e le sorelle dell'Ordine francescano secolare cercano la persona vivente e operante di Cristo negli altri fratelli, nella Chiesa, nella Parola di Dio, nella liturgia.\nAnnunciano Cristo con la vita e la parola; testimoniano nella vita quotidiana i beni futuri: nell'amore della povert\u00e0, nell'ubbidienza, nella purezza di cuore.\nI francescani secolari si impegnano a costruire un mondo pi\u00f9 giusto, pi\u00f9 evangelico e fraterno accogliendo tutti gli uomini come dono di Dio, lieti di stare alla pari con i pi\u00f9 deboli, promuovendo la giustizia. Vivono lo spirito di san Francesco nel lavoro e nella loro famiglia, in un cammino di maturazione umana e cristiana con i loro figli.\nPortatori di pace, sono fiduciosi nell'uomo e gli recano il messaggio della letizia e della speranza.\nL'Ordine francescano secolare cura anche:\nLe origini del Terz'ordine francescano.\nLa nascita del Terz'ordine francescano, oggi Ordine secolare francescano, \u00e8 molto travagliata e si perde fra le numerose fonti e documenti storici, scritti in epoche diverse e spesso in contraddizione tra loro. In particolare risulta alquanto disputata la questione sul luogo dove avvenne la fondazione, connessa spesso alla errata lettura o anche all'errata grafia o trascrizione dei manoscritti che hanno, nei secoli, spostato a piacimento il luogo originario.\nSecondo un'interpretazione, che associa la nascita del Terz'ordine francescano al miracolo del \"silenzio delle rondini\", si pu\u00f2 desumere dagli scritti del primo biografo francescano, frate Tommaso da Celano, che la fondazione (o almeno la promessa) da parte di san Francesco di istituire il Terz'ordine francescano \u00e8 stata fatta nel 1212 ad Alviano ridente borgo tra Orte ed Orvieto, poco distante da Todi. La stessa esegesi \u00e8 possibile farla nella Legenda Maior di san Bonaventura.\nNe \"I fioretti\", invece, si parla esplicitamente dell'istituzione del Terz'ordine che pare essere avvenuta nel 1221 nello stesso luogo della famosa predica agli uccelli, ovvero a Carnano, scritto \"Carmano\" (semplice refuso paleografico), pertanto se dal castello di Baschi i fraticelli andarono a Carmano dove era la roccaforte con castello della Signoria dei Baschi non pu\u00f2 certamente essere quel che sostenevano negli ultimi due secoli i traduottori dei Fioretti :\u201cCannaia\u201d (Cannara), un piccolo paesino rurale ai piedi di Assisi. Ma nella versione in umbro volgare de \"I fioretti\" del XIV secolo si legge: \"\u00abEt andando con impeto de spirito, senza considerare via, n\u00e9 semita ionsero ad un castello che se chiama Cannaia. [\u2026] Et ivi predic\u00f2 con tanto fervore, che li homini et le donne de quello castello per grande devotione volevano andarli derietro et abandonare el castello; [\u2026]. Allora pens\u00f2 de fare el terzo Ordine per salute universale de tucti\u00bb\"\nLa tradizione locale parla addirittura della vestizione, da parte dello stesso santo, del primo seguace di questo stile di vita laicale: il beato Lucio Modestini da Cannara.\nIl celebre avvenimento \u00e8 raffigurato anche in un affresco intitolato \"l'istituzione del Terz'ordine francescano\", dipinto cinquecentesco del pittore Baldassarre Croce dove \u00e8 chiaramente visibile, alle spalle del santo, il castello di Cannara. L'opera si trova nella cappella papale di San Pio V nella basilica di Santa Maria degli Angeli alla Porziuncola. Sotto l'affresco si legge \"De mundi contemptu dicentem Franciscum / Canarienses turmatim sequi cupiunt / his ad sua remissis tertium ordinem / primo patriarca instituit\".\nIn alcune versioni pi\u00f9 tardive de \"I fioretti\" al posto di \"Cannaia\" (ovvero Cannara) si legge \u201cCarnano\u201d localit\u00e0 nel comune di Montecchio in provincia di Terni o \"Savurniano\". Non \u00e8 possibile stabilire con certezza il motivo di questo cambio. Quello che \u00e8 certo \u00e8 che non si tratta di trascrizioni errate dettate da forme campanilistiche del tempo, in quanto sono stati rinvenute fonti archivustiche e bibliografiche antiche e storicizzate che narrano del grande rapporto che ebbe il casato dei Baschi assieme al suo territorio e al loro castello di Carnano con Francesco d'Assisi. \nI primi laici francescani sono comunemente ritenuti i beati Lucchese e Buonadonna da Poggibonsi, contemporanei del Santo. Proprio con riferimento alla conversione del mercante Lucchese e all'abito penitenziale che, insieme a sua moglie, ricevette da San Francesco, alcuni riconoscono la nascita del Terz'ordine francescano proprio a Poggibonsi, paese della Toscana, fra il 1209 e il 1211 e comunque non oltre il 1214.\nOggi sempre pi\u00f9 studiosi affermano la vera nascita del Terz'ordine francescano solamente con papa Nicol\u00f2 IV, primo papa nella storia proveniente dai minori; il quale istituzionalizz\u00f2 la confraternita laica, riconoscendola e sottomettendola all'ordine dei frati minori, con una bolla del 1289. Lo scopo di Nicol\u00f2 IV era porre sotto controllo questi movimenti laici nati nel cristianesimo, ma cresciuti paralleli alla Chiesa e non nella Chiesa. Cos\u00ec come i papi precedenti figli della Riforma dei secoli XI - XIII posero sotto controllo ed inglobarono i movimenti dei predicatori (domenicani) e minori (francescani) contrastando invece altri movimenti che non riconobbero l'egemonia della Chiesa romana in materia di fede.\nPersonalit\u00e0 che aderirono al Terz'ordine francescano.\nSanti e beati.\nDopo il beato Lucchese e la beata Buonadonna, santa Elisabetta d'Ungheria, santa Rosa da Viterbo, san Ferdinando III di Castiglia, san Luigi IX re di Francia, la beata Iolanda di Polonia, la beata Salomea da Cracovia regina d'Ungheria, santa Margherita da Cortona, sant'Ivo di Kermartin, sant'Amato Ronconi, sant'Angela da Foligno, la beata Ludovica Albertoni, il beato Raimondo Lullo, sant'Elzeario da Sabrano, beata Maria Barba, san Rocco, sant'Elisabetta del Portogallo, san Corrado Confalonieri, la beata Michelina da Pesaro, santa Brigida di Svezia, il beato Francesco Fa\u00e0 di Bruno, la beata Eurosia Fabris Barban, la beata Paola Gambara Costa, san Tommaso Moro, sant'Angela Merici, san Carlo Borromeo, santa Giovanna Francesca di Chantal, san Pietro Betancur, santa Maria Francesca delle Cinque Piaghe, san Giuseppe Benedetto Cottolengo, santa Vincenza Gerosa, san Vincenzo Pallotti, il beato Contardo Ferrini, il beato Giuseppe Tovini, il beato Giovanni Pelingotto, il beato Giovanni Saziari, san Mattia Feng De, il beato Pier Pettinaio, la beata Caterina regina di Bosnia, la beata Margherita Bays, san Giovanni Maria Vianney, il beato Pio IX, san Giuseppe Cafasso, san Giovanni Bosco, san [Luigi Guanella], san Leonardo Murialdo, san Luigi Orione, il beato Andrea Carlo Ferrari, il beato Francesco J\u00e4gerst\u00e4tter, la beata Edvige Carboni, san Giovanni XXIII, i beati Luigi Beltrame Quattrocchi e Maria Corsini, il beato Giovanni Saziari, il beato Giuseppe Toniolo, sant'Arcangelo Tadini, beata Elisabetta Sanna e molti altri.\nVenerabili.\nGiacomo Gaglione, Teresa Gardi, Paolo Pio Perazzo, Lucia Bocchino, Maria Clotilde di Borbone regina di Sardegna, Giuseppe Morgera, Egidio Bullesi, Robert Schuman, Leone Dehon, Ludovico Necchi, Armida Barelli, Francesca Caterina di Savoia, Maria Apollonia di Savoia, Concetta Bertoli, Genoveffa de Troia, papa Pio XII, Carlo Tancredi Falletti e Juliette Colbert, marchesi di Barolo, Giorgio La Pira, Ludovico Coccapani, e tanti altri.\nServi di Dio.\nMarianna Nasi Pullini, Teresa e Giuseppina Comoglio, Giulio Salvadori, Luigi Avellino, Luigi Cappa, Settimio Manelli e Licia Gualandris, Sergio Bernardini e Domenica Bedonni, Vincenzo Ronca, Carolina Bellandi, Filomena Giovanna Genovese, Don Tonino Bello, Maddalena Fezza, Maria Concetta Pantusa, \u00c8ve Lavalli\u00e8re, Giuseppina Berettoni e altri.\nAltri.\nMolte altre personalit\u00e0 celebri aderirono al Terz'ordine francescano: fra i pi\u00f9 noti Antonello da Messina, Dante Alighieri, Cristoforo Colombo, Vasco da Gama, Michelangelo, Raffaello, Giotto (che dette a due figli il nome del Santo), Francesco Petrarca, Ulf Gudmarsson marito di Santa Brigida, Silvio Pellico, Franz Liszt, Cola di Rienzo, Giuliano Antoniotto Adorno marito di santa Caterina da Genova, Battista Sforza, Lucrezia Borgia, Amerigo Vespucci, Giovanni Pierluigi da Palestrina, Miguel de Cervantes, Lope de Vega, Luigi Galvani, Alessandro Volta, Ettore Thesorieri, Andr\u00e9-Marie Amp\u00e8re, Gabriel Garc\u00eda Moreno, Georgiana Fullerton, Henry Edward Manning, Charles Gounod, Louis Pasteur, Coventry Patmore, papa Leone XIII, papa Benedetto XV, papa Pio XI, la regina di Bulgaria Giovanna di Savoia, Herbert Vaughan, Mario Fani, Elizabeth Herbert, Tom\u00e1s Mac Curtain, Terence MacSwiney, John Michael Talbot, Giovanni Papini, Giosu\u00e8 Borsi, Giuseppe Dossetti, Frido von Senger und Etterlin, Remo Vigorelli."}
{"id": "655544", "revid": "74801", "url": "https://it.wikipedia.org/wiki?curid=655544", "title": "Valeria Alinovi", "text": "Carriera.\nValeria Alinovi vive e lavora a Napoli.\nVince il \"Premio Andersen\" 1980 (XIII edizione) con \"Come fu che la Tigre Maltese divenne regina\".\nFra gli interessi prevalenti di Valeria Alinovi i soggetti deboli e ragazzi: questi ultimi sono protagonisti della sua attivit\u00e0 di collaboratrice - al quotidiano \"Il Mattino\" e al settimanale \"Il Mattino illustrato\", al \"Corriere del Mezzogiorno\" con la rubrica settimanale \"Under 14\", che nel 2000 le vale il Premio Speciale \"Citt\u00e0 di Pompei\", XXVI edizione - e di programmista-regista (della trasmissione televisiva di Rai 2 \"Patatrac\", per la quale ha fra l'altro ideato una serie di \"candid camera\" in cui \"ragazzi svegli\" si prendono gioco dei \"grandi\").\nCon Manni Editori pubblica nel novembre del 2004 il primo romanzo, \"Nevespina\" in cui le vicende dei ricoverati di un ex manicomio s'intrecciano con la storia d'amore fra lo psichiatra Michele e Laura, una donna che sente vicino il salto della follia. Il manicomio di \"Nevespina\" \u00e8 in realt\u00e0 l'ex Ospedale Psichiatrico \"Vittorio Emanuele II\" di Nocera Inferiore in provincia di Salerno: fra il 1996 e il 1998 Valeria Alinovi ne segue il processo di dismissione, ricavandone una serie di inchieste giornalistiche.\nCon la Fondazione Premio Napoli, per la quale Valeria Alinovi ha curato l'ufficio stampa e comunicazione in diverse stagioni, nel 2009 \u00e8 narratrice di Napoli nell'ambito del Maggio dei Monumenti, XV edizione.\nNel 2010 fonda il gruppo \"AscoltIncanti. Sentieri di suoni e parole\" con i maestri Giovanna Peduto e Canio Lucia, che produce e promuove opere ed eventi artistico-culturali come il concerto-spettacolo per voce narrante \"ANCHE A NAPOLI LA TERRA TREM\u00d2. Tarsie per un racconto\" e il concerto-spettacolo \"Le pietre di Partenope\" che trae ispirazione dal Giubileo per Napoli voluto dal cardinale Crescenzio Sepe."}
{"id": "655548", "revid": "118227863", "url": "https://it.wikipedia.org/wiki?curid=655548", "title": "Coro dell'Accademia Musicale di San Giorgio", "text": "Il Coro dell'Accademia Musicale di San Giorgio nasce nel 2004 per iniziativa del maestro Sandro Filippi e di un gruppo di cantori dotati di un ricco bagaglio di esperienze musicali. Dal 2009 al 2015 la direzione \u00e8 stata affidata al maestro Matteo Valbusa, sostituito da settembre 2015 a gennaio 2016 dal maestro Mario Lanaro, divenuto poi direttore artistico. Dal 2016 al 2020 il coro \u00e8 stato diretto da Marco Simeoni.\nIl coro ha la sua sede presso le sale della chiesa di San Giorgio in Braida di Verona, vicino al celebre Ponte Pietra.\nStoria.\nIl coro da camera dell'Accademia Musicale San Giorgio di Verona nasce nel giugno del 2004, come unione di vocalisti dotati di un ricco bagaglio di esperienze corali e talvolta anche solistiche. L'intenzione che accomuna questi musicisti \u00e8 di approfondire lo studio di un repertorio diverso da quello operistico, tradizionalmente gi\u00e0 molto rappresentato nella citt\u00e0 di Verona. Superati i primi mesi e assestato l'organico, il gruppo si \u00e8 costituito ufficialmente come Accademia Musicale nel novembre del 2005.\nRepertorio.\nIl repertorio affrontato \u00e8 molto vasto e comprende composizioni per coro a cappella o con strumenti, spaziando dalla polifonia rinascimentale alla musica contemporanea: in particolare, fanno parte del repertorio del coro la Missa brevis di G. P. da Palestrina, la Cantata BWV 4 Christ lag in Todesbanden di J. S. Bach, la Missa brevis in Re maggiore KV 194 e il Dixit Dominus e Magnificat K193 di W. A. Mozart. Inoltre, il coro ha inciso per Tactus La Passione di Ges\u00f9 Christo di A. L. Luchesi.\nOltre ad un vastissimo repertorio di musica sacra a cappella e con accompagnamento d'organo, il gruppo ha in repertorio un progetto sui lieder corali del Romanticismo tedesco, da Schubert a Wolf, ed esegue l'originale raccolta di elaborazioni di canti alpini per coro misto e quartetto d'archi di M. Zuccante.\nTourn\u00e9e.\nIl coro ha preso parte nel 2004 all'apertura del Festival \u201cAntonio Vivaldi\u201d di Venezia e, nell'anno successivo, alla XI edizione del \u201cFestival\nLodoviciano\u201d di Viadana, dove ha presentato in prima esecuzione moderna musiche di Andrea Luca Luchesi\ne Francesco Bianchi.\nNel dicembre del 2004 ha invece partecipato alle celebrazioni per il cinquecentesimo anno della Basilica di San Giorgio in Braida di Verona, in cui ha proposto in prima esecuzione musiche di Mauro Zuccante. \nIl coro \u00e8 intervenuto in svariate rassegne. A Smarano (Trento), nel febbraio del 2005, ha tenuto un concerto presso l'Associazione Culturale \u201cC. Eccher\u201d. Nel marzo dell'anno seguente ha preso parte ai \"Concerti della domenica\" organizzati dall'Accademia Filarmonica di Trento. Nel giugno del 2005 e del 2006 si \u00e8 esibito nell'ambito dei \u201cConcerti in chiostro\u201d presso la Basilica di San Giorgio in Braida a Verona; in entrambe le occasioni ha presentato un programma dedicato al Chor Lieder tedesco e alla Chanson francese, con musiche di Franz Schubert, Johannes Brahms, Hugo Wolf e Gabriel Faur\u00e9.\nIl coro ha inoltre ottenuto prestigiosi riconoscimenti a concorsi Nazionali (Vittorio Veneto 2006) e Regionali.\nDiscografia.\nAndrea Luca Luchesi: \"La Passione di Ges\u00f9 Christo\" - Coro dell'Accademia Musicale San Giorgio (dir. Sandro Filippi) e Orchestra Barocca di Cremona (dir. Giovanni Battista Columbro), Ed. Tactus"}
{"id": "655551", "revid": "1725771", "url": "https://it.wikipedia.org/wiki?curid=655551", "title": "Strade statali in Italia (1-99)", "text": ""}
{"id": "655561", "revid": "1725771", "url": "https://it.wikipedia.org/wiki?curid=655561", "title": "Strade statali in Italia (100-199)", "text": ""}
{"id": "655564", "revid": "729019", "url": "https://it.wikipedia.org/wiki?curid=655564", "title": "Castello Caetani", "text": "Il castello Caetani \u00e8 un castello del XIII secolo, fornito di maschio e baluardi, situato a Sermoneta. La struttura, appartenente alla \"Fondazione Roffredo Caetani\" (onlus), \u00e8 aperta al pubblico.\nStoria.\nIl castello venne costruito per volere della famiglia degli Annibaldi, agli inizi del Duecento, il maniero nacque pi\u00f9 come fortezza militare, in un punto strategico del territorio tra Roma e Napoli, che come residenza nobiliare: le pareti esterne sono spesse oltre tre metri e tutta la struttura \u00e8 protetta da una cinta muraria che poggia sulla roccia viva. Di questa prima costruzione restano solo il maschio e una controtorre detta \"maschietto\".\nLa famiglia Annibaldi cedette nel 1297 i territori di Sermoneta, Bassiano e San Donato al nipote di Papa Bonifacio VIII, Pietro Caetani, per la somma di 140.000 fiorini d'oro. I Caetani non risparmiarono nulla per rendere la Rocca degli Annibaldi una vera e propria fortezza militare, con nuovi edifici e ben cinque cerchie di mura, che, grazie a un sistema di ponti levatoi, garantivano la possibilit\u00e0 di isolare la torre in caso di attacco. Sotto Onorato III Caetani, alla met\u00e0 del XVI secolo, Sermoneta conobbe il momento di maggior splendore: Onorato era un uomo attivo, energico, un vero e proprio comandante nato, come dimostr\u00f2 partecipando alla battaglia di Lepanto.\nSegnale importante del pericolo per la famiglia Caetani fu l'agguato di cui si ritrov\u00f2 vittima lo stesso Onorato, ordito forse dai Borgia. Non appena Papa Alessandro VI (Borgia) fu eletto Papa (1492), scomunic\u00f2 immediatamente i Caetani e nel 1500 confisc\u00f2 tutti i loro feudi, affidandoli ai figli Cesare e Lucrezia Borgia. Alessandro VI complet\u00f2 il maniero con altre opere di fortificazione, ad opera di Antonio da Sangallo, che comprendevano anche la realizzazione della Cittadella e la cosiddetta \"Casa del Cardinale\".\nIl castello, che ospit\u00f2 fra gli altri Federico II e nel 1536 Carlo V, ospit\u00f2 a lungo Lucrezia Borgia che dimor\u00f2 a Sermoneta per alcuni periodi sotto il pontificato di Papa Alessandro VI Borgia. Altri ospiti dimorarono nel castello Caetani, come i papi Gregorio XIII (1576) e Sisto V, e di altre illustri personalit\u00e0: di loro ci sono tracce in una stanza del complesso che ospitava le iscrizioni (ancora oggi conservate su un muro) di tutti i visitatori di un certo livello.\nLa fortezza venne attaccata molte volte nel corso dei secoli. Nel 1798 il castello fu saccheggiato dai soldati di Napoleone che lo trasformarono in carcere e ne asportarono 36 cannoni. Il castello torn\u00f2 di nuovo ai Caetani verso la fine del XIX secolo, con Gelasio Caetani, a cui sono dovuti gli imponenti lavori di restauro dell'antica dimora di famiglia. Nella seconda guerra mondiale, durante lo sbarco di Anzio del 1944, il castello \u00e8 stato abitato ancora dai Caetani (Roffredo e Marguerite Caetani) e dai loro coloni fuggiti dalla pianura pontina. Dal 1977 il castello appartiene alla \"Fondazione Roffredo Caetani\", creata dall'ultima discendente dei Caetani di Sermoneta Lelia Caetani, scomparsa l'11 gennaio 1977.\nArchitettura.\nIl nucleo principale del castello \u00e8 composto dal maschio (o mastio) che ospitava le stanze da letto del signore e che fungeva da ultimo rifugio di sicurezza in caso d'invasione nemica. La struttura del maschio era completamente indipendente dal resto del castello ed era collegata alle strutture adiacenti solo da due ponti levatoi in legno che potevano essere sollevati all'occorrenza. Il personale e la servit\u00f9 si sarebbero rifugiati al suo interno qualora tutto il complesso fosse caduto in mani nemiche.\nNei pressi del maschio sorge la seconda torre, molto pi\u00f9 piccola, detta \"maschietto\". All'esterno delle due torri c'\u00e8 la grande piazza d'armi. Alcuni edifici del castello vennero in parte demoliti dai Caetani, che realizzarono la sala dei Baroni (modificata dai Borgia nel XV secolo) e le sale dette Camere pinte (ristrutturate alla fine degli anni novanta). Quest'ultimo complesso \u00e8 composto da tre stanze per gli ospiti, di cui due sono affrescate da un autore sconosciuto che viene fatto risalire alla scuola del Pinturicchio con immagini che rappresentano figure mitologiche e le virt\u00f9 teologali. \nNel 1400 venne realizzata la Casa del Cardinale Valentino Borgia: questo edificio ospita la Madonna con il Bambino e i santi Pietro, Stefano e Giovannino dipinto nel 1541 da Girolamo Siciolante e che originariamente si trovava esposto nell'abbazia di Valvisciolo.\nLeggende.\nAll'interno del Maschio, la torre principale del castello, \u00e8 ancora perfettamente conservato il letto a baldacchino originale del signore. Sui muri di una delle sale del castello venivano ospitate le firme dei cittadini illustri in visita e su una di queste pareti \u00e8 ancora perfettamente conservato un pentagramma, inciso, del musicista compositore Roffredo Caetani. La sala del Cardinale ospita la Madonna con il Bambino e i santi Pietro, Stefano e Giovannino dipinto nel 1541 da Girolamo Siciolante, detto Il Sermoneta.\nNelle stalle del castello sono state girate alcune scene del film Non ci resta che piangere.\nSi narra che nella fortezza aleggi ancora oggi lo spirito di un giovane giullare, parente di Bonifacio VIII dal quale venne fatto giustiziare. Tuttora molti degli abitanti di Sermoneta raccontano di scherzi effettuati da questo giullare che vaga per il paese\nVisite.\nIl castello si pu\u00f2 visitare tutto l'anno ed \u00e8 aperto tutta la settimana tranne il gioved\u00ec. Da ottobre a marzo le visite sono dalle 14 alle 16 mentre da aprile a settembre la prima visita \u00e8 alle 14 e l'ultima alle 22.\nOltre alle visite guidate, gestite dalla \"Fondazione Roffredo Caetani\" fondata da Lelia Caetani, il castello \u00e8 sede di prestigiosi incontri culturali e viene abitato per lunghi periodi dell'anno da artisti e studiosi. In primavera la struttura \u00e8 abitata dai restauratori del Centro Internazionale di Studi per la conservazione e il restauro dei Beni Culturali che tutelano in prevalenza le sale dette \"Camere pinte\", la facciata dell'edificio della Vecchia cucina. In estate \u00e8 il momento del \"Festival pontino di musica\" (appuntamento fortemente voluto da Lelia Caetani (1913-1977), ultima erede della dinastia, e da suo marito Hubert Howard che lo istituirono nel 1963 in memoria del compositore Roffredo Caetani, padre di Lelia e marito di Marguerite Caetani, e degli appuntamenti organizzati dal \"Campus internazionale di Musica\". Vengono anche organizzati incontri e convegni dedicati all'architettura, alla sociologia e all'urbanistica."}
{"id": "655571", "revid": "5227395", "url": "https://it.wikipedia.org/wiki?curid=655571", "title": "Scio\u00e0", "text": ""}
{"id": "655575", "revid": "4711", "url": "https://it.wikipedia.org/wiki?curid=655575", "title": "Governatori di Showa", "text": ""}
{"id": "655578", "revid": "1005847", "url": "https://it.wikipedia.org/wiki?curid=655578", "title": "Governatori dello Scioa", "text": ""}
{"id": "655583", "revid": "124244107", "url": "https://it.wikipedia.org/wiki?curid=655583", "title": "Bertelsmann", "text": "Bertelsmann SE &amp; Co. KGaA \u00e8 una multinazionale tedesca con sede a G\u00fctersloh in Germania. \u00c8 una delle maggiori aziende multimediali al mondo.\nStoria.\nInizi.\nL'attivit\u00e0 editoriale fu avviata da Carl Bertelsmann (1791-1850) nel 1835 a G\u00fctersloh. L'attivit\u00e0 era inizialmente concentrata sulla pubblicazione di inni religiosi e libri didattici a sostegno del movimento religioso protestante del Grande Risveglio. Bertelsmann pubblicava anche il quotidiano \"Evangelisches Monatsblatt f\u00fcr Westfalen\".\nCoinvolgimento con il nazismo.\nL'azienda si espande ed allarga la sua attivit\u00e0 editoriale ma la pubblicazione di opere religiose rimane importante.\nNegli anni trenta del Novecento si d\u00e0 impulso alla pubblicazione di narrativa. Ci\u00f2 in parte coincide con il coinvolgimento con il nazionalsocialismo. La Bertelsmann diverr\u00e0 il principale fornitore di libri per l'esercito tedesco e pubblicher\u00e0 narrativa di autori nazisti.\nPer far chiarezza sul coinvolgimento della Bertelsmann con il regime nazista l'azienda istituir\u00e0 una commissione storica indipendente che pubblicher\u00e0 il suo rapporto sugli anni dal 1921 al 1949 nel 2002.\nEspansione nel dopoguerra.\nAlla ripresa delle attivit\u00e0 editoriali dopo la guerra, la Bertelsmann lancer\u00e0 il suo Club del Libro che sar\u00e0 un enorme successo. Negli anni dal 1953 al 1955 verr\u00e0 pubblicata la prima enciclopedia \"Das Bertelsmann Lexikon\" in quattro volumi. Nel 1956 viene lanciata la casa discografica Ariola che avr\u00e0 un enorme successo in Germania. La societ\u00e0 si \u00e8 ormai ingrandita al punto di espandersi all'estero. Il primo passo sar\u00e0 la creazione del \"Club del Libro\" \"C\u00edrculo de Lectores\" in Spagna a cui far\u00e0 seguito la creazione dei Club in Austria, Francia, Italia, Paesi Bassi, Portogallo e Stati Uniti. Nel 1964 con l'acquisizione dell\"'UFA\" la Bertelsmann entra nel settore della produzione cinematografica e televisiva. Nel 1973 acquisisce la maggioranza del gruppo editoriale \"Gruner + Jahr\" di Amburgo. Negli anni Settanta l'azienda si espande ancora all'estero e acquisisce la casa discografica statunitense Arista. Nel 1980 acquisisce l'editore americano \"Bantam Books\" e la spagnola \"Plaza y Janes\". Nel 1986 viene acquisita la casa editrice statunitense \"Doubleday\" che ha due circoli del libro e la casa discografica RCA. Nel 1987 tutte le attivit\u00e0 discografiche del gruppo vengono racchiuse nel nuovo marchio BMG (\"Bertelsmann Music Group\"). Negli anni Ottanta l'azienda entra nel settore televisivo con il lancio della televisione privata RTL Television.\nNegli anni Novanta l'azienda si espande nella ex DDR e in Europa Centrale. Nel 1994 acquisisce la storica casa discografica italiana Dischi Ricordi. Nel 1997 lancia il primo Club del Libro in Cina. Nel 1998 viene acquisita la casa editrice americana \"Random House\".\nCon Penguin Random House \u00e8 uno dei maggiori editori al mondo e vanta una rosa d'autori come Truman Capote, John Irving, Philip Roth, John Grisham, Dan Brown, John Le Carr\u00e9, Michael Crichton, Salman Rushdie, Anne Rice, Margaret Atwood .\nNel 1999 si espande su internet fondando la \"Bertelsmann On Line\", per la vendita in linea di libri e musica. Nello stesso anno acquisisce la casa editrice tedesca Springer Verlag, specializzata in letteratura scientifica (la Springer verr\u00e0 ceduta nel 2003). Nel 2001, dopo lo scandalo che aveva colpito Napster, offr\u00ec 8 milioni di dollari per comprare logo, nome e programmi del server creato da Sean Parker; i giudici impedirono questo acquisto facendo chiudere definitivamente Napster. Nel 2002 viene acquisita Zomba, la pi\u00f9 grande etichetta di musica indipendente al mondo. Nel 2004 viene creata la associazione in partecipazione con la Sony nel settore musicale \"Sony BMG Music Entertainment\". Nel 2005 viene acquisita la casa editrice \"Motor Presse Stuttgart\".\nIl 23 aprile 2008 viene annunciata l'imminente pubblicazione in forma cartacea di Wikipedia in lingua tedesca.\nStruttura del gruppo.\nLa Bertelsmann ha diviso i settori di attivit\u00e0 in 5 gruppi:\nUn sesto gruppo, BMG (Bertelsmann Music Group), attivo nel settore musicale, nato come joint venture al 50% con Sony Music, alla fine del 2008 con un accordo tra i due soci \u00e8 ritornato di propriet\u00e0 della \"Sony Corporation of America\" con il nome \"Sony Music Entertainment Inc.\" (SMEI)."}
{"id": "655586", "revid": "116305843", "url": "https://it.wikipedia.org/wiki?curid=655586", "title": "Strutturalismo (psicologia)", "text": "Lo strutturalismo \u00e8 un approccio psicologico inaugurato da W. Wundt, in Germania, e proseguito, negli Stati Uniti d'America, dal suo allievo E.B. Titchener. \n\u00c8 unanimemente riconosciuto come il primo modello di psicologia sperimentale 1879, in quanto adotta le metodiche e le procedure della chimica e della fisica, quali il laboratorio e il metodo galileiano, al fine di dare un'impronta scientifica alla psicologia. Secondo Titchener, la psicologia deve analizzare la struttura della mente, che sarebbe formata da tanti elementi che la compongono come un mosaico di sensazioni, emozioni, concetto; il lavoro dello strutturalista \u00e8 quindi quello di analizzare tutti questi percetti, emozioni e concetti.\nPrincipi dello strutturalismo sono l'elementarismo (la concezione della psiche come \"sommatoria\" e strutturazione di elementi semplici di base: affetti, sensazioni, percetti, etc.) e l'introspezione come metodo (ovvero l'analisi della struttura psichica attraverso l'auto-osservazione rigorosa dei propri processi interni da parte di ricercatori appositamente addestrati, secondo specifici protocolli).\nIl metodo introspettivo.\nIl paziente dopo esser stato addestrato appunto ad utilizzare solo e solamente ci\u00f2 che la propria coscienza percettiva nota come realt\u00e0, doveva esporre verbalmente il proprio vissuto interno. Per esempio:\nse il paziente oggettivamente vedeva l'accendersi e lo spegnersi in rapida sequenza di 20 lampadine allineate, non doveva riferire ci\u00f2, ma doveva affermare \"percepisco una luce accesa che si sposta da destra a sinistra in linea retta\".\nTanto repentino fu lo sviluppo di questa tecnica, quanto l'affievolimento dell'ambiente strutturalista: la metodica era questa e doveva esser presa alla lettera.\nL'introspezione.\nOsservazione acritica dei propri vissuti interni. Si distingue in:\nLo strutturalismo ne adott\u00f2 la tecnica in quanto mediante essa era possibile osservare e misurare direttamente il vissuto psichico interno soggettivo del paziente, il quale, introspettivamente, riportava verbalmente le sue manifestazioni psichiche.\nCritiche.\nLo strutturalismo fu criticato dal funzionalismo sia per la sua impostazione di fondo che per il suo metodo.\nL'impronta elementarista venne criticata duramente per quanto riguarda la percezione, dalla Gestalt (in Europa), mentre fu criticata dal funzionalismo (negli U.S.A.) per quanto concerne lo studio e il modo con cui viene considerata la coscienza. \nL'introspezione fu esclusa dalla ricerca sperimentale da parte del comportamentismo (Watson e Skinner in particolar modo), venne poi ripresa, anche se con altri fini, da alcune forme di psicoterapia."}
{"id": "655587", "revid": "2519", "url": "https://it.wikipedia.org/wiki?curid=655587", "title": "Leone americano", "text": ""}
{"id": "655593", "revid": "254059", "url": "https://it.wikipedia.org/wiki?curid=655593", "title": "Pietramala", "text": ""}
{"id": "655594", "revid": "24989", "url": "https://it.wikipedia.org/wiki?curid=655594", "title": "Stanley Michael Bailey Hailwood", "text": ""}
{"id": "655610", "revid": "22475", "url": "https://it.wikipedia.org/wiki?curid=655610", "title": "Pay per click", "text": "Il pay per click (PPC) \u00e8 una modalit\u00e0 di acquisto e pagamento della pubblicit\u00e0 online; l'inserzionista paga una tariffa solo quando un utente clicca effettivamente sull'annuncio pubblicitario.\nUn esempio di pubblicit\u00e0 pay per click \u00e8 rappresentato dal \"keyword advertising\", cio\u00e8 annunci sponsorizzati che compaiono a lato dei risultati \"organici\" dei motori di ricerca."}
{"id": "655618", "revid": "834", "url": "https://it.wikipedia.org/wiki?curid=655618", "title": "Veejay", "text": ""}
{"id": "655623", "revid": "6789", "url": "https://it.wikipedia.org/wiki?curid=655623", "title": "Druidi", "text": ""}
{"id": "655628", "revid": "1725771", "url": "https://it.wikipedia.org/wiki?curid=655628", "title": "Strade statali in Italia (200-299)", "text": ""}
{"id": "655634", "revid": "1573940", "url": "https://it.wikipedia.org/wiki?curid=655634", "title": "Panthera spelaea", "text": "Il leone delle caverne, noto anche come leone della steppa (\"Panthera leo spelaea\", ), \u00e8 una specie estinta di Panthera vissuta nel Pleistocene superiore, circa 1,3\u20130,011 milioni di anni fa, in Eurasia. Questo animale appartiene a un gruppo di sottospecie tipicamente adattate ai climi freddi che non ha lasciato discendenti contemporanei. \u00c8 comunemente raffigurato nelle pitture rupestri delle trib\u00f9 di uomini stanziatesi in Europa, segno di un evidente rapporto e scontro con questi grandi felini.\nDescrizione.\nQuesta sottospecie \u00e8 stata una dei pi\u00f9 grandi leoni mai esistiti. Lo scheletro di un maschio adulto, ritrovato nel 1985 nei pressi di Siegsdorf (Germania), aveva un'altezza al garrese di circa 1,20 metri (3,9 ft) e una lunghezza testa-corpo di 2,10 metri (6,9 ft), senza contare la coda. La corporatura era assai simile a quella di un leone moderno. Le dimensioni di questo maschio sono state in seguito superate da altri esemplari di questa sottospecie. Pertanto, questo felino potrebbe essere stato circa l'8%-10% pi\u00f9 grande dei leoni moderni e pi\u00f9 piccolo delle precedenti sottospecie come il \"Panthera leo fossilis\" ed il relativamente pi\u00f9 grande leone americano (\"Panthera leo atrox\").\nL'animale \u00e8 inoltre una figura molto importante e frequente nelle raffigurazioni dei primi uomini del Paleolitico che lo raffiguravano nelle loro pitture rupestri, nelle sculture d'avorio e come statuette d'argilla. Queste raffigurazioni mostrano leoni simili a quelli attuali, con un mantello di colore uniforme e un ciuffo di peli all'estremit\u00e0 della coda; le orecchie sono piccole e arrotondate. La criniera, quando presente, \u00e8 appena abbozzata con pochi tratti nella parte inferiore del collo: ci\u00f2 ha portato alla deduzione che anche i maschi di questa sottospecie ne fossero praticamente privi, caratteristica, questa, che si ritrova saltuariamente anche in alcuni leoni odierni, come nel caso dei mangiatori di uomini dello Tsavo. Questi ed altri reperti archeologici indicano che questi animali avevano un importante ruolo nei rituali religiosi paleolitici.\nClassificazione.\nIl leone delle caverne \u00e8 talvolta considerato una specie a s\u00e9 stante, con il nome di \"Panthera spelaea\", mentre un'altra classificazione, sulla base della forma del cranio, lo vede pi\u00f9 strettamente legato alla tigre, il che cambierebbe il suo nome specifico in \"Panthera tigris spelaea\". Tuttavia, una recente ricerca genetica dimostra che tra i felini moderni, l'animale \u00e8 pi\u00f9 strettamente legato al leone, formando una singola popolazione con il leone delle caverne di Beringia, che a sua volta \u00e8 stato considerato come una specie distinta. Pertanto, il leone delle caverne transitava dall'Europa all'Alaska tramite il ponte di terra di Bering, fino al tardo Pleistocene. Tuttavia, non \u00e8 ancora chiaro se debba essere considerato una sottospecie del leone o una specie strettamente correlate ad essa.\nAnalisi del cranio e delle mandibole dei leoni che abitavano la Yakutia (Russia), l'Alaska (Stati Uniti) e lo Yukon (Canada) durante il Pleistocene, hanno suggerito che si trattava di una nuova sottospecie diversa dagli altri leoni preistorici, ribattezzata \"Panthera leo vereshchagini\", conosciuto anche come leone delle caverne di Bering o siberiano. Esso si differenziava dal \"Panthera leo spelaea\" per le sue dimensioni maggiori e dal leone americano (\"Panthera leo atrox\") per la sua dimensione pi\u00f9 piccola e le diverse proporzioni del cranio. Tuttavia, una recente ricerca genetica, utilizzando l'antico DNA di alcuni leoni di Beringia, non ha trovato nessuna differenza nel patrimonio genetico che possa distinguere il \"Panthera leo vereshchagini\" dal \"Panthera leo spelaea\"; infatti, il DNA dei leoni provenienti dall'Europa e dall'Alaska sono indistinguibili, suggerendo una grande popolazione panmixia.\nNell'ottobre 2015, \u00e8 avvenuto il ritrovamento eccezionale di due cuccioli di leone delle caverne perfettamente conservati, risalenti ad almeno 10.000 anni, scoperti in Yakutia, Siberia, nel permafrost. Le ricerche effettuate sui due esemplari, ribattezzati Uyan e Dina, ha indicato che i cuccioli avevano, probabilmente, appena una settimana di vita al momento della loro morte, in quanto i denti da latte non erano ancora comparsi. La scoperta mostra che, come nei leoni moderni, anche i cuccioli di leone delle caverne venivano allevati nelle tana finch\u00e9 non erano abbastanza grandi per unirsi al branco. I ricercatori pensano che i cuccioli siano rimasti intrappolati o uccisi da una frana, e che in assenza d'aria, i cuccioli si siano conservati in perfette condizioni. In futuro verr\u00e0 inviata una seconda spedizione nello stesso luogo del ritrovamento dei cuccioli, nella speranza di trovare i resti di un terzo cucciolo o, eventualmente, la madre dei due cuccioli.\nEvoluzione.\nIl leone delle caverne (\"Panthera leo spelaea\") si \u00e8 evoluto dal precedente \"Panthera leo fossilis\", la cui prima comparsa in Europa risale a circa 700.000 anni fa. La prova genetica indica che questo lignaggio \u00e8 stato isolato dai leoni moderni dopo la loro dispersione in Europa. Il \"P. l. spelaea\" vissuto da 370.000 a 10.000 anni fa, durante il Pleistocene, si estinse circa 12.400 anni fa, quando la glaciazione W\u00fcrm si ritir\u00f2.\nIl DNA mitocondriale dei dati di sequenza dei resti fossili mostrano che il leone americano (\"P. l. atrox\") rappresenta un lignaggio sorella di \"P. l. spelaea\", e probabilmente si evolse quando le prime popolazioni di \"P. l. spelaea\" vennero isolate in Nord America, circa 0,34 milioni di anni fa.\nIl seguente cladogramma mostra la relazione genetica tra \"P. l. spelaea\" e altri pantherini secondo Barnett \"et al.\", 2016:\nPaleobiologia.\nQuesti attivi carnivori predavano i grandi animali erbivori del loro tempo, tra cui cavalli, cervi, renne, bisonti e vecchi o giovani mammuth, che uccideva facilmente grazie al potente morso a suoi denti aguzzi. In alcune pitture rupestri vengono mostrati leoni delle caverne che cacciano in branco, il che suggerisce una strategia di caccia molto simile a quella dei leoni. Le analisi isotopiche delle osso e campioni di collagene estratti dai fossili suggeriscono che le renne e i cuccioli di orsi delle caverne erano una parte importante nella dieta dei leoni delle caverne del nord-ovest. Sembra che in seguito alla scomparsa delle iene delle caverne, ci fu un cambio nelle preferenze alimentari dei leoni. Sembra infatti che gli ultimi leoni delle caverne avessero come unica preda le renne, che cacciarono fino all'orlo dell'estinzione locale, estirpando entrambe le specie.\nDistribuzione e habitat.\nI leoni delle caverne erano diffusi in alcune parti dell'Europa, in Asia e nel Nordamerica nord-occidentale, dalla Gran Bretagna, alla Germania, l'Italia e la Spagna, e oltre lo Stretto di Bering, nello Yukon, e dalla Siberia al Turkestan. In Giappone vi era invece la \"Panthera youngi\".\nNonostante il nome italiano e il corrispondente inglese \"cave lion\", \u00e8 improbabile che questo animale vivesse nelle caverne. Il nome gli deriva piuttosto dal fatto che i suoi resti sono stati ritrovati nelle grotte. Sebbene l'animale avesse un'ampia tolleranza dell'habitat, probabilmente preferiva i boschi di conifere e i pascoli, in cui poteva cacciare erbivori di medie e grande taglia. Numerose impronte fossili di leone sono state ritrovate insieme a quelle di renne, dimostrano i leoni non solo cacciavano questi animali, ma vivevano anche in climi subpolari. La presenza di scheletri completi e articolati di leone di caverne, nelle profondit\u00e0 delle tane degli orsi delle caverne, indica questi leoni, occasionalmente si infiltravano nelle tane degli orsi delle caverne, mentre questi erano in letargo per ucciderne i cuccioli o gli esemplari adulti pi\u00f9 deboli. Tuttavia l'assenza di scheletri smembrati orsi delle caverne e scheletri completi di leoni indica che spesso i leoni avevano la peggio, morendo nel tentativo, e gli orsi non si cibavano, completamente, del loro corpo.\nClonazione.\nNel 2015, la scoperta dei due cuccioli di leoni delle caverne perfettamente conservati nella Repubblica di Sacha, e la conseguente estrazione del loro DNA, permetterebbe agli scienziati di riportare in vita il leone delle caverne, utilizzando una leonessa come madre surrogata, tramite il processo di de-estinzione."}
{"id": "655643", "revid": "287204", "url": "https://it.wikipedia.org/wiki?curid=655643", "title": "Ensemble La Rose", "text": "L'Ensemble La Rose \u00e8 un coro polifonico ad organico femminile con sede a Piovene Rocchette (Vicenza), fondato nel 2004 e diretto dalla mezzosoprano Jose Borgo.\nStoria.\nSi \u00e8 costituito nel settembre 2004 come naturale proseguimento dell'attivit\u00e0 di coro di voci bianche. Diretto fin dalla sua fondazione dalla Prof.ssa Jos\u00e8 Borgo, nel suo progressivo ampliamento conta di approfondire la conoscenza delle pi\u00f9 significative espressioni della polifonia sacra e profana soprattutto contemporanea; il repertorio comprende composizioni di autori come Javier Busto, John Rutter, Piotr Janczak, Benjamin Britten.\nIl coro recentemente si \u00e8 esibito al concorso nazionale di Quartiano, alla Rassegna Internazionale di Canto Corale di Mel, ha ottenuto inoltre il Gran Premio della Coralit\u00e0 veneta. Nel dicembre 2008 si \u00e8 classificato al 2\u00ba posto al Gran Premio Corale Nazionale \"Francesco Marcacci\" che si \u00e8 tenuto a Montorio Al Vomano (TE), aggiudicandosi anche il Premio Speciale Della Giuria Popolare. nel 2012 ha vinto il 1\u00ba premio cat. polifonia e Gran Premio Efrem Casagrande al Concorso Corale Nazionale di Vittorio Veneto.\nNel 2015 ha inciso il suo primo CD \"Novecento\"."}
{"id": "655644", "revid": "22475", "url": "https://it.wikipedia.org/wiki?curid=655644", "title": "Panthera leo sinhaleyus", "text": "Il leone dello Sri Lanka (Panthera leo sinhaleyus), noto anche come leone di Ceylon, era una sottospecie preistorica di leone, endemica dello Sri Lanka. Sembra che si sia estinto prima dell'arrivo degli uomini culturalmente moderni, circa 37.000 anni prima di Cristo.\nDi questo leone conosciamo solamente due denti ritrovati nei depositi di Kuruwita. Sulla base di questi denti, P. Deraniyagala nel 1939 riconobbe questa sottospecie. Comunque, le informazioni che ci danno sono troppo insufficienti per determinare quanto possa essere stata differente dalle altre sottospecie di leone. Deraniyagala non spieg\u00f2 esplicitamente come diagnostic\u00f2 l'olotipo di questa sottospecie come appartenente al leone, sebbene giustific\u00f2 la sua posizione di distinta sottospecie di leone dal momento che questi denti erano \u00abpi\u00f9 stretti e pi\u00f9 allungati\u00bb di quelli dei leoni attuali nella collezione del Museo di storia naturale di Londra."}
{"id": "655646", "revid": "1272592", "url": "https://it.wikipedia.org/wiki?curid=655646", "title": "Pieve Cusignano", "text": "Pieve Cusignano, nota anche come Pieve di Cusignano, \u00e8 una frazione del comune di Fidenza, in provincia di Parma.\nLa localit\u00e0 dista 9,23\u00a0km dal capoluogo.\nGeografia fisica.\nLa localit\u00e0 sorge nella valle del torrente Parola, tra le prime colline appenniniche coperte da campi coltivati e vigneti. Sul versante sinistro della vallata sorge la localit\u00e0 di Monte Manolo, nota anche come Monte Manulo, costituita da piccoli nuclei abitati sparsi attorno al santuario della Madonna delle Grazie.\nStoria.\nLa zona risultava abitata gi\u00e0 nel Neolitico, come testimoniato dal rinvenimento dei resti di un villaggio palafitticolo.\nIn epoca medievale vi fu edificata la pieve di San Giovanni Battista, identificata da alcuni storiografi, seppur senza prove, nel luogo di culto omonimo menzionato in una pergamena dell'11 giugno del 1005; la prima testimonianza certa dell'esistenza del tempio risale invece al 1111.\nA presidio della vallata, in epoca ignota fu edificato a Monte Manolo un castello, appartenente almeno dal 1145 ai marchesi Pallavicino; il maniero fu distrutto nel 1297 per ordine del Comune di Parma.\nNel 1410 il marchese Orlando Pallavicino fu investito del feudo di \"Montemannolo\" da parte del duca di Milano Giovanni Maria Visconti e nel 1413 ne ricevette conferma dall'imperatore del Sacro Romano Impero Sigismondo di Lussemburgo.\nNel 1430 Rolando il Magnifico fu confermato nell'investitura su \"Montemamiloliano\" anche da parte del duca Filippo Maria Visconti. Tuttavia nel 1441 Niccol\u00f2 Piccinino convinse il milanese del tradimento da parte di Orlando e si fece incaricare di conquistarne lo Stato Pallavicino; attaccato su pi\u00f9 fronti, il Marchese fu costretto alla fuga e tutte le sue terre furono incamerate dal Duca di Milano, che nel 1442 ne assegn\u00f2 la maggior parte al Piccinino; pochi anni dopo la zona torn\u00f2 sotto il controllo dei Pallavicino, che lo mantennero fino all'estinzione del ramo della casata nel 1587.\nLa zona, assorbita dal ducato di Parma e Piacenza, fu assegnata nel XVIII secolo alla famiglia Mischi, che ne mantenne i diritti fino alla loro abolizione sancita da Napoleone nel 1805.\nMonumenti e luoghi d'interesse.\nArchitetture religiose.\nChiesa di San Giovanni Battista.\nEdificata originariamente in stile romanico in epoca medievale, la pieve fu menzionata forse gi\u00e0 nel 1005, anche se la prima testimonianza certa della sua esistenza risale al 1111; ristrutturata in stile neoclassico nella prima met\u00e0 del XVIII secolo, fu dotata di campanile e cappelle laterali tra il 1841 e il 1886 e fu sottoposta a lavori di restauro intorno al 1960, riportando alla luce otto colonne romaniche; le navate, le cappelle e il presbiterio sono decorati con affreschi e ospitano varie opere, tra cui la pala d'altare raffigurante l\"'Imposizione del nome al Battista\", dipinta all'incirca nel 1700.\nSantuario Madonna delle Grazie di Monte Manolo.\nEdificato verso la met\u00e0 del XVIII secolo sul luogo di un capitello votivo dipinto con l'immagine della \"Beata Vergine\", l'originario oratorio, commissionato dal marchese Ercole Pallavicino, arciprete della pieve di Cusignano, fu ricostruito intorno al 1790 e dotato di portico nel 1819; restaurato nel 1828 e nel 1840, fu nuovamente riedificato in stile neoclassico nel 1915 su progetto dell'architetto Lamberto Cusani; al suo interno \u00e8 conservato un venerato medaglione in marmo di Carrara, scolpito nel 1730 con l'effigie della \"Madonna delle Grazie\".\nOratorio di San Giacomo di Monte Manolo.\nEdificato nel piccolo borgo di Monte Manolo entro il XVI secolo, l'oratorio, appartenente in patronato alla famiglia Oddi, fu menzionato nel 1520 e nel 1564; in seguito abbandonato, se ne perse nel tempo ogni traccia.\nArchitetture militari.\nCasetorri.\nCostruite prevalentemente tra il XII e il XIV secolo, le casetorri si diffusero qua e l\u00e0 nella zona per volere dei Pallavicino, che ne codificarono le dimensioni e le tipologie; abitate da contadini, fungevano anche da torri di avvistamento; realizzate in pietra con rade e piccole aperture, erano costituite da tre o quattro ambienti sovrapposti l'uno all'altro, collegati da scale a pioli rimovibili in caso di pericolo; venute meno le esigenze difensive, furono successivamente inglobate in edifici a sviluppo orizzontale.\nCastello di Monte Manolo.\nEdificato in epoca medievale probabilmente per volere dei marchesi Pallavicino, che lo detenevano gi\u00e0 nel 1145, il castello fu abbattuto nel 1297 per decisione del Comune di Parma e non fu mai pi\u00f9 ricostruito."}
{"id": "655647", "revid": "2213109", "url": "https://it.wikipedia.org/wiki?curid=655647", "title": "Germignaga", "text": "Germignaga (\"Germignaga\" in dialetto varesotto) \u00e8 un comune italiano di abitanti della provincia di Varese in Lombardia. \u00c8 situato nel mezzo della Valtravaglia, sulle rive del Lago Maggiore, a circa 30 chilometri dal centro di Varese e ai piedi delle Prealpi Varesine.\nFa parte del comune di Germignaga anche la localit\u00e0 del Premaggio, che sorge su una lingua di terra tra il fiume Tresa e il Margorabbia. Per questa sua natura \u00e8 stata spesso al centro di numerosi alluvioni, ma sembra anche essere stata abitata gi\u00e0 in epoca romana. Qui, infatti, vi doveva sorgere un accampamento, forse perch\u00e9 facile da difendere proprio per la presenza dei due corsi d'acqua.\nGeografia fisica.\nTerritorio.\nLa Valtravaglia, in cui \u00e8 situato il paese, si apre a sud est verso Mesenzana la Valcuvia, e a sud ovest verso Porto Valtravaglia e Laveno. Il territorio ha una superficie di 4,66\u00a0km\u00b2 ed \u00e8 distribuito su un suolo che ha un'altitudine compresa tra i 193\u00a0m ed i 375\u00a0m s.l.m. L'ufficio comunale \u00e8 situato a 204\u00a0m s.l.m..\nIl comune confina a nord con Cannero Riviera (separato dal Lago Maggiore), a sud ovest con Brezzo di Bedero e Brissago Valtravaglia, a est con Luino e a sud est con Montegrino Valtravaglia.\nSecondo la classificazione sismica la citt\u00e0 \u00e8 in \"zona 4\" (sismicit\u00e0 irrilevante), come stabilito dall'ordinanza PCM n. 3274 del 20 marzo 2003.\nIdrografia.\nGermignaga si trova sulla riva del Lago Maggiore ed \u00e8 attraversata da tre principali corsi d'acqua.\nIl fiume Tresa sfiora soltanto il territorio comunale: emissario del Lago di Lugano, ha la sua foce nel Lago Maggiore nei pressi del confine fra Germignaga e Luino. Il torrente Margorabbia si immette nel Tresa a poche centinaia di metri dalla foce, e attraversa per intero la localit\u00e0 Premaggio. Nonostante la costruzione degli argini, a causa del suo carattere torrentizio, \u00e8 protagonista di esondazioni, l'ultima delle quali nel 2014.\nIl torrente San Giovanni, chiamato \"La Fiume\" dagli abitanti, attraversa per intero l'abitato di Germignaga. Si tratta di un corso d'acqua di modeste dimensioni, che sfocia direttamente nel Lago Maggiore.\nA causa della presenza di questi corsi d'acqua e del lago, Germignaga \u00e8 periodicamente vittima di esondazioni anche gravi.\nClima.\nSecondo la classificazione climatica il centro abitato \u00e8 situato in zona E, 2433 GR/G. Situata a nord della pianura padana, nella fascia prealpina, Germignaga ha un clima di tipo continentale con inverni freddi e con molte giornate di gelo. La presenza del Lago Maggiore conferisce al clima alcuni tratti mediterranei. Le estati sono calde, umide e moderatamente piovose. Le temperature, in tale periodo, possono superare i 30\u00a0\u00b0C, con l'umidit\u00e0 che pu\u00f2 raggiungere l'80%, causando l'afa. L'umidit\u00e0 \u00e8 sempre molto elevata per tutto l'anno. Le perturbazioni di stampo atlantico-mediterraneo e artico-russo sono le principali cause delle precipitazioni atmosferiche. A Germignaga, come in gran parte dei comuni della fascia prealpina, soffiano venti di origine occidentale e meridionale. Tipico della zona \u00e8 anche il favonio.\nOrigini del nome.\nGermignaga attinge la sua etimologia o dai Germani o da Germanico, figlio adottivo di Tiberio. Il primo nome \u00e8 tramandato dai documenti: fu dapprima Germanigo e Germaniaca, poi Germaniana e Germegnana, ed infine Germegnaga o Zermegnaga e Germignaga.. Giovanni Flecchia fa invece derivare il nome da Germanius.\nStoria.\nLa scoperta di case costruite su palafitte ed oggetti dell'et\u00e0 della pietra e del bronzo ha accertato come tutta la zona del Verbano sia stata abitata sin dalla preistoria.\nNumerosissime sono anche le tracce lasciate dai Romani del loro passaggio su queste terre.\nIl centro storico del paese con le sue caratteristiche strade in pav\u00e9, arretrato rispetto all'attuale riva sul lago, testimonia l'antichit\u00e0 del borgo; essendo ubicato alla foce del Tresa, nel corso degli anni il territorio si \u00e8 via via \"allungato\" a causa dei riporti alluvionali del fiume.\nIl primo documento nel quale appare menzione del paese risale al 11 settembre 807: su un atto di vendita si parla di Germignaga appartenente al Contado del Seprio. La carta annota la seguente trascrizione: \"quinta in Germaniaca, in territorio civitatis Sebriensis.\" In quel periodo Germignaga era centro di Prefettura di tutta la valle. Tale privilegio dur\u00f2 per centinaia di anni, tanto da rilevarlo ancora in un documento di vendita di beni del 1174, steso \"in loco Bubiate, \"la cui investitura avvenne \"in foro Zermaniaga\".\nAttorno all'anno 1000 risale l'antica fortezza di Germignaga, ubicata nell'attuale perimetro del cimitero, che doveva essere ancora in buone condizioni quando nel 1276 si svolse la battaglia di Germignaga fra le truppe capitanate da Ottone Visconti arrivate dal lago e i Torriani. Di questa fortezza non c'\u00e8 pi\u00f9 traccia in quanto alla fine dell'Ottocento i suoi ruderi vennero utilizzati per erigere l'argine lungo il Tresa.\nNel XII secolo in pi\u00f9 documenti si rileva la presenza di un importante mercato mensile in localit\u00e0 \"intus forum\". In una pergamena del 1347 conservata nell'archivio Borromeo \u00e8 documentata la presenza a Germignaga di una \"peschiera\" attrezzata per lo sfruttamento ittico del lago.\nNel 1397 Germignaga entra a far parte del nuovo Contado di Angera. Nel XV secolo rimane allo stato di progetto la realizzazione della \"Ferera di Zermignaga\" che doveva produrre ferro e i suoi derivati in maniera industriale, sfruttando i corsi d'acqua per l'azionamento dei magli. Sempre nel XV secolo, nello stemmario trivulziano che riporta oltre 200 stemmi di Famiglie e comunit\u00e0 dell'antico ducato di Milano, \u00e8 raffigurato lo stemma della famiglia \"De Germignaga\" che verr\u00e0 nel 1986 adottato anche dal Consiglio Comunale. Nel 1555 risulta essere un importante centro per il commercio di legname, carbone, vino e pesce.\nNel 1928 il governo fascista impone l'annessione di Germignaga al Comune di Luino, imposizione mai accettata dai germignaghesi, tanto che al termine della seconda guerra mondiale un gruppo di cittadini si fa promotore di una raccolta di firme presentata al Ministero dell'Interno per richiedere il ritorno all'autonomia amministrativa, che verr\u00e0 concessa alla fine del 1947.\nMonumenti e luoghi d'interesse.\nArchitetture religiose.\nCimiteri.\nA fianco alla chiesa di San Giovanni si trova il cimitero, al cui interno \u00e8 presente una rappresentazione della Via Crucis risalente al 1828 e restaurata intorno al 2006.\nArchitetture civili.\nL'edificio della ex colonia elioterapica, conosciuto anche con il nome di \"bislunga\", sorge sulla riva del lago Maggiore. Costruito nei primi anni del XX secolo, deve il suo soprannome alla sua forma architettonica, con linee slanciate verso il lago, quasi a ricordare una nave attraccata. La struttura \u00e8 in effetti posizionata nella parte terminale del lago e vi si addentra per qualche decina di metri. Inizialmente utilizzata come imbarcadero e poi come luogo ricreativo, nel 1929, sotto il governo fascista, viene sistemata ed adattata a colonia elioterapica grazie al progetto del geometra Gracchi. Per anni, nel periodo estivo, \u00e8 stata frequentata da centinaia di bambini. A causa delle esondazioni del lago, ha subito nel tempo numerosi danni, fino a quando, nel 2009, l'amministrazione comunale ha deciso di restaurare l'intero edificio.\nParchi e aree naturali.\nIsolotto alla foce del Tresa.\nLe dinamiche della natura, come il livello delle acque del lago con il relativo moto ondoso, la portata e la corrente del fiume, influiscono nel tempo sulla morfologia della zona: un esempio \u00e8 l'isolotto alla foce del Tresa, formatosi grazie all'accumulo di sabbia e ciottoli portati dal fiume e dal lago. Nonostante l'area non sia soggetta ad alcuna protezione normativa, essa \u00e8 diventata un punto di riferimento per la fauna ittica e l'avifauna. Durante i periodi di migrazione, infatti, numerose specie di uccelli in transito nel corridoio del Lago Maggiore, alcune rare, altre comuni, sostano nel biotopo e ripartono entro qualche giorno per spostamenti che possono raggiungere anche migliaia di chilometri.\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2015 la popolazione straniera residente \u00e8 di 306 persone.\nLe nazionalit\u00e0 maggiormente rappresentate in base alla loro percentuale sul totale della popolazione residente sono:\nLingue e dialetti.\nOltre alla lingua italiana, a Germignaga \u00e8 utilizzato il locale dialetto varesotto, una variante della lingua lombarda. Vi sono per\u00f2 alcune differenze dal dialetto parlato a Varese citt\u00e0, essendo Germignaga influenzata dalle parlate locali della vicina Valcuvia e della Valtravaglia, nonch\u00e9 del Cantone Ticino. Come tutti i dialetti lombardi occidentali, anche il varesotto \u00e8 sostanzialmente una lingua romanza derivata dal latino. L'uso del varesotto sta lentamente regredendo, anche se in maniera meno marcata di altri dialetti lombardi.\nReligione.\nLa maggioranza della popolazione \u00e8 cattolica. L'immigrazione di cittadini comunitari ed extra-comunitari ha portato all'insediamento di minoranze musulmane e ortodosse.\nNel comune \u00e8 presente la parrocchia di San Giovanni Battista, che appartiene all'Arcidiocesi di Milano e tutte le messe sono celebrate in rito ambrosiano. I Registri Parrocchiali pi\u00f9 antichi risalgono al 1563, e da allora la serie dei parroci \u00e8 nota quasi senza lacune. Retta al 2015 dal parroco don Giorgio Basilio.\nTradizioni e folclore.\nIl paese mantiene vive alcune tradizioni, molto sentite dai Germignaghesi e seguite anche dai turisti.\nCultura.\nIstruzione.\nA Germignaga hanno sede tre istituti scolastici: la scuola materna privata paritaria, che fino al 2010 \u00e8 stata gestita dalle Suore di Carit\u00e0 della Santa Croce, la scuola elementare \"Giovanni Pascoli\" la cui struttura risale al 1932, e la scuola media \"Vittorio Sereni\". Queste ultime due appartengono all\"'Istituto Comprensivo Statale\" di Germignaga.\nDal 2013 \u00e8 attiva la biblioteca comunale che ha sede nel polo culturale.\nSport.\nGermignaga accoglie numerose associazioni che promuovono la pratica sportiva, in particolare canottaggio, calcio, judo, podismo, pallavolo, pallacanestro, alpinismo. Le strutture principalmente sfruttate per allenamenti e competizioni dalle varie societ\u00e0 sono la palestra delle scuole medie, la pista ciclabile e pedonale che collega Luino alla Valcuvia e il bacino idrografico del Lago Maggiore.\nDal 2010 nel periodo estivo si svolge la manifestazione \"Germignaga vive di Sport\". La manifestazione organizzata dal Comune coinvolge tutte le associazioni, sportive e non, di Germignaga.\nDal 2003 si svolge annualmente la \"24 ore del Verbano \"di Slot car, manifestazione che fa parte del Campionato Europeo Endurance e vede la partecipazione di team da tutta Europa.\nDal 1981 si svolge la \"Camminata Alto Verbano\" manifestazione podistica internazionale a passo libero organizzata la seconda domenica di maggio dal Gruppo Podistico Alto Verbano di Germignaga.\nEconomia.\nTra il XIX e il XX secolo Germignaga \u00e8 stata una citt\u00e0 fortemente industrializzata, in particolare nel settore tessile, in cui hanno lavorato centinaia di persone. Punto di riferimento \u00e8 stato lo stabilimento \"Huber\", costruito nel 1839, che assieme alle altre fabbriche ha costituito un polo industriale di prim'ordine. Dopo la seconda guerra mondiale i grandi complessi industriali sono stati smantellati. Attualmente l'economia si basa sulle piccole imprese del territorio e sul settore turistico. Fortissimo \u00e8 il frontalierato, cio\u00e8 la presenza di lavoratori italiani che si recano giornalmente nella vicina Svizzera per lavoro.\nInfrastrutture e trasporti.\nStrade.\nLe principali direttrici stradali di Germignaga sono:\nFerrovie.\nGermignaga \u00e8 attraversata da una linea ferroviaria, ma non dispone di una stazione propria.\nTrasporto lacustre.\nL'Imbarcadero di Germignaga \u00e8 stato attivo dal 1909 fino alla fine degli anni 20, poi la struttura \u00e8 stata sistemata e trasformata in colonia elioterapica.\nMobilit\u00e0 urbana.\nLa citt\u00e0 possiede un sistema di autobus urbani ed interurbani. I servizi sono gestiti dalla societ\u00e0 \"Autolinee Varesine S.r.l.\" per conto del C.T.P.I. (Consorzio Trasporti Pubblici dell'Insubria).\nAmministrazione.\nGermignaga fa parte della Comunit\u00e0 Montana Valli del Verbano.\nNei periodi 1809-1816 e 1928-1947 ha fatto parte del comune di Luino a seguito delle ristrutturazioni territoriali comunali operate in periodo napoleonico e fascista."}
{"id": "655651", "revid": "124787437", "url": "https://it.wikipedia.org/wiki?curid=655651", "title": "Strade statali in Italia (300-399)", "text": ""}
{"id": "655652", "revid": "1543377", "url": "https://it.wikipedia.org/wiki?curid=655652", "title": "Distribuzione di Kumaraswamy", "text": "In teoria della probabilit\u00e0 la distribuzione di Kumaraswamy \u00e8 una distribuzione di probabilit\u00e0 continua, definita sull'intervallo [0,1] e dipendente da due paramentri. \u00c8 simile alla variabile casuale beta, ma \u00e8 pi\u00f9 semplice da usare grazie alle semplici espressioni chiuse della funzione di densit\u00e0 di probabilit\u00e0 e della frequenza cumulata. \nPorta il nome di Poondi Kumaraswamy che la descrisse per primo.\nCaratteristiche.\nLa funzione di densit\u00e0 di probabilit\u00e0 \u00e8 definita da\nsi ottiene cos\u00ec che la cumulata \u00e8\ne il valore atteso diventa\nmentre la mediana \u00e8\ne la moda\nI momenti di ordine \"n\" sono calcolabili con\ndove formula_8 e formula_9 sono rispettivamente la funzione gamma e la funzione beta di Eulero.\nImplementazioni in software.\nIn R tramite il pacchetto \"extraDistr\" sono disponibili le seguenti funzioni\n dkumar(x, a = 1, b = 1, log = FALSE)\n pkumar(q, a = 1, b = 1, lower.tail = TRUE, log.p = FALSE)\n qkumar(p, a = 1, b = 1, lower.tail = TRUE, log.p = FALSE)\n rkumar(n, a = 1, b = 1)\nrispettivamente funzione di densit\u00e0, di probabilit\u00e0, dei quantili e generatore di numeri casuali."}
{"id": "655658", "revid": "2110845", "url": "https://it.wikipedia.org/wiki?curid=655658", "title": "Poondi Kumaraswamy", "text": "Svilupp\u00f2 una variabile casuale limitata, oggi nota come variabile casuale di Kumaraswamy,\nutilizzata in applicazioni ingegneristiche."}
{"id": "655659", "revid": "834", "url": "https://it.wikipedia.org/wiki?curid=655659", "title": "Vo", "text": ""}
{"id": "655677", "revid": "125757330", "url": "https://it.wikipedia.org/wiki?curid=655677", "title": "Strade statali in Italia (400-499)", "text": ""}
{"id": "655680", "revid": "7336", "url": "https://it.wikipedia.org/wiki?curid=655680", "title": "Cultura fisica", "text": ""}
{"id": "655686", "revid": "7336", "url": "https://it.wikipedia.org/wiki?curid=655686", "title": "Allenamento aerobico", "text": ""}
{"id": "655687", "revid": "7336", "url": "https://it.wikipedia.org/wiki?curid=655687", "title": "Allenamento anaerobico", "text": ""}
{"id": "655690", "revid": "1507870", "url": "https://it.wikipedia.org/wiki?curid=655690", "title": "Orobie", "text": ""}
{"id": "655691", "revid": "1318658", "url": "https://it.wikipedia.org/wiki?curid=655691", "title": "Strade statali in Italia (500-599)", "text": ""}
{"id": "655699", "revid": "767487", "url": "https://it.wikipedia.org/wiki?curid=655699", "title": "Societ\u00e0 di investimento a capitale variabile", "text": "Una societ\u00e0 di investimento a capitale variabile (in acronimo SICAV), in Italia, \u00e8 una societ\u00e0 per azioni a capitale variabile avente per oggetto esclusivo l'investimento collettivo del patrimonio raccolto mediante l'offerta al pubblico di proprie azioni.\nStoria.\nSono state introdotte nell'ordimento italiano dal d.lgs. 25 gennaio 1992, n. 84, in attuazione della direttiva europea 85/611/CEE, e sono attualmente regolate dal testo unico delle disposizioni in materia di intermediazione finanziaria del 1998.\nSociet\u00e0 per azioni simili alle SICAV sono presenti anche negli altri Paesi dell'Unione europea, discendenti anch'esse dal recepimento della direttiva europea del 1985 in materia di gestione collettiva del risparmio.\nCaratteristiche.\nAi sensi dell'art. 1 del D.lgs. 24 febbraio 1998, n. 58 (cosiddetto TUF - Testo unico della finanza) \u00e8 classificata tra gli organismi di investimento collettivo del risparmio.\nPu\u00f2 essere assimilata a un fondo comune d'investimento, dal quale si differenzia perch\u00e9, mentre nel Fondo d'investimento l'investitore \u00e8 titolare di una quota del fondo stesso, che viene amministrato da una societ\u00e0 di gestione distinta (la SGR), nella SICAV l'investitore assume la qualifica di socio della societ\u00e0 garante, il cui capitale sociale coincide con il patrimonio amministrato.\nLe azioni della SICAV, il cui valore viene determinato secondo le modalit\u00e0 previste dallo statuto, possono essere, a scelta del sottoscrittore, nominative o al portatore. Le azioni al portatore attribuiscono un solo voto indipendentemente dal loro numero. L'assemblea straordinaria in seconda convocazione e l'assemblea ordinaria non prevedono un \"quorum\" costitutivo.\nPresupposti per la costituzione.\nLa SICAV pu\u00f2 essere costituita previa autorizzazione della Banca d'Italia, sentita la CONSOB. Le condizioni fondamentali per il rilascio dell'autorizzazione sono:\nSICAV multicomparto.\nNascono dall'esigenza di realizzare pi\u00f9 comparti d'investimento per ognuno dei quali potr\u00e0 essere emessa una particolare categoria di azioni. Ogni comparto finisce col costituire un patrimonio autonomo."}
{"id": "655701", "revid": "533647", "url": "https://it.wikipedia.org/wiki?curid=655701", "title": "Ordine supremo della Santissima Annunziata", "text": "L'Ordine Supremo della Santissima Annunziata \u00e8 la massima onorificenza di Casa Savoia. Precedentemente \u00e8 stata la massima onorificenza dei Conti e dei Duchi di Savoia, del Regno di Sardegna e del Regno d'Italia. Trattandosi di un ordine di origine familiare antecedente l'unit\u00e0 nazionale, esso continua a essere conferito in maniera privata da parte di Casa Savoia.\nNel XVI secolo era uno dei quattro Ordini illustri \"di collana\" esistenti insieme a quelli della Giarrettiera, del Toson d'Oro e di San Michele.\nLa Repubblica Italiana non riconosce l'Ordine e non ne autorizza l'utilizzo pubblico.\nStoria.\nNel corso del XIV secolo si ha notizia di diverse giostre a tema svolte in Savoia a partire dal 1334: ad esempio nel 1345 i festeggiamenti furono detti \u00abdella Tavola Rotonda\u00bb (\"in festo stabule rotonde\") e allo stesso modo i partecipanti alla giostra si indicarono come membri \"della Tavola Rotonda\". In modo simile nel 1350 fu creata una compagnia di cavalieri detta compagnia del Cigno Nero.\nNel 1364 Amedeo VI di Savoia, in occasione di una giostra a ricordo della vittoria su Federico II di Saluzzo, istitu\u00ec l\"Ordine del Collare\" e fece realizzare per s\u00e9 e per altri 14 cavalieri un collare, descritto dalle cronache del tempo come simile a quello dei levrieri.\nL'ordine del collare, il cui scopo era di \"indurre unione e fraternit\u00e0 tra i potenti sicch\u00e9 si evitassero le guerre private\", era riservato ai nobili pi\u00f9 illustri e fedeli e la regola statutaria prevedeva che tutti gli insigniti fossero considerati pari e si chiamassero tra loro \"fratelli\". Le insegne originarie erano costituite da un collare d'argento dorato con il motto FERT, chiuso da un anello con tre nodi sabaudi. I \"Milites Collaris Sabaudiae\", cos\u00ec come erano chiamati gli insigniti, erano in origine limitati a quattordici, sotto la guida di Amedeo VI, primo gran maestro dell'ordine, per un totale complessivo di quindici membri a onore delle quindici allegrezze di Maria Vergine. I primi cavalieri di quest'ordine, nominati da Amedeo VI dal 1362 al 1383, furono:\nAmedeo VIII di Savoia diede la prima regolamentazione ufficiale dell'ordine e della sua decorazione, stabilendo che, nel collare, fossero alternati i nodi sabaudi con la scritta FERT e quindici rose, a ricordo della Rosa d'Oro inviata da Urbano V al conte Amedeo VI nel 1364 quando gli confer\u00ec le insegne di cavaliere crociato. Carlo II di Savoia nel 1518 diede nuovi statuti all'ordine, cui diede il nome di Ordine della Santissima Annunziata. Nel collare furono inserite le rose (simboli mariani) e nel pendaglio l'immagine dell'Annunziata. Il numero di cavalieri, inoltre, fu aumentato a venti.\nI primi statuti dell'ordine, quelli dati da Amedeo VI, sono andati perduti. Quelli tramandati fino a oggi sono gli statuti modificati da Amedeo VIII di Savoia nel 1409, con aggiunte nel 1434 In seguito, Emanuele Filiberto Testa di Ferro aggiunse che l'ammissione all'ordine era subordinata alla dimostrazione di quattro quarti della propria nobilt\u00e0 da almeno cinque generazioni. Vittorio Amedeo II secolarizz\u00f2 l'ordine. Nel 1869 Vittorio Emanuele II stabil\u00ec che l'investitura all'ordine potesse avvenire anche senza origini nobili, purch\u00e9 per altissimi meriti resi allo Stato o alla corona.\nAl momento dell'investitura il nuovo cavaliere riceve due collari se \u00e8 italiano (i cosiddetti \"gran collare\" e \"piccolo collare\"), oppure un collare solo se si tratta di cittadino straniero (solo il \"piccolo collare\"). I grandi collari sono sempre gli stessi, e gli insigniti, al momento dell'investitura, devono promettere di testamentarne per gli eredi la restituzione a Casa Savoia. Da qui si comprende, dunque, che ogni singolo gran collare abbia una propria storia e un proprio elenco di possessori, elenco che viene annotato in un cartiglio sul coperchio della scatola del collare. Al momento dell'investitura il nuovo insignito si sceglie il gran collare fra quelli disponibili. Il piccolo collare, invece, non doveva essere restituito e restava come dono alla famiglia del cavaliere.\nGli insigniti sono esentati dal pagamento di tasse e imposte, sono \"cugini del re\" (al quale possono dare del \"tu\"), hanno il titolo di \"eccellenza\", la precedenza protocollare davanti a tutte le cariche dello Stato, il diritto agli onori militari e diventano \"ipso facto\" gran croci dell'Ordine della Corona d'Italia e dell'Ordine dei Santi Maurizio e Lazzaro.\nContrariamente agli altri ordini sabaudi (Ordine dei Santi Maurizio e Lazzaro, Ordine della Corona d'Italia e Ordine Civile di Savoia), le cui candidature vengono proposte e vagliate da commissioni, per il Collare dell'Annunziata il conferimento \u00e8 a totale discrezione del Capo della Casa.\nLe insegne.\nLe attuali insegne dell'Ordine Supremo della Santissima Annunziata sono costituite da una grande collana (denominata \"gran collare\") in oro, formata da quattordici maglie alte 3 centimetri, dentro ognuna delle quali ci sono le ultime due e le prime due lettere del moto FERT serrate da un nodo sabaudo, chiuso e smaltato di bianco e di rosso. Le maglie sono fra loro separate da quattordici rose d'oro, alternativamente smaltate sette di bianco e sette di rosso. Dal collare, al centro, scende un pendente in oro pieno, del diametro di 4,2 centimetri e sospeso da tre catenelle, racchiuso da tre nodi sabaudi e con, nel mezzo, l'immagine della Santissima Annunziata ornata con smalti bianchi, rossi e blu. Il gran collare pu\u00f2 essere indossato solo dai cavalieri italiani e solo in alcune determinate occasioni dell'anno (ad esempio, il giorno della Festa dello Statuto Albertino o il giorno di Natale).\nIl \"piccolo collare\", invece, \u00e8 una versione pi\u00f9 piccola del gran collare, pu\u00f2 essere indossato sia dai cavalieri italiani sia da quelli stranieri e si pu\u00f2 utilizzare in tutti i giorni dell'anno.\nLa placca dell'ordine \u00e8 circolare, con raggi d'oro sul bordo, recante al centro l'immagine della santissima Annunziata. Il nastro dell'ordine \u00e8 rosso.\nSignificato simbolico.\nIl collare, simbolicamente, ha il duplice significato di vincolo di fedelt\u00e0 e di dominio. In questo simbolo \u00e8 evidente come Amedeo VI di Savoia volesse tenere uniti i suoi migliori cavalieri attraverso un patto di fratellanza, ma nello stesso tempo all'esclusivo suo servizio.\nI nodi sabaudi, in origine, erano anche denominati \"nodi del Signore\", \"lacci di Salomone\" o \"nodi d'amore\". A proposito di quest'ultima definizione, Luigi Cibrario accampa l'ipotesi che il simbolo adottato da Amedeo VI derivasse da un dono ricevuto da una misteriosa dama, consistente in un bracciale formato da una ciocca di capelli intrecciata. Questa teoria \u00e8 anche rafforzata dal colore verde dell'abito del conte, che nel Medioevo era considerato il colore di Venere.\nAncora pi\u00f9 controverso \u00e8 il significato dell'acronimo \"FERT\", aggiunto sul collare nel 1409 da Amedeo VIII. Tra tutte le ipotesi la pi\u00f9 probabile \u00e8 che sottintenda la frase \"Foedere et religione tenemur\", alludendo al patto cavalleresco e al profondo legame religioso dell'ordine. \u00c8 possibile, per\u00f2, che l'acronimo derivi dal verbo \"ferre\", cio\u00e8 portare o sopportare, riferito alla devozione verso la Vergine Maria o alle pene da \"sopportare\" per la devozione mariana. Suggestiva \u00e8 anche l'ipotesi che FERT non sia altro che la contrazione di \"fert\u00e9\", dall'arcaico \"forteresse\" o \"fermet\u00e9\".\nLa forte connotazione mariana dell'ordine divenne palese nel 1518 per opera del duca Carlo II, detto il Buono, che arricch\u00ec il collare del pendaglio raffigurante l'Annunciazione e mut\u00f2 il nome da \"Ordine del Collare\" a \"Ordine Supremo della Santissima Annunziata\".\nRiferimenti letterari.\nAl termine del racconto \"Un Milione di sterline\" di Leslie Charteris, Simon Templar (detto il Santo) viene decorato con il collare dell'Ordine della Annunziata."}
{"id": "655705", "revid": "5228688", "url": "https://it.wikipedia.org/wiki?curid=655705", "title": "Ja, vi elsker", "text": ""}
{"id": "655707", "revid": "5228694", "url": "https://it.wikipedia.org/wiki?curid=655707", "title": "Ja vi elsker", "text": ""}
{"id": "655712", "revid": "3831", "url": "https://it.wikipedia.org/wiki?curid=655712", "title": "Ordine dell'Annunziata", "text": ""}
{"id": "655713", "revid": "3831", "url": "https://it.wikipedia.org/wiki?curid=655713", "title": "Collare dell'Annunziata", "text": ""}
{"id": "655714", "revid": "3831", "url": "https://it.wikipedia.org/wiki?curid=655714", "title": "Collare della Santissima Annunziata", "text": ""}
{"id": "655715", "revid": "3831", "url": "https://it.wikipedia.org/wiki?curid=655715", "title": "Ordine Supremo dell'Annunziata", "text": ""}
{"id": "655717", "revid": "45891", "url": "https://it.wikipedia.org/wiki?curid=655717", "title": "Autotrofo", "text": ""}
{"id": "655722", "revid": "365411", "url": "https://it.wikipedia.org/wiki?curid=655722", "title": "Strade statali in Italia (600-699)", "text": ""}
{"id": "655723", "revid": "44627", "url": "https://it.wikipedia.org/wiki?curid=655723", "title": "Successione convergente", "text": ""}
{"id": "655731", "revid": "339392", "url": "https://it.wikipedia.org/wiki?curid=655731", "title": "OICR", "text": ""}
{"id": "655734", "revid": "1369234", "url": "https://it.wikipedia.org/wiki?curid=655734", "title": "Chirurgia refrattiva", "text": "La chirurgia refrattiva \u00e8 un tipo di chirurgia usata dal medico oculista per correggere, intervenendo sulla cornea o sul cristallino, i vizi refrattivi dovuti ad un difetto di focalizzazione delle immagini sulla retina.\nTali difetti sono principalmente la miopia, l'ipermetropia e l'astigmatismo; ad essi si deve aggiungere la presbiopia; loro entit\u00e0 viene espressa in diottrie e, nel caso dell'astigmatismo, anche da un asse (espresso in gradi), che ne indica l'orientamento. Tutti i vizi refrattivi possono essere corretti ricorrendo a diversi tipi di intervento: la classificazione primaria \u00e8 tra chirurgia corneale e intraoculare.\nI suddetti difetti possono essere normalmente corretti con l'uso di occhiali e lenti a contatto. L'intervento chirurgico \u00e8 generalmente consigliato o quando tali ausili prescritti dal medico oculista non sono ben sopportati, come in: difetti forti, difetti molto sbilanciati tra un occhio e l'altro, casi di intolleranza alle lenti, attivit\u00e0 lavorative dove l'uso di lenti costituisca un problema (ad esempio nell'aviazione); oppure semplicemente per la volont\u00e0 di divenire liberi dagli ausili nella vita di tutti i giorni.\nIl valore del difetto deve essere misurato da un oculista, il quale prima dell'eventuale intervento chirurgico deve ottenere una serie di dati. I pi\u00f9 importanti sono: la misurazione del difetto visivo, la topografia corneale (la curvatura della superficie oculare), la pachimetria (misurazione dello spessore della cornea) e il diametro della pupilla (in dilatazione e non).\nL'intervento \u00e8 generalmente definitivo, richiede un breve periodo di assestamento che varia a seconda della tecnica utilizza e non sempre c'\u00e8 garanzia dell'ottenimento di una visione perfetta (10/10). Sebbene la capacit\u00e0 visiva migliori sempre, talvolta, nei casi pi\u00f9 gravi, potrebbe permanere un piccolo residuo di vizio refrattivo, che spesso pu\u00f2 essere corretto grazie a un secondo intervento di minore entit\u00e0.\nChirurgia refrattiva corneale.\nLa correzione dei difetti refrattivi avviene tramite il rimodellamento della cornea, in modo da correggere il difetto di refrazione e migliorare la vista del paziente.\nQuesti interventi sono generalmente poco invasivi ed effettuati in anestesia locale, con l'applicazione di collirio anestetico. Il medico utilizza costantemente un microscopio operatorio per osservare la cornea. Viene richiesta una buona collaborazione da parte del paziente ed una corretta applicazione della terapia assegnata dal medico, sia pre sia post-operatoria.\nCheratomileusi.\nTecnica chirurgica inventata nel 1964 dal medico spagnolo Jos\u00e9 Ignacio Barraquer: prevede la rimozione, il congelamento, la modifica e il reinserimento del disco corneale nell'occhio del paziente. La cheratomileusi \u00e8 alla base di molte tecniche chirurgiche odierne effettuate tramite laser.\nCheratofachia.\nAltra tecnica chirurgica inventata da Jos\u00e9 Ignacio Barraquer nel 1964, consiste nell'inserimento di un disco corneale - naturale o artificiale - nella cornea del paziente per modificarne la forma ed eliminare il difetto rifrattivo.\nPRK.\nLa tecnica PRK (sigla di PhotoRefractive Keratectomy, fotocheratectomia refrattiva) \u00e8 efficace su miopia, astigmatismo e ipermetropia. Si utilizza il laser a eccimeri, che asporta i tessuti per evaporazione con la precisione del millesimo di millimetro (micron).\nIl medico asporta prima manualmente la parte superficiale della cornea, detta epitelio, poi esegue l'ablazione con il laser. Una volta finito applica una lente a contatto protettiva che sar\u00e0 tolta durante i successivi controlli, quando l'epitelio si sar\u00e0 riformato o quando il medico lo riterr\u00e0 opportuno.\nEffetti collaterali nei primi giorni possono essere: fastidio, lacrimazione, senso di corpo estraneo e fotofobia.\nAltri effetti temporanei, ma pi\u00f9 lenti a scomparire, possono essere: ipermetropia, nei miopi, dovuta all'eccessiva correzione, e opacizzazione dovuta alla cicatrizzazione. Solo in rari casi la cicatrizzazione pu\u00f2 lasciare tracce permanenti che riducono la qualit\u00e0 della vista. Il risultato effettivo inizia a comparire dai primi giorni, mentre per arrivare al completamento refrattivo possono passare dai 2 ai 6 mesi.\nLASEK.\nLASEK (acronimo di LASer Epithelial Keratomileusis, cheratomileusi laser epiteliale) \u00e8 un trattamento simile al PRK, che per\u00f2 prevede il sollevamento dell'epitelio originale anzich\u00e9 la sua rimozione.\nL'epitelio viene preservato con una soluzione alcolica al 15-20%, che ne indebolisce anche l'adesione, sollevato ma non completamente asportato, e ribaltato di lato (\"flap\" epiteliale). Quindi si applica il laser ad eccimeri come nel PRK, e infine si riporta l'epitelio nella sua posizione originale, dove si risalda da solo (senza punti di sutura). La lente a contatto protettiva si applica sopra l'epitelio rimasto in buona parte intatto; non occorre quindi attendere che si riformi da zero. \u00c8 molto importante non urtare o strofinare l'occhio per qualche giorno.\nLa tecnica \u00e8 stata introdotta dal dott. Massimo Camellin nel 1998.\nEpi-LASIK.\nVariante della Lasek. L'epitelio non viene scollato dallo stroma sottostante con una soluzione alcolica, ma meccanicamente con uno strumento separatore chiamato epicheratomo. In questo modo l'epitelio conserva in parte la sua vitalit\u00e0. Il recupero visivo e il dolore sono minori rispetto alla PRK.\nLASIK.\nLa tecnica LASIK (acronimo di Laser-ASsisted In situ Keratomileusis, cheratomileusi laser assistita in situ) \u00e8 un trattamento misto abbinato al laser a eccimeri.\nPrima di applicare il laser, il chirurgo rimuove un sottile strato di cornea usando un microcheratomo o \"micropialla\" (laser o meccanico). Questa fetta di tessuto non viene eliminata, ma ribaltata di lato per creare un \"flap\" corneale, una specie di sportello sotto il quale viene effettuato il trattamento con il laser. Al termine, lo strato di cornea viene riposizionato e si risalda da solo (senza punti di sutura). \u00c8 molto importante non urtare o strofinare l'occhio per qualche giorno.\niLASIK.\nLa iLASIK, conosciuta anche come IntraLASIK o FemtoLASIK, \u00e8 una variante della tecnica LASIK. Consiste nell'uso di un \"laser a femtosecondi\" per la creazione del flap corneale, al posto della lama chirurgica (microcheratomo) utilizzato nella LASIK tradizionale. Si procede, poi, all'utilizzo del \"laser a eccimeri\" per correggere il difetto visivo. In questo modo si ottiene un flap pi\u00f9 sottile, che in generale offre maggiore sicurezza e soddisfazione del paziente. Tuttavia non \u00e8 ancora statisticamente provato se la tecnica dia risultati migliori della LASIK in termini di acutezza visiva, ci sono studi con risultati pro e contro.\nWG-PRK e WG-LASIK.\nWG-PRK (sigla di Wavefront Guided PhotoRefractive Keratectomy, fotocheratectomia refrattiva guidata da fronte d'onda) \u00e8 un termine molto recente che indica il trattamento PRK guidato da una mappa aberrometrica dell'occhio del paziente. Discorso analogo per il WG-LASIK. Sono anche detti \"laser di quarta generazione\", in cui non si tiene solo conto della refrazione oculare ma pi\u00f9 precisamente della mappa aberrometrica.\nCheratocoagulazione Radiale.\nNota anche come termocheratoplastica radiale, \u00e8 una tecnica inventata dal chirurgo oculista Fyodorov nel 1985 che prevede la deformazione della periferia corneale al fine di incurvare maggiormente la zona ottica, correggendo in questo modo l'ipermetropia. Si effettua con un microscopico ago incandescente, il cheratocoagulatore, portato alla temperatura di 700 gradi centigradi, il quale viene inserito nella cornea per un periodo compreso tra uno e quattro decimi di secondo, lasciando spot a raggiera sul tessuto corneale. Introdotta in Europa nel 1988 da un chirurgo italiano, \u00e8 stata generalmente sostituita dalla cheratoplastica conduttiva o dalla termocheratoplastica laser. A causa del carattere elastico della cornea, in entrambe le metodiche si riscontra una diminuzione della correzione dopo qualche anno, problema che pu\u00f2 essere risolto ripetendo l'operazione.\nTermocheratoplastica Laser.\nIntrodotta nei primi anni '90 del secolo scorso, la termocheratoplastica laser (LTK) \u00e8 utilizzata solo nei casi di ipermetropia e astigmatismo, si serve di un laser a olmio che sfrutta l'effetto di contrazione termica della cornea per correggere il difetto. \u00c8 possibile una diminuzione della correzione ottenuta col passare del tempo.\nCheratoplastica Conduttiva.\nLa cheratoplastica conduttiva (CK) \u00e8 una metodica simile alla Cheratocoagulazione Radiale ed alla LTK, sfrutta infatti la propriet\u00e0 di contrazione del collagene corneale per alterare la forma della cornea, correggendo in tal modo il difetto ipermetropico. Nel caso della CK, tuttavia, sono le onde radio emesse a creare questo effetto.\nCheratotomia Radiale.\n\u00c8 una tecnica chirurgica inventata dal medico russo Fyodorov nel 1974, che non si serve del laser ma di un bisturi diamantato per modificare la curvatura della cornea e correggere cos\u00ec la miopia.\nSebbene alcuni la considerino superata, altri la ritengono ancora efficace in alcuni casi di miopie basse ed astigmatismo.\nMini Cheratotomia Radiale Asimmetrica.\nLa Mini Cheratotomia Radiale Asimmetrica (M.A.R.K.) \u00e8 una tecnica chirurgica ideata dal medico italiano Marco Abbondanza nel 1993, poi perfezionata nel 2005. Tramite delle microincisioni effettuate con bisturi diamantato, si crea un processo di cicatrizzazione controllata della cornea, grazie alla quale il chirurgo \u00e8 in grado di modificarne lo spessore e la curvatura. In questo modo si corregge l'astigmatismo e si cura il cheratocono di I e II stadio, evitando il ricorso al trapianto di cornea. La M.A.R.K. pu\u00f2 essere combinata con il Cross-linking, al fine di rinforzare ulteriormente la cornea.\nEpicheratoplastica.\nConsiste nell'applicazione di una porzione di cornea proveniente da un donatore, lavorata come se fosse una lente a contatto, sulla cornea del paziente tramite sutura.\nAnelli intrastromali.\nSono segmenti semicircolari di materiale plastico inseriti nello spessore della cornea (stroma), al fine di modificarne la curvatura centrale. La particolarit\u00e0 di questo intervento corneale \u00e8 la reversibilit\u00e0.\nFemtolaser.\nIl Laser a Femtosecondi, noto anche come Femtolaser, \u00e8 una nuova tecnologia di laser infrarosso in grado di modellare la geometria corneale sulla base delle esigenze del chirurgo. Il nome dello strumento deriva dal tempo impiegato dal laser per creare degli \"spot\" sulla cornea: un femtosecondo rappresenta un milionesimo di miliardesimo di secondo. A differenza del laser ad eccimeri, il femtolaser pu\u00f2 creare incisioni secondo le esigenze del chirurgo oculista, utili dunque per creare un flap corneale prima di effettuare una LASIK (metodica iLASIK), per effettuare una microincisione nel corso di una cataratta o per procedere ad una cheratoplastica (trapianto di cornea) a stella.\nFino a pochi anni fa il laser a femtosecondi veniva utilizzato per eseguire solamente alcune fasi di interventi chirurgici in oculistica, non per operazioni nella loro interezza. Oggi invece il laser a femtosecondi viene utilizzato in tecniche innovative e mini-invasive da solo, con dei risultati ottimi e che prima risultavano inimmaginabili.\nChirurgia refrattiva intraoculare.\nComprende tecniche che prevedono la sostituzione del cristallino naturale con uno artificiale (lente intraoculare) o l'impianto in un cristallino artificiale parallelo (lenti fachiche). La chirurgia refrattiva intraoculare si esegue nel caso di cataratta, secondo la tecnica sviluppata nel 1960 dal medico russo Fyodorov, o nel caso di un importante difetto di vista che non possa essere corretto lavorando sulla cornea. Sono tecniche mini-invasive, espongono quindi a rare complicanze legate agli interventi che prevedono l'operazione del bulbo.\nPer la frazione di pazienti eleggibile a questo tipo di impianto, esistono cristallini artificiali personalizzati, in materiali high-tech pi\u00f9 sofisticati e costosi, che correggono anche astigmatismo e presbiopia, eliminando la necessit\u00e0 di portare gli occhiali dopo l\u2019operazione per correggere il difetto residuo di visione da vicino o da lontano."}
{"id": "655740", "revid": "775372", "url": "https://it.wikipedia.org/wiki?curid=655740", "title": "Djema'a", "text": "Il termine Djema'a (o Jama\u02bfa, che in Arabo significa \"congregazione\" o \"raduno\") si pu\u00f2 riferire a due cose diverse nel contesto del Sahara Occidentale.\nDjema'a: struttura di potere tribale.\nLa \"Djema'a\" era la pi\u00f9 alta struttura gerarchica all'interno di una trib\u00f9 sahrawi. Composta dagli anziani e da capi eletti, organizzava iniziative di guerra, incursioni, stabiliva e applicava le leggi e, tra le altre cose, componeva le dispute tra membri della trib\u00f9. A volte veniva convocata un'assemblea pi\u00f9 ampia, conosciuta come \"Ait Arbein (Consiglio dei Quaranta)\", formata dagli anziani delle diverse trib\u00f9, per organizzare la comunit\u00e0 in vista di un'invasione straniera o per discutere altre questioni sovratribali.\nL'organizzazione della \"Djema'a\" variava nei dettagli da trib\u00f9 a trib\u00f9, ma di solito comprendeva sia antiche tradizioni Berbere che Arabe e basava le proprie pratiche sulla legge islamica. Le donne facevano parte della \"Djema'a\" solo in alcune trib\u00f9 Sahrawi.\nIl declino.\nUna struttura sociale stabile, il tribalismo, aveva governato il popolo sahrawi dal Medioevo, cio\u00e8 da quando, per primi, avevano fatto la loro comparsa nella regione, ma per una serie di cause concomitanti, tra le quali la colonizzazione e la modernizzazione, questa struttura tribale ha visto gradualmente diminuire la propria influenza sulla popolazione.\nAnche dopo l'invasione del territorio, avvenuta nel 1884 da parte della Spagna e della Francia, le \"Djema'a\" rimasero molto attive, ma mentre l'esercito spagnolo estendeva gradualmente il proprio controllo e sottometteva le trib\u00f9, capi delle varie \"Djema'a\" venivano uccisi o incarcerati, mentre altri venivano costretti, con la forza o mediante corruzione, a cooperare con i colonizzatori. La rivolta di M\u0101\u02be al-\u02bfAynayn, nei primi anni del Novecento e la ribellione popolare che ne segu\u00ec, rappresentarono in un certo senso l'ultima battaglia della societ\u00e0 tribale tradizionale contro la colonizzazione. Negli anni cinquanta, l'autorit\u00e0 tribale ha subito un declino progressivo a causa dell'urbanizzazione e dei nuovi stili di vita.\nLe dure misure repressive applicate dalla Spagna dopo la Guerra di Ifni hanno accelerato questo processo. Nel 1967, i nazionalisti Sahrawi si organizzarono per la prima volta in un partito politico moderno, la Harakat Tahrir. Le tradizioni tribali e le divisioni rimangono comunque salde nella societ\u00e0 sahrawi, sebbene la struttura formale delle \"Djema'a\" sia stata in gran parte distrutta dal sopravvento di un apparato statale moderno.\nL'atteggiamento del governo nei confronti del tribalismo.\nIl Polisario ha solitamente tenuto un atteggiamento ostile nei confronti del tribalismo, sostenendo che si tratterebbe di un modello di governo sorpassato ed antidemocratico e si \u00e8 impegnato attivamente in una campagna contro il tribalismo nel campo profughi di Tindouf e nelle aree del Sahara Occidentale governate dalla \"Repubblica Sahrawi\". Il Marocco \u00e8 stato in genere soddisfatto per avere ottenuto l'alleanza dei capi trib\u00f9 anziani nelle aree che erano sotto il proprio controllo, e non ha insistito quando questo non si \u00e8 verificato.\nDjema'a: struttura di potere coloniale della Spagna.\nLa \"Djema'a\" era anche un consiglio direttivo di anziani Sahrawi istituito dalle autorit\u00e0 nel maggio 1967, nel Sahara spagnolo, oggi Sahara Occidentale. I membri ufficiali della \"Djema'a\" venivano eletti, ma le autorit\u00e0 coloniali controllavano il processo e, in realt\u00e0, selezionavano essi stessi i candidati. Le prime tornate elettorali si tennero il 14 luglio e il 20 agosto 1967 e la \"Djema'a\" venne inaugurata l'11 settembre a Laayoune. Le seconde elezioni della \"Djema'a\" hanno avuto luogo nel gennaio 1971 e, in seguito alla sollevazione del Fronte Polisario che ebbe inizio nel 1973, furono anche le ultime.\nI membri della \"Djema'a\" godevano spesso di una posizione di rispetto all'interno delle trib\u00f9, che per\u00f2 non si sentivano da questi autenticamente rappresentate. La \"Djema'a\" aveva ben poco potere effettivo, ma veniva spesso consultata dai governatori spagnoli, che spesso concedevano di inviare dei rappresentanti a Madrid. La sua funzione primaria era quella di fornire alle forze occupanti una facciata di legalit\u00e0 agli occhi del popolo sahrawi, puntando su tradizioni come, appunto, quella delle \"Djema'a\" tribali e l'Ait Arbein.\nLa dispersione.\nNegli anni 1974-75, la \"Djema'a\" perse man a mano importanza, mentre la Spagna istitutiva una nuova organizzazione in supporto alla propria politica, il Partito dell'Unione Nazionale Sahrawi (PUNS), che assorb\u00ec molti membri della \"Djema'a\" e gran parte della sua funzione politica. Senza l'appoggio della Spagna, e con la dichiarazione di Franco, che si impegnava a liberare il territorio, molti membri della \"Djema'a\" lasciarono in fretta il proprio posto per unirsi al Fronte Polisario, un movimento di ribelli coinvolto nei sempre pi\u00f9 numerosi episodi di guerriglia contro la presenza spagnola. Un numero pi\u00f9 limitato part\u00ec per il Marocco, per sostenere le richieste del paese, che reclamava il Sahara Occidentale come una delle sue province meridionali, ed altri fuggirono in Mauritania, dove vennero presentati come sostenitori del governo nella questione di Tiris al-Gharbiyya. Dopo l'invasione congiunta marocchino-mauritana del Sahara Occidentale, verso la fine del 1975, la \"Djema'a\" venne dispersa durante il conseguente esodo di massa dei profughi.\nIl contenzioso sulla legittimit\u00e0.\nLa maggioranza dei suoi membri vot\u00f2 il 12 ottobre di quell'anno, durante il congresso di Ain Ben Tili organizzato dal Fronte Polisario, per denunciare l'invasione marocchina, dichiarare l'appoggio al Fronte Polisario e sciogliere la \"Djema'a\", in modo da non rendere pi\u00f9 possibile lo sfruttamento per fini politici di quella struttura. Pi\u00f9 tardi, quello stesso anno, per\u00f2, il governo del Marocco convoc\u00f2 un incontro di membri della \"Djema'a\" perch\u00e9 si dichiarassero a favore dell'annessione del territorio. Questo episodio fu aspramente contestato dal Polisario, con le seguenti argomentazioni: a) non c'era mai stata la presenza di tutti i membri della congregazione e b) se anche ci fosse stata, la \"Djema'a\" era stata comunque dichiarata disciolta precedentemente per decisione maggioritaria, perci\u00f2 i superstiti della \"Djema'a\" marocchina non avevano alcuna legittimit\u00e0 politica. Il 27 febbraio 1976 il movimento di indipendenza del Sahara Occidentale, Fronte Polisario, proclam\u00f2 la Repubblica Democratica Araba dei Sahraui, intendendo sostituire la Djema'a con una struttura di potere sahrawi.\nSebbene nessuna delle due parti in causa avesse riconosciuto l'autorit\u00e0 della \"Djema'a\" quando era ancora operativa, denunciandone la sottomissione alla Spagna, sia il Polisario che il Marocco usano ancora l'argomento del presunto appoggio della \"Djema'a\" a sostegno delle loro tesi, per l'indipendenza, da parte del Polisario, o per l'annessione, da parte del Marocco, nel conflitto ancora in corso nel Sahara Occidentale."}
{"id": "655742", "revid": "770685", "url": "https://it.wikipedia.org/wiki?curid=655742", "title": "Consiglio Economia e Finanza", "text": "Con il termine Consiglio Ecofin si indica il Consiglio Economia e finanza (in inglese \"Economic and Financial Affairs Council\", spesso abbreviato in Ecofin), che \u00e8 una delle formazioni in cui si riunisce il Consiglio dell'Unione europea. Nella formazione \"Economia e finanza\" il consiglio \u00e8 composto dai Ministri delle finanze degli stati membri.\nIl Consiglio Ecofin si riunisce una volta al mese a Bruxelles o a Lussemburgo; inoltre si riunisce in via informale una volta ogni sei mesi nel paese che in quel momento detiene la presidenza di turno del Consiglio dell'UE.\nI suoi lavori sono preparati dal Comitato dei rappresentanti permanenti (COREPER II).\nCompetenze.\nIl Consiglio Economia e finanza si occupa di: \nInsieme al Parlamento europeo, il Consiglio si occupa inoltre della preparazione e dell'adozione del bilancio annuale dell'Unione europea.\nQuando il Consiglio Economia e finanza discute di questioni riguardanti l'euro i rappresentanti degli stati membri che non fanno parte dell'area euro non prendono parte alle votazioni."}
{"id": "655743", "revid": "1419531", "url": "https://it.wikipedia.org/wiki?curid=655743", "title": "Arma biologica", "text": "Un'arma biologica \u00e8 un agente microbiologico nocivo, o una tossina da esso prodotta, utilizzato mediante uno strumento di offesa al fine di diffondere la contaminazione e il contagio in territori e popolazioni nemiche, rientrando pertanto tra le armi di distruzione di massa. Le armi biologiche si distinguono dalle armi chimiche perch\u00e9 sono composte da micro-organismi gi\u00e0 presenti in natura e non sintetizzati in laboratorio. Si parla di guerra tossicologica per indicare l'uso militare delle armi biologiche.\nL'uso di agenti patogeni nella caccia e in guerra non \u00e8 un concetto nuovo, ma \u00e8 documentato fin da tempi molto antichi, ed \u00e8 stato progressivamente vietato dalla legge e dalle convenzioni internazionali. Causare un'epidemia oppure avvelenare le acque o sostanze alimentari sono due reati puniti in Italia secondo gli articoli 438 e 439 del Codice penale. Lo stoccaggio e l'uso di armi biologiche \u00e8 stato vietato dal 1972 dalla Convenzione per le armi biologiche. L'uso clandestino di armi da parte di uno Stato o l'uso da parte di gruppi non nazionali pu\u00f2 essere considerato bioterrorismo.\nRispetto ad altre armi di distruzione di massa, le armi biologiche si distinguono soprattutto per il loro costo di fabbricazione relativamente basso e per la difficolt\u00e0 di rilevarne l'uso. Questo \u00e8 il motivo per cui diversi paesi del Terzo mondo si sono dimostrati capaci di sviluppare armi biologiche.\nGli agenti biologici utilizzati nella realizzazione di questo tipo di armi si dividono in base alla loro tipologia:\nIl metodo di utilizzo pi\u00f9 efficiente \u00e8 la dispersione di particelle di aerosol contenenti microbi infettivi, mentre l'uso di dispositivi esplosivi, la contaminazione di acqua e cibo, e la trasmissione da vettori animali sono meno efficaci.\nGuerra tossicologica.\nPrima del XX secolo, le armi biologiche venivano usate principalmente in tre forme: \nEsiste documentazione sull'uso presso gli Sciti e altri popoli antichi di avvelenare le loro frecce in combattimento, immergendo le frecce in corpi in decomposizione. Alcune societ\u00e0 guerriere stanziate in Sudafrica nella tarda et\u00e0 della pietra (circa 10.000 a.C.) conosciute come San, usavano frecce avvelenate, imbevendo il legno e le punte con veleni ricavati dall'ambiente circostante, principalmente da scorpioni o serpenti, ma si ritiene che venissero usate anche alcune piante velenose. Analogamente, i poemi omerici hanno tramandato la memoria dell'uso di avvelenare le frecce nell'Antica Grecia. Come per gli Sciti, si trattava anche per i Greci di veleni derivati da un processo di putrefazione (ptomaine), che sono in uso ancora oggi presso alcune popolazioni oceanichee. Secondo alcuni, dall'uso di avvelenare la freccia (in greco antico \"b\u00e8los\") deriverebbe la parola \"veleno\" (gr. \"belegnon\" e lat. \"venenum\").Le armi chimiche sono state usate per millenni sotto forma di frecce avvelenate, ma esistono prove di armi pi\u00f9 avanzate in epoca antica e classica.\nL'uso di avvelenare le frecce \u00e8 proseguito senz'altro fino al Medioevo, per esempio tra i Franchi, anche se questa pratica venne progressivamente vietata in quanto considerata sleale.\nModalit\u00e0 di guerra tossicologica attestate fin dall'antichit\u00e0 sono anche la contaminazione delle derrate alimentari con la segale cornuta e l'avvelenamento delle fonti d'acqua.\nUn'altra modalit\u00e0 era quella di lanciare i corpi uccisi in battaglia nelle citt\u00e0 nemiche, coi trabucchi oppure lasciandoli nelle riserve d'acqua per contaminarle. Nel 1347, in Crimea, i corpi di alcuni guerrieri tartari di Gan\u012b Bek morti di peste, vennero gettati oltre le mura della colonia genovese di Caffa (oggi Feodosia, Ucraina) dopo un assedio protrattosi per mesi. Questo episodio potrebbe essere stato responsabile dell'avvento della peste nera in Europa tramite il traffico marittimo.\nPer armi biologiche controllate si aspetter\u00e0 fino in epoca contemporanea e il loro sviluppo si protrarr\u00e0 fino alla guerra fredda nonostante la convenzione di Ginevra lo bandisse fin dal 1864.\nTipologie di armi biologiche.\nBatteri e virus.\nFra i batteri, uno dei pi\u00f9 terribili e micidiali \u00e8 quello dell'antrace: provoca una malattia che in genere colpisce gli animali, ma che occasionalmente pu\u00f2 contagiare l'uomo per via inalatoria, provocando una polmonite rapidamente mortale (pu\u00f2 causare inoltre se ingerito sintomi gastrointestinali o ulcere cutanee tramite l'esposizione di ferite che vengono infettate). Le sue spore hanno la caratteristica di persistere nel terreno anche per decine di anni e di resistere a lungo nell'ambiente esterno (vengono distrutte esponendole per almeno 15 minuti a una temperatura di 121\u00a0\u00b0C, alla normale pressione atmosferica). Per la loro elevata resistenza agli agenti esterni, le spore possono essere nebulizzate in aerosol, attraverso speciali proiettili.\nMicroorganismi meno resistenti, come quello del tifo (\"Salmonella typhi\") e del colera (\"Vibrio cholerae\"), e i virus della poliomielite (\"Poliovirus\") e dell'epatite virale (\"Hepatovirus\"), possono altres\u00ec essere dispersi nell'ambiente, tramite irrorazione o contaminazione mirata, provocando gravissime forme cliniche, quali gastroenteriti, epatiti, paralisi.\nLa dottrina di impiego ne prevede l'uso per l'avvelenamento di grossi quantitativi di derrate alimentari e dei bacini d'approvvigionamento idrico. Il loro campo elettivo d'applicazione \u00e8 costituito dal bombardamento delle retrovie, il che causerebbe la completa paralisi del rifornimento alle prime linee. Qualora venissero usate contro le prime linee, causerebbero il caos totale nello sgombero dei colpiti. Un'epidemia di questo tipo potrebbe essere assai difficilmente controllabile e ritorcersi in ogni momento contro gli stessi utilizzatori (effetto \"boomerang\").\nTossine.\nLe tossine sono prodotti del metabolismo batterico, fungino, algale e vegetale. Possono essere disperse nell'ambiente in vari modi: non escluso l'impiego di missili intercontinentali a testata tossica. Per la relativa facilit\u00e0 di produzione, queste armi vengono comunemente chiamate \"l'atomica dei poveri\".\nLa tossina botulinica provoca paralisi flaccida nella muscolatura volontaria scheletrica, mentre la tossina tetanica provoca la paralisi spastica della medesima muscolatura. La prima agisce se somministrata per via orale; la seconda per via iniettiva. In entrambi i casi la morte sopraggiunge per asfissia da paralisi della muscolatura respiratoria, in uno stato perfettamente mantenuto di coscienza. Queste tossine vengono oggigiorno prodotte industrialmente grazie alle tecniche d'ingegneria genetica e di biologia molecolare. Trenta grammi di questi veleni sono teoricamente in grado di uccidere l'intera popolazione umana; il loro punto debole \u00e8 per\u00f2 la scarsa resistenza al calore.\nMicidiale \u00e8 anche l'effetto della tossina di alcuni funghi del genere \"Fusarium\"; diffusa nell'area-bersaglio in forma di polvere finissima, la cosiddetta \"pioggia gialla\", viene inalata e causa rapidamente necrosi della cute e delle mucose, emorragie sull'apparato digerente e su quello respiratorio; \u00e8 tossica per il fegato e per il rene, con conseguente blocco della funzionalit\u00e0 epatica e renale. Anche il midollo osseo rosso, emopoietico, viene depresso, con effetti simili a quelli delle radiazioni ionizzanti.\nDiscorso analogo vale per le tossine dei funghi del genere \"Amanita\" e \"Cortinarius\". Le tossine amanitina e falloidina sono letali in quanto bloccano l'RNA ribosomiale, con questo la sintesi proteica e la morte della cellula. Rene, fegato e intestino vengono devastati dall'azione delle tossine dell\"Amanita phalloides\", dell\"Amanita verna\" e dell\"Amanita virosa\". Letale \u00e8 anche l'azione della tossina del \"Cortinarius orellanus\". Tutte queste tossine risultano termostabili, ovvero non si degradano col calore durante la cottura dei cibi, per cui mantengono invariato il loro potere tossico.\nPer l'uomo la dose tossica di queste tossine \u00e8 pari a 1 milligrammo per ogni chilogrammo di peso corporeo e a nulla vale la lavanda gastrica: poich\u00e9 esse passano indenni la barriera offerta dal succo gastrico, non suscitano il riflesso del vomito, non inducono senso di nausea e agiscono appena dopo l'assorbimento intestinale. Una volta riversate nel sangue, l'unico presidio efficace, purch\u00e9 attuato entro 48-72 ore, \u00e8 la plasmaferesi.\nModalit\u00e0 di impiego.\nA parit\u00e0 di peso, le armi biologiche sono da 150 a 200 volte pi\u00f9 efficaci di quelle chimiche: spesso ne bastano pochi milligrammi per provocare effetti letali sull'organismo.\nPer diffondere l'agente biologico si pu\u00f2 nebulizzare una soluzione acquosa o una polvere ipersottile contenente il virus, il batterio o la tossina; le particelle in ogni caso devono essere molto piccole, per poter penetrare i polmoni umani in profondit\u00e0 e avviare il contagio. Questa modalit\u00e0 \u00e8 ideale per la diffusione aerea.\nGli agenti possono essere portati sugli obiettivi da mano umana, o lanciati da mezzi di dispersione aerea, o caricati in bombe, missili e proiettili d'artiglieria.\nPertanto le modalit\u00e0 attraverso cui pu\u00f2 essere esplicata l'azione di un'arma biologica sono:\nPolitica e strategia delle armi biologiche.\nLe armi biologiche sono affette dalle stesse limitazioni e i rischi d'impiego delle armi chimiche. Ad esempio il contagio potrebbe sfuggire al controllo e colpire anche le popolazioni alleate.\nLe armi biologiche sono considerate armi terroristiche e messe al bando da svariate convenzioni internazionali, sebbene si sospetti che Stati Uniti e Russia conservino abbondanti riserve di questi agenti nei loro laboratori. La supposta presenza negli arsenali iracheni di armi biologiche \u00e8 stata una delle cause dichiarate della Guerra d'Iraq o seconda guerra del Golfo (2003)."}
{"id": "655748", "revid": "729019", "url": "https://it.wikipedia.org/wiki?curid=655748", "title": "Giovanni Di Renzo", "text": "Capocomico di una compagnia teatrale, nel 1957 ingaggi\u00f2 i giovani Franco Franchi e Ciccio Ingrassia per portarli in tourn\u00e9e nel nord Italia con lo spettacolo musicale \"Al Texas Club\", scritto da Gallucci. Aveva incontrato i due attori palermitani al Teatro Politeama mentre recitavano in uno spettacolo per i vigili urbani.\nDi Renzo rimase impressionato dalla loro bravura, anticip\u00f2 10.000 lire e li port\u00f2 a Milano. Del gruppo facevano parte anche i cinque fratelli del \"Complesso Cal\u00ec\", di cui faceva parte Rosaria, futura moglie di Ciccio. La compagnia debutt\u00f2 a Como per poi trasferirsi a Bergamo e infine in Veneto. L\u00ec iniziarono a rappresentare \"Due in allegria e cinque in armonia\", che portarono in giro per la regione e infine anche in Francia, dopo una tappa a Genova (in cui Ciccio e Rosaria si sposarono).\nFu un impresario d'oltralpe, Metz, a convincere la compagnia a rappresentare il musical a Nizza: ebbero un ottimo successo. La seconda serata, a Cannes, fu per\u00f2 appannaggio dei soli Franco e Ciccio, che conclusero cos\u00ec i rapporti con Di Renzo.\n\u00c8 morto in un incidente stradale nei pressi dell'Aquila."}
{"id": "655751", "revid": "599013", "url": "https://it.wikipedia.org/wiki?curid=655751", "title": "Ken", "text": ""}
{"id": "655759", "revid": "300067", "url": "https://it.wikipedia.org/wiki?curid=655759", "title": "Bernd Schneider (pilota)", "text": ""}
{"id": "655769", "revid": "1645918", "url": "https://it.wikipedia.org/wiki?curid=655769", "title": "Piero Sansonetti", "text": "Biografia.\nNipote del barone e letterato salentino Girolamo Comi e discendente dell'economista Antonio De Viti De Marco, ha cominciato a lavorare a \"l'Unit\u00e0\" nel 1975, prima come cronista, poi come notista politico e caporedattore. Dal 1990 al 1994 \u00e8 stato vicedirettore e condirettore dello stesso giornale. Poi si \u00e8 trasferito per un paio d'anni negli Stati Uniti, da dove \u00e8 stato il corrispondente fino al 1996, quando \u00e8 tornato in Italia per ricoprire nuovamente la carica di condirettore. Dal 1998 \u00e8 inviato e commentatore, e si occupa soprattutto di politica italiana e di esteri.\nDal 1\u00ba ottobre 2004 all'11 gennaio 2009 \u00e8 direttore di \"Liberazione\", il quotidiano del Partito della Rifondazione Comunista, su volont\u00e0 della dirigenza Bertinotti-Vendola, senza essere iscritto al partito. Il 12 gennaio 2009, a fronte di un deficit di oltre tre milioni e mezzo di euro, \u00e8 stato rimosso dalla carica di direttore del quotidiano dalla nuova dirigenza del partito.\nDa febbraio 2009 ha iniziato una collaborazione per il quotidiano \"Il Riformista\". Dal 24 luglio 2010 \u00e8 direttore del quotidiano d'informazione regionale \"Calabria Ora\".\nChiusa l'esperienza di \"Liberazione\" ha lavorato alla nascita di un nuovo quotidiano di sinistra, \"Gli Altri\", che ha una tiratura di circa 30-40.000 copie. Dopo due numeri zero, il primo dei quali distribuito a Roma il 4 aprile 2009 in occasione della manifestazione nazionale della CGIL \"Futuro si, indietro no\", il n. 1 \u00e8 uscito il 12 maggio 2009. Da dicembre 2009 la testata da quotidiana \u00e8 divenuta settimanale per ragioni di bilancio, in seguito anche un quotidiano on-line, dal titolo \"Gli Altri Online - La Sinistra Quotidiana\", fino al 30 maggio 2014.\nIl 18 giugno 2014 escono le prime copie del quotidiano \"Cronache del Garantista\", ispirato al garantismo. La testata ha una redazione a Roma, una in Campania e tre in Calabria. Dopo la ricezione del contributo statale di 700.000 euro di contributi pubblici erogati dal Fondo per l'editoria della Presidenza del Consiglio dei Ministri, il 15 febbraio 2016 l'esperienza del giornale finisce con la dichiarazione di fallimento da parte del tribunale di Roma.\nDal 12 aprile 2016 al 29 marzo 2019 \u00e8 stato direttore della nuova testata giornalistica \"Il Dubbio\" di Bolzano, che fa capo al Consiglio Nazionale Forense, creando forti critiche da parte della Associazione Nazionale Forense sull'opportunit\u00e0 della pubblicazione del giornale.\nIl 2 aprile 2019 Sansonetti lascia la direzione de \"Il Dubbio\" e viene sostituito da Carlo Fusi; secondo \"Il Fatto Quotidiano\" la sostituzione sarebbe dovuta alla linea troppo di sinistra e ostile al Governo Conte I che il giornale aveva assunto durante la direzione di Sansonetti. Il 29 ottobre 2019 torna come direttore alla guida del rinato quotidiano \"Il Riformista\".\nDa anni \u00e8 uno dei principali opinionisti politici di Mediaset in trasmissioni come Quarta Repubblica, Zona bianca, Stasera Italia."}
{"id": "655772", "revid": "34392", "url": "https://it.wikipedia.org/wiki?curid=655772", "title": "A1-Ring", "text": ""}
{"id": "655774", "revid": "45891", "url": "https://it.wikipedia.org/wiki?curid=655774", "title": "Orgranismo autotrofo", "text": ""}
{"id": "655776", "revid": "599013", "url": "https://it.wikipedia.org/wiki?curid=655776", "title": "Blue Note (disambigua)", "text": ""}
{"id": "655777", "revid": "1452073", "url": "https://it.wikipedia.org/wiki?curid=655777", "title": "Rustam Duloev", "text": "Dopo aver compiuto i suoi studi presso il conservatorio \u010cajkovskij di Mosca ed essersi diplomato al Conservatorio di Tashkent, ha debuttato al Teatro Nazionale dell'Opera di Du\u0161anbe (ex URSS) presso il quale ha lavorato per due anni ricoprendo ruoli sia nel repertorio russo sia in quello italiano.\nDivenuto primo tenore, ha partecipato a numerose tourn\u00e9e in diversi teatri dell'Unione Sovietica, tra cui il Kirov (San Pietroburgo), il Gelikon (Mosca), e i teatri dell'Opera di Tbilisi, Baku, Tashkent, Almaty. \u00c8 stato diretto da Vladimir Weiss e da Gelavani (direttore d'orchestra e regista del Teatro Bol'\u0161oj) nei ruoli di Don Jos\u00e8 in \"Carmen\" e del Duca di Mantova in \"Rigoletto\" presso il Teatro dell'Opera di Du\u0161anbe.\nGiunto poi in Italia, ha ottenuto il diploma dell'Accademia d'Arte Lirica di Osimo, dalle mani della direttrice artistica, il soprano Rajna Kabaivanska. In seguito si \u00e8 perfezionato a Milano con il maestro Vittorio Terranova in tecnica vocale e con i maestri L. Baragiola e A. Tonini.\nIn Italia si \u00e8 esibito in teatri e sale di diverse citt\u00e0 (Milano, Cremona, Lodi, Parma, Piacenza, Ancona, Osimo). In Tagikistan si \u00e8 esibito in concerti ufficiali alla presenza dei principali capi di Stato internazionali fra cui Vladimir Putin e Mohammad Khatami.\nFra gli ultimi impegni, una tourn\u00e9e promossa dall'UNESCO che ha previsto, fra gli altri, un Concerto di Gala presso il Teatro Bolshoj, presso l'Op\u00e9ra Garnier di Parigi, presso il Palazzo dell'Unesco ed una partecipazione come cantante principale nella rappresentazione teatrale \"Persae\" della compagnia londinese Thiasos Company.\nPremi.\n\u00c8 stato insignito della pi\u00f9 alta onorificenza della repubblica del Tagikistan \"Narodni Artist Republiki\" (artista nazionale della repubblica) ed ha inciso due brani nel cd \"Falak: the voice of destiny\" edito da Topic Music/British Library Archives - London, recensito anche in Italia.\nRepertorio.\nSi esibisce prevalentemente come tenore lirico interpretando Il Duca (Rigoletto) - Alfredo (La Traviata) - Rodolfo (La Boh\u00e8me) - Pinkerton (Madama Butterfly) - Lenskij (Eugenio Onieghin), tuttavia ha recentemente arricchito il suo repertorio con ulteriori interpretazioni come Cavaradossi (Tosca) - Calaf (Turandot) - German (La dama di picche) - Canio (Pagliacci).\nIl suo repertorio prevede arie tratte dalle principali opere italiane (prevalentemente Verdi e Puccini) oltre che brani di musica popolare russa e napoletana."}
{"id": "655782", "revid": "782150", "url": "https://it.wikipedia.org/wiki?curid=655782", "title": "Cardamomo", "text": "Il cardamomo \u00e8 una spezia. Il nome indica propriamente la \"Elettaria\", una pianta tropicale della famiglia delle Zingiberaceae (la stessa famiglia dello zenzero), ma spesso si indicano con lo stesso nome anche altre piante, tra cui la pi\u00f9 simile al vero cardamomo \u00e8 la Amomum.\nEra conosciuto in Europa fin dai tempi dei Greci e dei Romani, che lo utilizzavano per produrre profumi, ed \u00e8 attualmente nota come la terza spezia pi\u00f9 cara al mondo dopo zafferano e vaniglia.\nEtimologia.\nDal latino \"cardamomun\", a sua volta dal greco \u03ba\u03b1\u03c1\u03b4\u03ac\u03bc\u03c9\u03bc\u03bf\u03bd, composto da \u03ba\u03ac\u03c1\u03b4\u03b1\u03bc\u03bf\u03bd, \"crescione\" e \u1f04\u03bc\u03c9\u03bc\u03bf\u03bd, \"amomo\". Viene chiamato anche solo \"amomo\".\nAspetto e parti utilizzate.\nIl frutto si presenta come una capsula contenente tanti piccoli semi di colore marrone-nero.\nI semi sono utilizzati come spezie, ma poich\u00e9 perdono molto rapidamente il proprio aroma, comunemente viene conservata e commercializzata l'intera capsula, generalmente essiccata. Al momento dell'uso, la capsula viene rotta e i semi utilizzati sciolti o macinati.\nTipi di cardamomo e loro distribuzione.\nIl cardamomo si ricava da due generi della famiglia delle Zingiberaceae; entrambi hanno specie a diffusione locale, dalle quali si ricavano prodotti di qualit\u00e0 diversa:\nAmomum.\nAltri tipi di cardamomo sono ottenuti da piante del genere Amomum, come il cardamomo marrone, kravan, cardamomo di Giava, cardamomo del Bengala, cardamomo bianco o il cardamomo rosso.\nModalit\u00e0 di conservazione.\nUna volta che i semi vengono esposti all'aria perdono rapidamente il loro sapore; perci\u00f2 vengono venduti all'interno del loro baccello in modo che siano protetti dall'aria.\nUtilizzi.\nTutte le varie specie e variet\u00e0 di cardamomo sono utilizzate principalmente come spezie per la cucina e in medicina.\nIn generale:\nUso culinario.\n\u00c8 molto utilizzato come aroma nella preparazione del caff\u00e8 alla turca, del caff\u00e8 arabo e del t\u00e8 iraniano.\nNella cucina mediorientale, cucina iraniana, turca e indiana \u00e8 utilizzato per insaporire dolci e nelle miscele di spezie. Trova un suo utilizzo anche nella cucina dei paesi nordici (per esempio in Svezia e Finlandia).\nIl cardamomo verde ha un gusto intenso e fortemente aromatico dal quale si differenzia il cardamomo nero che \u00e8 pi\u00f9 astringente, leggermente amaro e con un sentore di menta. Basta un piccolo baccello per insaporire un piatto.\nIn India, i semi neri del cardamomo sono spesso un componente importante del garam masala e per insaporire il riso oppure vengono mischiati a foglie di betel e frutti di areca per formare un bolo detto appunto \"betel\" che rinfresca l'alito e favorisce la digestione.\nIn Cina sono utilizzati per aromatizzare piatti di carne arrostita e nel Vietnam sono usati come ingrediente nel brodo per la minestra di tagliatelle detta \"Ph\u1edf\".\nNella cucina etiope ed eritrea sono utilizzati nella preparazione dell'Himbasha, un pane celebrativo.\nNonostante il sapore sia abbastanza diverso, spesso il cardamomo nero \u00e8 usato come sostituto del cardamomo verde perch\u00e9 \u00e8 molto pi\u00f9 economico.\nNelle medicine tradizionali.\nIn Iran e India, il cardamomo verde \u00e8 largamente utilizzato per la cura di infezioni ai denti e alle gengive, per prevenire e curare malattie della gola e alitosi, congestioni dei polmoni e tubercolosi polmonare, infiammazioni delle palpebre, disordini digestivi e calcoli biliari.\nAnche il cardamomo nero viene utilizzato nella medicina tradizionale tibetana, medicina tradizionale indiana, medicina tradizionale cinese e inoltre in quella iraniana per curare mal di stomaco, stitichezza, dissenteria e altri disturbi digestivi."}
{"id": "655788", "revid": "767487", "url": "https://it.wikipedia.org/wiki?curid=655788", "title": "George Foot Moore", "text": "Fu un pastore presbiteriano dal 1878. Dal 1883 al 1901, in Massachusetts, fu insegnante di ebraico e di storia delle religioni al \"Theological Seminary\" di Andover. Nel 1902 ottenne la cattedra di teologia all'universit\u00e0 di Harvard. Dal 1896 al 1900 fu direttore del \"Journal of the American Oriental Society\" e presidente della American Oriental Society.\nMoore diresse i propri studi in senso filologico, ottenendo notevoli risultati dal punto di vista scientifico.\nOpere.\nTra le numerose pubblicazioni si ricordano: \nHa anche contribuito alla \"Encyclopaedia Biblica\""}
{"id": "655790", "revid": "1442080", "url": "https://it.wikipedia.org/wiki?curid=655790", "title": "Graveland (gruppo musicale)", "text": "I Graveland sono un gruppo black metal polacco, fondato nel 1992 da Robert Fudali detto Rob Darken.\nStoria.\nDarken, che fond\u00f2 i Graveland come side project solista, fu ispirato dal black metal della prima era come i Bathory e i primi lavori di Burzum. A partire dall'album \"Thousand Swords\", il gruppo ha intrapreso una strada maggiormente folk; come risultato, gli ultimi lavori dei Graveland sono stati a volte etichettati come viking metal o pagan metal.\nI Graveland sono anche stati associati al NSBM, movimento dal quale Rob Darken sembra non voler essere associato (anche se non ha mai fatto dichiarazioni esplicite al riguardo); ad ogni modo, a riprova delle idee razziali di Darken (abbastanza evidenti gi\u00e0 nei testi delle canzoni) c'era un link diretto al sito di estrema destra \"Fourteen Words\" sulla pagina web ufficiale della band.\nIl 30 aprile 2004 Karcharoth, l'ex-bassista della band, muore suicida."}
{"id": "655791", "revid": "990621", "url": "https://it.wikipedia.org/wiki?curid=655791", "title": "Amedeo Sollazzo", "text": "Biografia.\nHa lavorato sia per il cinema che per il teatro e ha scritto i copioni per 32 dei 112 film di Franco &amp; Ciccio, tra il 1964 e il 1972. Inoltre \u00e8 autore di \"Due in allegria e cinque in armonia\", musical che grazie a Giovanni Di Renzo \u00e8 stato messo in scena nel nord Italia e ha definitivamente consacrato i due comici palermitani nel teatro."}
{"id": "655793", "revid": "124725006", "url": "https://it.wikipedia.org/wiki?curid=655793", "title": "Marco Ferrante (calciatore)", "text": "Con 125 gol totali con la maglia del si trova al 5\u00ba posto della classifica dei marcatori del club torinese dietro a Guglielmo Gabetto (127) e davanti a Valentino Mazzola (123).\nEra solito festeggiare un gol portandosi le dita accanto alle tempie, in assonanza alla figura del toro, esultanza nata negli anni di permanenza al Torino.\nCarriera.\nClub.\nGli esordi.\nDi origini napoletane e cresciuto nel Napoli, esord\u00ec in Serie A il 25 giugno 1989 nella gara contro il ; in quella stessa stagione, seppur non scendendo mai in campo nel torneo, fece parte della rosa che vinse la Coppa UEFA. L'anno successivo, in cui la squadra partenopea vinse il suo secondo scudetto, non disput\u00f2 alcuna partita di campionato venendo solo convocato in varie partite di A e di coppa; gioc\u00f2 poi per due stagioni in Serie B, dapprima con la e poi con il , mettendosi in evidenza con i toscani nelle cui file realizz\u00f2 13 reti nel campionato cadetto 1991-1992.\nTornato al Napoli nell'estate seguente, nel novembre 1992 pass\u00f2 in compartecipazione al . Nella stagione successiva il Napoli cedette la sua met\u00e0 del cartellino al , neopromosso in Serie A, e successivamente pass\u00f2 in B dapprima al e poi alla , mettendo a segno un massimo stagionale di 6 reti.\nIl Torino e la parentesi all'Inter.\nLa svolta della sua carriera avvenne nel 1996, con il passaggio al Torino. Nel campionato 1998-1999 mise a segno 27 reti, con cui fu capocannoniere della serie cadetta (stabilendo il record di gol in B in una sola stagione dal secondo dopoguerra, poi battuto da Luca Toni) e contribu\u00ec alla promozione in Serie A. Nella stagione 1999-2000 segn\u00f2 18 reti in massima categoria, insufficienti a evitare la retrocessione, e nel gennaio 2001 pass\u00f2 in prestito all'Inter. Con i nerazzurri scese in campo 11 volte mettendo a segno un solo gol, contro l'Udinese.\nTornato tra i granata, vi gioc\u00f2 ancora fino al 2004, totalizzando 235 gare di campionato e 114 reti, che lo fecero diventare il quinto bomber del Torino di tutti i tempi, dietro a Paolo Pulici con 134 reti e davanti a Francesco Graziani con 97.\nGli ultimi anni.\nTerminata l'esperienza torinista, pass\u00f2 al , dove gioc\u00f2 met\u00e0 campionato prima di essere ceduto al Bologna: in Emilia venne impiegato poco da Carlo Mazzone e non riusc\u00ec a evitare la retrocessione in Serie B. Disput\u00f2 la sua ultima stagione in massima serie all', mettendo a segno 8 reti. Chiuse la carriera nella stagione 2006-2007, che lo vide impegnato per met\u00e0 con il e poi con il Verona, che non salv\u00f2 dalla retrocessione in Serie C1.\nNazionale.\nNel 1992 entr\u00f2 nel giro della Nazionale Under-21, disputando una gara amichevole contro l'Egitto; venne poi convocato per i Giochi olimpici di Barcellona, ma in tale torneo non venne mai impiegato.\nDopo il ritiro.\nTerminata la carriera agonistica, \u00e8 diventato procuratore di calciatori. Nella stagione 2010-2011 entra nello staff del come collaboratore tecnico.\nNel settembre 2012 inizia il corso da direttore sportivo a Coverciano. Il 17 giugno 2019 viene annunciato come nuovo direttore generale del Football Club Messina. Il 6 gennaio 2021 viene nominato nuovo direttore tecnico del ."}
{"id": "655800", "revid": "123142438", "url": "https://it.wikipedia.org/wiki?curid=655800", "title": "Due in allegria e cinque in armonia", "text": "Due in allegria e cinque in armonia \u00e8 una commedia musicale di Amedeo Sollazzo, rappresentata dalla compagnia di Giovanni Di Renzo nel 1958 a Roma, in Veneto, a Genova e a Nizza. Tra gli attori figuravano i giovani Franco Franchi e Ciccio Ingrassia e i cantanti del \"Complesso Cal\u00ec\", tre fratelli e due sorelle.\nLa storia \u00e8 una rivisitazione di temi trattati da \"Un giallo pi\u00f9 giallo di un giallo\", una rivista degli anni cinquanta. Franco &amp; Ciccio si esibivano in vari sketch, tra cui uno ripreso dal film \"I due della legione\", accompagnati dal Complesso Cal\u00ec. \nCuriosit\u00e0.\nIn occasione di questo spettacolo Ciccio Ingrassia conobbe colei che sarebbe diventata sua moglie: la fisarmonicista Rosaria Cal\u00ed."}
{"id": "655802", "revid": "320578", "url": "https://it.wikipedia.org/wiki?curid=655802", "title": "Pluralisti", "text": ""}
{"id": "655803", "revid": "247222", "url": "https://it.wikipedia.org/wiki?curid=655803", "title": "TOP500", "text": "Il progetto TOP500 mira a creare una lista aggiornata dei 500 pi\u00f9 potenti supercomputer non distribuiti del pianeta. Il progetto venne avviato nel 1993 e aggiorna la lista dei sistemi due volte all'anno. Il primo aggiornamento coincide con l'International Supercomputing Conference di giugno, il secondo si ha a novembre durante la ACM/IEEE Supercomputing Conference. Il progetto mira a fornire una base di riferimento comune per analizzare l'evoluzione del supercalcolo. Le prestazioni dei sistemi vengono valutate tramite il benchmark HPL, una implementazione portabile del benchmark LINPACK scritta in Fortran per sistemi non distribuiti.\nLa lista TOP500 \u00e8 compilata da Jack Dongarra (Universit\u00e0 del Tennessee), Erich Strohmaier e Horst Simon (NERSC/Lawrence Berkeley National Laboratory); dal 1993 fino alla sua morte nel 2014, era compilata anche da Hans Meuer (Universit\u00e0 di Mannheim).\nStoria del progetto.\nAll'inizio degli anni novanta la diffusione di diversi supercomputer, basati su architetture e filosofie diverse rendeva difficile definire quale fosse il sistema pi\u00f9 potente del pianeta. All'inizio del 1992 presso l'Universit\u00e0 di Mannhein venne avviata la creazione di una lista dei pi\u00f9 potenti sistemi del pianeta. All'inizio del 1993 Jack Nongarra persuase i responsabili del progetto a utilizzare il test LINPACK per misurare le prestazioni dei sistemi. Il primo elenco venne pubblicato nel maggio del 1993 utilizzando dati presenti su internet, incluse le seguenti liste:\nLe informazioni furono utilizzate per compilare le prime due liste. Dal giugno 1993 la TOP500 viene aggiornata ogni due anni tramite le informazioni provenienti dai produttori e dai proprietari dei sistemi.\nFin dal 1993 la potenza di calcolo del sistema in prima posizione segue la legge di Moore e ogni 14 mesi si raddoppia. Il pi\u00f9 rapido sistema a novembre del 2014 (il Tianhe-2 con un Rpeak di 54,9024 PFLOPS) \u00e8 419\u00a0102 volte pi\u00f9 veloce di quello esistente nel novembre del 1993, il Connection Machine CM-5/1024 (con 1024 core ed un Rpeak di 131 GFLOPS).\nLista (prime 10 posizioni).\n\"Legenda:\"\nConfronto primi 10 paesi.\n\"Dati aggiornati a giugno 2020\""}
{"id": "655805", "revid": "287204", "url": "https://it.wikipedia.org/wiki?curid=655805", "title": "Provincia di Reggio", "text": "Reggio \u00e8 il nome di due province italiane:"}
{"id": "655806", "revid": "599013", "url": "https://it.wikipedia.org/wiki?curid=655806", "title": "Kkh", "text": ""}
{"id": "655807", "revid": "254059", "url": "https://it.wikipedia.org/wiki?curid=655807", "title": "Besham", "text": "Besham (nota anche come Besham Qila, Besham Qala e Bisham) \u00e8 una piccola citt\u00e0 posta a 3011 della Provincia della Frontiera del Nord Ovest pakistana (34\u00b056'15N, 72\u00b052'45E) a met\u00e0 strada tra Gilgit ed Havelian, il terminale meridionale dalla Strada del Karakorum, la pi\u00f9 elevata strada asfaltata al mondo che ricalca uno degli antichi itinerari della Via della Seta.\nArroccata sul fianco di una montagna presso il corso del fiume Indo, \u00e8 raggiungibile solo percorrendo il Ponte youyi della Strada del Karakorum. Prima della sua costruzione per secoli gli abitanti della regione potevano attraversare il fiume solo legandosi a degli otri fatti con pelli di animali e poi buttarsi nelle sue acque lasciandosi portare dalla corrente dall'altro lato."}
{"id": "655809", "revid": "277947", "url": "https://it.wikipedia.org/wiki?curid=655809", "title": "Thomas Moore", "text": "Biografia.\nPrimi anni.\nThomas Moore nacque ad Aungier-street, a Dublino, in Irlanda, il 28 maggio 1779. Suo padre gestiva un negozio di alimentari, sua madre, Anastasia Codd, era originaria di Wexford. Aveva due sorelle minori, Kate ed Ellen.\nDa una et\u00e0 relativamente giovane Moore aveva mostrato un interesse per la musica e altre arti dell'intrattenimento. Recit\u00f2 in alcune commedie realizzate con i suoi amici, come \"The Poor Soldier\", di John O'Keeffe, e si convinse di voler diventare un attore. Frequent\u00f2 numerose scuole di Dublino tra cui la \"Samuel Whyte's English Grammar School\", in Grafton Street, dove impar\u00f2 l'accento inglese che avrebbe poi utilizzato per il resto della sua vita. Dal 1795 Studi\u00f2 al Trinity College, che da poco aveva consentito l'ingresso anche a studenti cattolici, nel tentativo di diventare avvocato, spinto dalla madre. Moore inizialmente fu un bravo studente, ma in seguito tese ad applicarsi di meno agli studi. Il periodo passato al Trinity College ricalc\u00f2 le turbolenze seguite alla rivoluzione francese e un certo numero di suoi compagni, come Robert Emmett, divennero sostenitori della Society of United Irishmen che cercava il sostegno del governo francese per innescare una rivoluzione simile anche in Irlanda. Questa situazione port\u00f2 anche alla rivolta irlandese del 1798.\nPrime affermazioni.\nStudi\u00f2 giurisprudenza al Middle Temple, a Londra. Cominci\u00f2 a scrivere poesie e ballate per le quali presto ottenne grande fama. Le sue prime opere includevano \"The Harp That Once Through Tara's Halls\", \"Believe Me, if All Those Endearing Young Charms\", \"The Meeting of the Waters\" e molte altre. Le sue ballate furono poi pubblicate come \"Moore's Irish Melodies\" (comunemente chiamate anche \"Moore's Melodies\") nel 1846 e nel 1852. Fu in questo periodo che incontr\u00f2 una ragazza, Lena Angese, che lo incoraggi\u00f2 nel suo lavoro di produzione artistica. Lo aiut\u00f2 anche con alcune composizioni e divennero amici intimi. Nonostante sia stato detto che si fosse innamorata di lui, Lena improvvisamente scomparve. Dopo una breve ricerca, Thomas scopr\u00ec poi che era morta.\nDopo il trasferimento a Londra, nel 1799, tradusse le Odi di Anacreonte ed alcune poesie con lo pseudonimo di Late Thomas Little.\nMoore \u00e8 stato molto pi\u00f9 di un cantastorie. Ebbe grande successo come intellettuale ed artista nella societ\u00e0 londinese, incontr\u00f2 il Principe di Galles in diverse occasioni e godette, in particolare, del patrocinio dell'aristocratico irlandese Lord Moira. Moore pernott\u00f2 ripetutamente a casa di Moira a Donnington Park, nel Leicestershire, dove poteva accedere alla sua ampia biblioteca. Collabor\u00f2 con Michael Kelly per mettere in scena \"The Gypsy Prince\", nel 1801, che Moore non consider\u00f2 mai un successo. Sulla scia del fallimento dell'opera scelse di non scrivere per il teatro per il decennio seguente.\nNord America.\nNel 1803 fu nominato cancelliere all'Ammiragliato delle Bermuda. Trascorse circa tre mesi sull'isola, ma trov\u00f2 presto la sua occupazione poco stimolante. Sebbene trasse ispirazione dal paesaggio delle Bermuda, trov\u00f2 la sua societ\u00e0 estremamente e culturalmente limitata e ripart\u00ec subito per Norfolk. A causa di questa sua breve permanenza \u00e8 stato a volte considerato, in maniera non ufficiale, poeta laureato delle Bermuda.\nDa Norfolk part\u00ec poi per un viaggio attraverso gli Stati Uniti e il Canada, in una sorta di Grand Tour. Durante questi peregrinaggi, Moore svilupp\u00f2 una visione profondamente critica degli Stati Uniti. Egli non amava particolarmente la visione della societ\u00e0 del Partito Democratico-Repubblicano e del presidente Thomas Jefferson. A Washington rest\u00f2 per un breve periodo con l'ambasciatore britannico ed ebbe l'occasione di conoscere personalmente il presidente. Visit\u00f2 poi varie citt\u00e0 americane, tra cui Philadelphia, dove aveva gi\u00e0 una solida reputazione, e poi verso il Canada, fermandosi alle cascate del Niagara. Torn\u00f2 Gran Bretagna dalla Nuova Scozia a bordo di una nave della Royal Navy ed arriv\u00f2 a destinazione nel mese di novembre del 1804.\nIl duello e il matrimonio.\nFu dopo il suo ritorno che pubblic\u00f2 il suo libro, \"Epistles, Odes, and Other Poems\", che conteneva, tra l'altro, un peana dedicato allo storico Cohoes Cascate chiamato \"Lines Written at the Cohos, or Falls of the Mohawk River\". Uno dei temi affrontati pi\u00f9 frequentemente dopo il suo ritorno dagli Stati Uniti fu la schiavit\u00f9 . Moore critic\u00f2 in maniera beffarda e feroce gli Stati Uniti il che provoc\u00f2 indignazione in America e port\u00f2 ad una serie di reazioni pubbliche.\nIn Gran Bretagna, una revisione critica del suo lavoro port\u00f2 Moore a sfidare in duello l'editore Francis Jeffrey. Si diedero appuntamento a Chalk Farm ma il duello fu interrotto dall'arrivo delle autorit\u00e0 e vennero entrambi arrestati. Le testimonianze secondo le quali all'avversario di Moore era stata consegnata per il duello una pistola non carica lo tormentartono per anni e furono anche causa di beffeggio verso di lui. Anche Lord Byron prov\u00f2 a sbeffeggiare Moore scrivendo di una \"pistola senza piombo\" (\"leadless pistol\") e di come si era poi scoperto che \"i proiettili, cos\u00ec come il coraggio dei duellanti, erano evaporati\". Moore reag\u00ec violentemente allo sbeffeggio e invi\u00f2 una lettera a Byron in cui affermava che se l'affronto non fosse stato chiarito lo avrebbe sfidato a duello. Tuttavia, Byron aveva lasciato la Gran Bretagna e la lettera non lo raggiunse. Quando i due alla fine si incontrarono risolsero la controversia divenendo poi ottimi amici.\nTra il 1808 e il 1810 Moore prese parte ad una serie di spettacoli di beneficenza a Kilkenny messi in scena da un gruppo di importanti attori irlandesi. Moore apparve spesso in ruoli comici e in commedie come \"The Rivals\", di Richard Brinsley Sheridan, e \"The Castle of Andalusia\", di John O'Keeffe.\nSpos\u00f2 un'attrice, Elizabeth \"Bessy\" Dyke, nel 1811, che aveva incontrato nel corso di queste messe in scena, anche se inizialmente si innamor\u00f2 della sua sorella, Mary Ann Duff. Elizabeth era la figlia di un ufficiale della Compagnia britannica delle Indie orientali cresciuta con la madre e le sue tre sorelle. Moore inizialmente non aveva detto nulla ai suoi genitori del matrimonio, probabilmente perch\u00e9 la moglie era inglese protestante o forse perch\u00e9 il fatto che ella non avesse alcuna dote non sarebbe stato accettato di buon grado. Moore, infatti, trascorreva una vita dispendiosa e, nonostante le ingenti somme che guadagnava grazie alle sue pubblicazioni, si trov\u00f2 presto sommerso dai debiti, una situazione chi si aggrav\u00f2 dopo un'appropriazione indebita di denaro da parte dell'uomo che faceva le sue veci alle Bermuda. Moore divenne responsabile per l'appropiazione indebita di 6000 sterline dopo aver perso una sentenza in una causa contro l'Ammiragliato.\nMelodie irlandesi.\nNei primi anni della sua carriera, il lavoro di Moore era stato in gran parte generico e, se fosse morto a questo punto, probabilmente non sarebbe stato ricordato come poeta irlandese. Dal 1806-1807 Moore cambi\u00f2 radicalmente il suo stile di scrittura e il soggetto. A seguito della richiesta di un editore, scrisse i testi di una serie di melodie irlandesi, in collaborazione con John Stevenson, che furono poi pubblicati in diversi volumi. Moore divenne noto soprattutto per queste melodie che divennero enormemente popolari e contribuirono a diffondere la sua passione per le radici irlandesi e per la storie e il folklore del suo paese natio. Tra di esse si ricordano \"The Minstrel Boy\", \"The Last Rose of Summer\"\" e \"Oft, in the Stilly Night\".\nNel 1811 Moore scrisse \"M.P.\", conosciuta anche come \"The Blue Stocking\", un'opera comica, in collaborazione con Samuel Arnold. Anche se ricevette recensioni positive, a Moore non piaceva scrivere per il teatro e decise, ancora una volta, di non scrivere pi\u00f9 commedie, pur essendo pi\u00f9 volte tentato negli anni seguenti. Tra il 1810 e il 1820 scrisse un certo numero di satire politiche. Dopo essere stato inizialmente un fedele sostenitore del principe di Galles, gli si rivolse contro dopo il 1811, quando divenne principe reggente ed aveva appoggiato il Partito Tory. Un altro obiettivo importante delle sue satire fu il ministro degli esteri lord Castlereagh, in \"Tom Crib's Memorial to Congress\", una parodia del Congresso di Aquisgrana (1818) in cui la conferenza diplomatica venne dipinta come un incontro di boxe. Nel 1818 scrisse \"The Fudge Family in Paris\" (\"La famiglia Fudge a Parigi\"), una storia in cui una famiglia britannica visita Parigi, che ebbe anche un sequel, \"The Fudge Family in England\" (\"La famiglia Fudge in Inghilterra\"), nel 1835.\nIn questo periodo Moore inizi\u00f2 anche a lavorare su una biografia del drammaturgo e politico Richard Brinsley Sheridan, che aveva incontrato numerose volte, ma, in parte per ragioni legali, non fu pubblicata fino al 1825.\nL'\"esilio\".\nEsposto al debito di 6.000 sterline a seguito della sentenza della Corte dell'Ammiragliato nel 1819, Moore respinse numerose offerte di aiuti finanziari avanzate dai suoi amici e ammiratori e fu costretto a lasciare la Gran Bretagna. In compagnia di Lord John Russell effettu\u00f2 un Grand Tour attraverso la Francia, la Svizzera e l'Italia e visse a Parigi fino al 1822 (in particolare con la famiglia Martin de Villamil), quando il debito fu finalmente ripagato in parte con l'aiuto del suo ultimo mecenate, Lord Lansdowne, e con un anticipo datogli dal suo editore Longman. A Parigi, pubblic\u00f2 il poemetto \"The Loves of the Angels\" (\"Gli amori degli angeli\"), nel 1823.\nDurante i suoi viaggi attraverso l'Europa trascorso del tempo con Lord Byron a Venezia: questo fu il loro ultimo incontro. Byron consegn\u00f2 a Moore le sue memorie con l'istruzione di pubblicarle solo dopo la sua morte come esecutore letterario. Moore fu poi molto criticato, in seguito, per essersi lasciato convincere a distruggere le memorie per volere della famiglia di Byron a causa del loro contenuto. Moore, tuttavia, modific\u00f2 il loro contenuto e pubblic\u00f2 \"Letters and Journals of Lord Byron, with Notices of his Life\" nel 1830, sei anni dopo la morte di Byron, avvenuta nel 1824 in Grecia.\nIl ritorno in Gran Bretagna.\nDopo il ritorno in Gran Bretagna, Moore pubblic\u00f2 nuove poesie ma a dispetto di recensioni positive e buoni ritorni economici, rest\u00f2 sempre pi\u00f9 disilluso da tale forma letteraria e inizi\u00f2 a prendere in considerazione l'idea di scrivere romanzi, un genere che stava divenendo sempre pi\u00f9 popolare anche grazie al successo di Walter Scott. Nell'ottobre del 1825 riusc\u00ec poi a pubblicare \"Memoirs of the Life of Richard Brinsley Sheridan\", dopo nove anni di lavoro, che si rivel\u00f2 subito molto popolare e che fu pubblicato in diverse edizioni, contribuendo a rinsaldare la reputazione di Moore nell'ambiente letterario.\nSi stabil\u00ec poi a Cottage Sloperton, a Bromham, Wiltshire, e divenne romanziere e biografo in pianta stabile. Nel periodo del Reform Act fu invitato a presenziare in parlamento, proposta che egli consider\u00f2 in un primo momento ma che poi non and\u00f2 in porto. Nel 1829 fu ritratto da Thomas Lawrence, una delle ultime opere realizzate dall'artista. Nel 1830 cant\u00f2 di fronte alla futura regina Vittoria in un duetto con la madre, e pi\u00f9 tardi compose \"Sovereign Woman\" in suo onore.\nMoore \u00e8 stato per molti anni un forte sostenitore dell'emancipazione cattolica, che egli considerava una questione di primaria importanza per l'Irlanda e l'unica ragione dietro le rivolte del 1798, posizione che aveva ribadito in \"Life and Death of Lord Edward Fitzgerald\", del 1831. Ebbe sempre rapporti difficili con il leader della Catholic Association, Daniel O'Connell, che Moore considerava come un demagogo, accusando lui e i suoi seguaci di aver offuscato il patriottismo irlandese. Dopo l'approvazione della Roman Catholic Relief Act nel 1829 Moore ritenne che il suo coinvolgimento nella politica fosse giunto alla conclusione. Moore fu anche simpatizzante dei Greci nella loro Guerra d'Indipendenza, una passione che condivideva con il suo amico Byron.\nLa sua vita personale fu sconvolta dalla tragica scomparsa di tutti i suoi cinque figli durante il corso della sua vita (Anne, all'et\u00e0 di 5 anni nel 1817; Anastasia Mary, a 17 anni nel 1829; Olivia a pochi mesi di et\u00e0; John Russell, a 19 anni nel 1842 e Thomas Lansdowne, a 27 anni nel 1849) e da un grave infarto. Mor\u00ec a Sloperton il 26 febbraio 1852. Le sue spoglie si trovano in una volta nella chiesa di St. Nicholas, a Bromham, accanto a quelle della figlia Anastasia.\nOpere.\nTrasposizioni cinematografiche.\nDa una sua poesia, nel 1912 \u00e8 stato tratto il film muto \"You Remember Ellen\", un cortometraggio girato in Irlanda e diretto da Sidney Olcott.\nNello stesso anno, fu girato anche \"Believe Me, If All Those Endearing Young Charms\", un cortometraggio prodotto dalla Edison e diretto da J. Searle Dawley, tratto da una delle sue poesie."}
{"id": "655810", "revid": "842", "url": "https://it.wikipedia.org/wiki?curid=655810", "title": "Top500", "text": ""}
{"id": "655811", "revid": "842", "url": "https://it.wikipedia.org/wiki?curid=655811", "title": "Top 500", "text": ""}
{"id": "655813", "revid": "842", "url": "https://it.wikipedia.org/wiki?curid=655813", "title": "TOP 500", "text": ""}
{"id": "655815", "revid": "599013", "url": "https://it.wikipedia.org/wiki?curid=655815", "title": "Mdg", "text": ""}
{"id": "655817", "revid": "767487", "url": "https://it.wikipedia.org/wiki?curid=655817", "title": "British Racing Partnership", "text": "La British Racing Partnership (BRP) \u00e8 stato un costruttore britannico di Formula 1. Scuderia fondata da Alfred Moss e Ken Gregory, rispettivamente padre e manager di Stirling Moss.\nNella prima stagione, anno 1963, esord\u00ec col modello MK1 nel Gran Premio del Belgio, dove Innes Ireland, partito settimo, fu costretto al ritiro. Il pilota inglese seppe conquistare per\u00f2 nella stagione due quarti posti (Gran Premio d'Olanda e Gran Premio d'Italia). \nL'anno seguente Ireland seppe conquistare due quinti posti (Austria e Italia), col modello MK2. In entrambe le stagioni la vettura era equipaggiata con motore BRM.\nNel 1966 la scuderia \"John Willment Automobiles\" iscrisse una BRP privata, motorizzata Climax, al Gran Premio d'Italia ma non vi prese parte."}
{"id": "655822", "revid": "842", "url": "https://it.wikipedia.org/wiki?curid=655822", "title": "ASC Purple", "text": ""}
{"id": "655823", "revid": "767487", "url": "https://it.wikipedia.org/wiki?curid=655823", "title": "13 Candles", "text": "I 13 Candles sono un gruppo gothic metal britannico formatosi nel 1992. La band segue anche uno stile black metal e industrial metal.\nStoria.\nLa band si form\u00f2 nel 1992 (grazie al bassista Dracul) e ben presto inizi\u00f2 a farsi strada nell'industria musicale tanto da produrre 13 demo, 4 video live\\promo, 8 apparizioni su compilation. Notati dall'etichetta \"Nightbreed\", i 13 Candles debuttarono con l'album \"Come Out Of The Dark\", pubblicato il 13 novembre 1995, che raggiunse un successo mondiale. Il secondo album, \"Angles Of Mourning Silence\", prodotto dalla \"Cacophonous Records\", vendette oltre 8000 copie nel mondo e rese ufficiale il passaggio del gruppo a sonorit\u00e0 pi\u00f9 black metal. Nel 1997 la band cambi\u00f2 alcuni membri e con l'attuale formazione pubblic\u00f2 l'album \"Killing For Culture\"."}
{"id": "655826", "revid": "287204", "url": "https://it.wikipedia.org/wiki?curid=655826", "title": "Thomas Moore (disambigua)", "text": ""}
{"id": "655828", "revid": "1226", "url": "https://it.wikipedia.org/wiki?curid=655828", "title": "Omuncolo", "text": ""}
{"id": "655829", "revid": "1451528", "url": "https://it.wikipedia.org/wiki?curid=655829", "title": "Grumman EA-6B Prowler", "text": "Il Grumman EA-6B \"Prowler\" (\"Predatore\" in italiano) \u00e8 un aereo da guerra elettronica imbarcabile su portaerei, con un equipaggio di quattro persone. L'EA-6B deriva dall'aereo d'attacco A-6 Intruder ed \u00e8 caratterizzato da un bulbo sulla estremit\u00e0 della deriva verticale, da ali montate in posizione intermedia, motorizzato da una coppia di turboventole Pratt &amp; Whitney J52, ha le prese d'aria posizionate nella parte bassa della fusoliera e ha un doppio abitacolo con posti affiancati.\nDurante gli anni, oltre ad essere considerato la miglior piattaforma al mondo per il disturbo elettronico, \u00e8 stato dotato anche della possibilit\u00e0 di effettuare missioni di soppressione delle difese aeree nemiche (SEAD) tramite i missili AGM-88 HARM, ed anche a tal scopo \u00e8 stato impiegato nei Balcani, in Afghanistan e in Iraq.\nIl prototipo del Prowler ha volato per la prima volta il 25 maggio 1968 ed \u00e8 entrato in servizio con l'US Navy nel 1971. Sono stati costruiti 170 esemplari del \"Prowler\"; oggi l'EA-6B \u00e8 in servizio presso l'US Navy, i Marines e anche nell'USAF, dopo la radiazione dell'EF-111 Raven, dove vola con equipaggi misti Navy/USAF.\nLa lunga vita operativa del Prowler dovrebbe concludersi con l'introduzione del nuovo E/A-18 Growler.\nIl Grumman EA-6B Prowler \u00e8 anche il tipo di velivolo che, il 3 febbraio 1998, tranciando i cavi di una funivia sul Cermis, provoc\u00f2 la morte di 20 persone.\nTecnica.\nIl Prowler \u00e8 molto simile all'A-6 Intruder da cui \u00e8 derivato, la fusoliera anteriore \u00e8 pi\u00f9 lunga di 1,37 metri per fare spazio all'abitacolo a quattro posti e ad un compartimento per l'avionica interna di maggiori dimensioni. Come l'Intruder, il Prowler \u00e8 un bireattore ad ala media a freccia con le estremit\u00e0 pieghevoli da circa met\u00e0 dell'apertura per permettere la movimentazione del velivolo con gli ascensori delle portaerei.\nL'ala non \u00e8 costituita da due semiali unite alla fusoliera ma da un'unica struttura costituita da un solo blocco di lega d'alluminio inserita attraverso la fusoliera centrale, per questo ha una resistenza e capacit\u00e0 di carico nettamente superiore.\nL'ala ha slat su quasi tutta la lunghezza dei bordi d'attacco, ipersostentatori nella parte interna dei bordi d'uscita ed alettoni su quella esterna. Alle estremit\u00e0 alari ci sono gli aerofreni.\nGli impennaggi di coda sono di tipo tradizionale con piani di coda interamente mobili. Il carrello \u00e8 triciclo anteriore con carrelli principali a ruota singola rientranti nella fusoliera e carrello anteriore a ruota doppia rientrante nel muso con aggancio per la catapulta di lancio, i carrelli sono simili a quelli dell'Intruder ma rinforzati per il maggiore peso dell'aereo.\nIl Prowler \u00e8 dotato di gancio d'arresto sotto la fusoliera posteriore per l'appontaggio, anche questo simile a quello dell'Intruder ma rinforzato per il maggiore peso dell'aereo. I motori sono due turboventola senza postbruciatore Pratt &amp; Withney J52-P-408 da 5.080\u00a0kg di spinta con due prese d'aria sui lati della fusoliera. Come l'Intruder, il Prowler ha capacit\u00e0 di rifornimento in volo tramite una sonda fissa sul muso. leggermente inclinata verso destra per permettere una maggior visibilit\u00e0 al pilota. Il Prowler \u00e8 dotato di due piloni sotto ogni semiala pi\u00f9 uno ventrale per pod ECM o serbatoi esterni da 1\u00a0134 litri. Ogni pod \u00e8 autoalimentato tramite un'elichetta di legno posta all'estremit\u00e0 anteriore del pod stesso che, trascinata dal flusso d'aria durante il volo, fa muovere una dinamo.\nUna caratteristica che permette di distinguere facilmente il Prowler \u00e8 la cabina dell'equipaggio con due coppie di posti affiancati, su ogni coppia c'\u00e8 un tettuccio apribile verso l'alto (anzich\u00e9 verso l'indietro come sull'A-6 Intruder), ricoperto con uno strato semiriflettente d'oro che scherma l'equipaggio dalle potentissime emissioni elettromagnetiche degli equipaggiamenti da guerra elettronica di bordo.\nIl Prowler ha un equipaggio di quattro persone: un pilota e tre operatori alle contromisure elettroniche (Electronic Warfare Officer, ECMO).\nUn'altra caratteristica distintiva del Prowler rispetto all'Intruder \u00e8 la spessa carenatura in cima alla deriva per ospitare equipaggiamenti da guerra elettronica.\nVersioni.\nA2F-1H/EA-6A.\nL'A2F-1H era una prima versione dell'Intruder dedicata alle missioni di guerra elettronica derivata dall'A-6A, il progetto di questa nuova versione inizi\u00f2 nell'agosto del 1961 e venne ordinato dall'USMC nel marzo del 1962.\nCon il nuovo sistema di designazione gi\u00e0 usato dall'USAF ed imposto alle altre forze armate nel 1962 il progetto A2F-1H venne risiglato EA-6A.\nIl primo prototipo dall'EA-6A (148618) vol\u00f2 per la prima volta il 26 aprile 1963. Il secondo prototipo (147865) aveva delle modifiche aerodinamiche tra cui la carenatura in cima alla deriva per il ricevitore del sistema di guerra elettronica AN/ALQ-86 e la fusoliera anteriore allungata di circa 20\u00a0cm. A differenza dell'Intruder, l'EA-6A non aveva gli aerofreni alle estremit\u00e0 alari.\nL'EA-6A poteva portare ai piloni alari e ventrale dei pod ECM AN/ALQ-76 e AN/ALQ-86, pod contenenti lanciatori di chaff e flare AN/ALE-32 e AN/ALE-41 oppure serbatoi esterni da 1\u00a0134 litri.\nAltri sistemi di guerra elettronica interni per autoprotezione comprendevano un AN/ALQ-41 ed un AN/ALQ-100 con antenne a forma di asta davanti ai piloni alari esterni. L'EA-6A aveva anche un sistema di disturbo delle comunicazioni AN/ALQ-55 con antenna sul portello del carrello anteriore e dei lanciatori di chaff e flare nella fusoliera inferiore.\nL'EA-6A poteva anche portare armamento aria-superficie per missioni d'attacco. Sono stati prodotti ventisette aerei di questa versione, sei da conversioni di A-6A, sei da cellule di A-6A convertite durante la costruzione e quindici interamente nuovi.\nL'EA-6A \u00e8 entrato in servizio negli squadron VMCJ-1, VMCJ-2 e VMCJ-3, poi sciolti e sostituiti dai VMAQ-1 (costituito nel 1975), VMAQ-4 (costituito nel 1981), VAQ-33, VAQ-209 e VAQ-309.\nEA-6B.\nPrima versione di serie da guerra elettronica.\nIl primo prototipo dell'EA-6B era ricavato dalla conversione del quindicesimo A-6A (149481) e vol\u00f2 per la prima volta il 25 maggio 1968 con il collaudatore della Grumman, Don King, ai comandi.\nIl secondo prototipo dell'EA-6B era ricavato dalla conversione del tredicesimo A-6A (149479), il terzo dalla conversione del 148615.\nVennero costruiti cinque aerei di preserie (156478-82) tra l'aprile del 1968 ed il marzo del 1970 seguiti da ventitr\u00e9 di serie tra il gennaio del 1971 ed il novembre del 1972.\nInizialmente il Prowler aveva motori J52-P8A da 4\u00a0220\u00a0kg di spinta, gli stessi dell'A-6A, poi sostituiti dai J52-P-408 da 5\u00a0080\u00a0kg.\nL'EA-6B poteva portare ai piloni alari e ventrale dei pod ECM AN/ALQ-99 oppure serbatoi esterni da 1.134 litri, non era previsto nessun tipo di armamento per cui poteva eseguire solo missioni di guerra elettronica.\nIl sistema di guerra elettronica AN/ALQ-99 ha gli eccitatori ed i trasmettitori nei pod alari mentre i ricevitori sono nella carenatura in cima alla deriva e con due antenne su ogni lato della deriva.\nL'EA-6B \u00e8 dotato di un sistema di disturbo delle comunicazioni AN/ALQ-92 con antenna sul portello del carrello anteriore.\nLa ripartizione dei compiti tra i tre ECMO prevedeva che gli ECMO 1 alla destra del pilota e ECMO 2 dietro al pilota si occupassero dei sistemi per il disturbo dei radar e l'ECMO 3 nel posto posteriore destro del sistemi di disturbo delle comunicazioni.\nIl primo EA-6B entr\u00f2 in servizio nel luglio del 1971 nel VAQ-132, l'ultimo nel marzo del 1977 nel VAQ-136.\nDiciassette EA-6B vennero in seguito aggiornati allo standard ICAP I.\nEA-6B EXCAP (EXpanded CAPability).\nVersione di serie da guerra elettronica con miglioramenti all'avionica di missione che permise un raddoppio delle frequenze di disturbo.\nGli EA-6B EXCAP avevano motori J52-P-408 da 5.080\u00a0kg di spinta.\nVennero costruiti venticinque aerei di questa versione.\nI primi EA-6B EXCAP entrarono in servizio nel gennaio del 1974 nel VAQ-133 imbarcato sulla CV-66 USS America, in seguito entrarono in servizio anche negli squadron VAQ-129, VAQ-131, VAQ-132, VAQ-134, VAQ-137 e VAQ-138.\nEA-6B ICAP I (Improved CAPability I).\nVersione di serie da guerra elettronica con nuova strumentazione in cabina per una diversa suddivisione dei compiti tra i tre ECMO.\nL'ECMO 1, al posto anteriore destro, divenne copilota e navigatore, oltre che addetto ai sistemi di disturbo delle comunicazioni. Gli ECMO 2 e 3 divennero addetti ai sistemi di disturbo dei radar.\nQuesta versione aveva i sistemi di contromisure elettroniche AN/ALQ-41 e AN/ALQ-100 sostituiti da un AN/ALQ-126 con antenne alla base della sonda di rifornimento in volo, in coda e nella parte posteriore della carenatura sulla deriva.\nVennero costruiti quarantacinque aerei di questa versione.\nIl primo EA-6B ICAP I (159907) vol\u00f2 per la prima volta nel luglio del 1975.\nLe consegne all'US Navy iniziarono nel marzo del 1976.\nGli EA-6B ICAP I vennero impiegati dagli squadron VAQ-129, VAQ-130, VAQ-131, VAQ-132, VAQ-134, VAQ-135, VAQ-136, VAQ-138, VAQ-139 e VMAQ-2.\nLa prima crociera operativa avvenne nel 1977 col VAQ-135 imbarcato sulla CVN-68 USS Nimitz come parte del Carrier Air Wing 8.\nEA-6B ICAP II (Improved CAPability II).\nVersione di serie da guerra elettronica con nuovi pod ECM AN/ALQ-99 migliorati con un ampliamento delle bande di frequenza di disturbo e modifiche alla strumentazione dei posti posteriori.\nQuesta versione era la prima armata con AGM-88 HARM ai piloni alari che permettevano l'impiego anche per missioni SEAD per attaccare bersagli di superficie come radar e postazioni contraeree.\nA partire dal tredicesimo aereo (162225) venne introdotta la possibilit\u00e0 di azioni di disturbo coordinate tra pi\u00f9 Prowler usando il TACAN.\nVennero costruiti quarantuno aerei di questa versione, inoltre quindici EXCAP vennero aggiornati allo standard ICAP II.\nIl primo EA-6B ICAP II (161776) venne consegnato alla US Navy sulla base di Patuxent River nel Maryland nel 1983 ed entr\u00f2 in servizio nel luglio del 1984.\nEA-6B ICAP II (Improved CAPability II) block 86.\nVersione di serie da guerra elettronica con nuovi pod ECM AN/ALQ-99 migliorati, nuovo elaboratore dei segnali AYK-14, sistema di guerra elettronica per autoprotezione AN/ALQ126B e nuove radio UHF/VHF AN/ARC-182.\nL'EA-6B ICAP II entr\u00f2 in servizio nel 1988.\nEA-6B ADVCAP (ADVanced CAPability).\nL'Advanced Capability EA-6B Prowler (ADVCAP) era un programma di sviluppo per migliorare le prestazioni di volo del Prowler ed aggiornarne l'avionica ed i sistemi di guerra elettronica.\nL'idea era di aggiornare tutti i Prowler alla configurazione ADVCAP, ma il programma venne cancellato nel 1995 per motivi finanziari.\nIl programma ADVCAP inizi\u00f2 a fine anni ottanta ed era diviso in tre fasi: Full-Scale Development (FSD), Vehicle Enhancement Program (VEP) e Avionics Improvement Program (AIP).\nLa fase FSD serv\u00ec per valutare il nuovo sistema di guerra elettronica AN/ALQ-149 Electronic Warfare System. Venne utilizzato un Prowler leggermente modificato per imbarcare il nuovo sistema.\nIl prototipo FSD, che era l'ultimo Prowler di preserie (156482), gi\u00e0 usato come prototipo della versione ICAP II, vol\u00f2 per la prima volta il 30 gennaio 1989.\nLa fase VEP aggiunse numerose modifiche all'aereo per migliorarne le prestazioni di volo, in particolare la stabilit\u00e0 latero-direzionale che causava a volte problemi nel controllare l'aereo.\nIl Prowler 158542 venne modificato con:\nQueste modifiche aumentarono il peso dell'aereo di circa 900\u00a0kg e spostarono il baricentro all'indietro.\nVolando ad alti angoli d'attacco lo spostamento del carburante causava un ulteriore spostamento del baricentro per cui l'aereo aveva una stabilit\u00e0 longitudinale statica leggermente negativa.\nI risultati delle prove di volo dimostrarono caratteristiche di volo molto migliorate e che l'arretramento del baricentro aveva un effetto minimo.\nIl prototipo AIP (158547) aveva tutte le modifiche delle fasi FSD e VEP pi\u00f9 un'avionica completamente nuova con schermi multifunzione per l'intero equipaggio, HUD per il pilota e due sistemi di navigazione Global Positioning System/INS.\nLa fase di collaudo iniziale condotta dalla ditta in collaborazione con l'US Navy venne completata con pochi problemi.\nDopo la cancellazione del programma i tre prototipi 156482, 158542 and 158547 vennero accantonati fino al 1999.\nNegli anni successivi i tre aerei vennero smantellati e riassemblati come un unico aereo con matricola 158542, soprannominato \"FrankenProwler\", che torn\u00f2 in servizio il 23 marzo 2005.\nEA-6B ICAP III (Improved CAPability III).\nNuova versione di serie da guerra elettronica dotata di un sistema di ricevitori AN/ALQ-218, disturbatore di comunicazioni USQ-113 e sistema di trasmissione dati Link 16.\nDue Prowler portati a questo standard hanno eseguito 29 voli di collaudo per un totale di 56 ore alla base di Nellis in Nevada con equipaggi collaudatori del Naval Air Warfare Center di China Lake in California.\nLa valutazione \u00e8 stata completata nel 2003 con dato esito positivo, \u00e8 previsto l'aggiornamento di dieci-dodici aerei l'anno in funzione anche dell'andamento del programma Growler.\nImpiego.\nIl Prowler \u00e8 il principale aereo da guerra elettronica dell'US Navy e USMC, \u00e8 stato utilizzato in tutte le operazioni aeree eseguite da queste forze armate dalla guerra del Vietnam in poi.\nI primi EA-6B appartenenti al VAQ-132 arrivarono in Vietnam nel giugno del 1972, la prima missione avvenne l'11 luglio e a dicembre vennero impiegati per scortare i bombardieri Boeing B-52 Stratofortress nelle missioni sul Vietnam del nord parte dell'offensiva Linebacker II.\nLa missione principale del Prowler consiste nell'appoggiare aerei d'attacco al suolo e truppe terrestri contrastando le attivit\u00e0 elettroniche nemiche nell'area di operazioni, ma pu\u00f2 eseguire anche missioni di ricognizione elettronica (ELectronic INTelligence, ELINT).\nPoich\u00e9 le missioni di guerra elettronica sono molto impegnative, il Prowler ha necessit\u00e0 di frequenti manutenzioni ed \u00e8 aggiornato molto pi\u00f9 spesso di qualunque altro aereo dell'US Navy.\nIl 26 maggio 1981 un EA-6B si schiant\u00f2 sul ponte della CVN-68 USS Nimitz ed esplose, il bilancio fu di 14 morti e 45 feriti.\nCon il ritiro dell'EF-111A Raven nel 1995, deciso per limitare il numero di modelli diversi in servizio, l'USAF rimase senza un aereo dedicato alle missioni di guerra elettronica.\nPer le esigenze dell'USAF vennero costituiti quattro squadron \"Expeditionary\" di Prowler con equipaggi misti USAF-US Navy.\nL'EA-6B Prowler 163045 appartenente al VMAQ-2 dell'USMC il 3 febbraio 1998 caus\u00f2 la strage del Cermis tagliando il cavo di una funivia ed uccidendo venti persone.\nNel 1998 alla base di Whidbey Island \u00e8 stato inaugurato un monumento ai 44 membri di equipaggi di Prowler morti in incidenti.\nIn seguito il totale sal\u00ec a 48 il 10 novembre 1998 quando un EA-6B si scontr\u00f2 con un Lockheed S-3 Viking durante un addestramento all'appontaggio notturno sulla CVN-65 USS Enterprise.\nAltri cinque Prowler vennero persi per incidenti nel 1998 ma senza vittime.\nI Prowler sono impiegati da alcuni anni in Afghanistan ed Iraq anche per operazioni contro l'impiego di ordigni esplosivi artigianali (\"Improvised Explosive Device\", IED) disturbando i segnali dei telecomandi utilizzati, in genere telecomandi per cancelli o telefoni cellulari. Due squadron di Prowler sono basati in Iraq ed impiegati anche per queste missioni.\nNessun Prowler \u00e8 andato perso in azione, ma pi\u00f9 di quaranta sono andati persi per incidenti fino al 2007.\nL'11 febbraio 2008 un EA-6B del VAQ-136 venne perso venti miglia a nord-est di Guam, l'intero equipaggio venne recuperato.\nCirca 125 Prowler sono ancora in servizio con dodici squadron dell'US Navy, quattro dell'USMC e quattro congiunti USAF-US Navy \"Expeditionary\", ma l'uso molto frequente ed intenso ne ha accorciato la vita operativa.\nTutti gli squadron su Prowler dell'US Navy operativi sono sulla base di Whidbey Island nello stato di Washington ad eccezione del VAQ-209 della US Navy Reserve sulla base di Washington, DC e del VAQ-136 di base ad Atsugi in Giappone come parte del Carrier Air Wing 5 imbarcato sulla CV-63 USS Kitty Hawk, sostituita nel 2008 dalla CVN-77 USS George H.W. Bush.\nI Prowler dell'USMC sono sulla base di Cherry Point in North Carolina.\nInizialmente era previsto di sostituire il Prowler con il Common Support Aircraft, poi cancellato.\nNel 2011 i Prowler erano stati sostituiti dai Growler nel VAQ-132 e VAQ141, entrambi impiegati alle operazioni New Dawn in Iraq e Enduring Freedom in Afghanistan.\nI piani dell'US Navy prevedono di completare la sostituzione dei Prowler coi Growler nel 2015. Dal 25 al 27 luglio 2015 presso la Naval Air Station Whidbey Island, a Oak Harbour (Washington), sede dell'Electronic Attack Wing della US Pacific Fleet ci sono state delle celebrazioni conclusesi con l'atterraggio dell'ultimo EA-6 della United States Navy. Anche se formalmente la radiazione \u00e8 avvenuta soltanto a luglio, gli EA-6B non erano pi\u00f9 utilizzati da novembre del 2014; ma alcuni \"Prowler\" continuano a operare regolarmente presso quattro reparti dei Marines, il VMAQT-1 e i VMAQ-2, 3 e 4, tutti sulla MCAS (Marine Corps Air Station) Cherry Point, nel North Carolina.\nL'8 marzo 2019, dopo 40 anni di servizio, l'USMC ha ritirato gli ultimi aerei che erano in carico al Marine Tactical Electronic Warfare Squadron (VMAQ) 2 \u2018Death Jesters\u2019 squadron, situato sulla Marine Corps Air Station (MCAS) Cherry Point in Carolina del Nord, reparto che conclude un servizio record che ebbe inizio nel 1977.\nLivree.\nLa colorazione dei Prowler era inizialmente quella usata per tutti gli aerei imbarcati con grigio chiaro opaco FS36440 su tutte le superfici superiori e laterali e bianco lucido FS17875 per tutte le superfici inferiori e le superfici mobili di controllo.\nNel 1978 gli aerei vennero ridipinti interamente in grigio chiaro opaco FS36440.\nNei primi anni '80 venne introdotta per tutti gli aerei della US Navy una nuova colorazione basata su diverse tonalit\u00e0 di grigio, usati anche per le insegne al posto dei colori vistosi.\nPer il Prowler la colorazione \u00e8 grigio medio FS36320 sulle superfici superiori con grigio chiaro FS36375 attorno all'abitacolo, grigio bluastro FS35237 sul pannello antiriflesso di fronte all'abitacolo, bordi delle prese d'aria, un terzo anteriore delle superfici superiori di ali e piani di coda e bordi anteriori dei pod ECM, e grigio chiaro FS36375 sulle superfici inferiori."}
{"id": "655830", "revid": "287204", "url": "https://it.wikipedia.org/wiki?curid=655830", "title": "Gymnopus fusipes", "text": "Gymnopus fusipes \u00e8 un fungo della famiglia Omphalotaceae considerato un tempo buon commestibile che recentemente \u00e8 stato ritenuto responsabile di avvelenamenti a sindrome pardinica; trattasi di specie saprofita che cresce ai piedi degli alberi di latifoglie ma pi\u00f9 spesso su legname marcescente o su fogliame in decomposizione.&lt;br&gt;\nI meno esperti non di rado lo confondono con esemplari di \"Armillaria tabescens\" o comunque con una vera e propria specie di chiodino poich\u00e9 cresce nello stesso periodo e poich\u00e9 trattasi di fungo cespitoso.\nDescrizione della specie.\nCappello.\nCarnoso, da 2 fino ad 8 cm, occasionalmente anche 10 cm; prima convesso, poi spianato, pi\u00f9 o meno irregolare, liscio, color nocciola, spesso maculato di bruno/ocra, a volte pi\u00f9 chiaro al centro.\nLamelle.\nAdnate, separate dal cappello da una leggera introflessione, biancastre, spesso con macchie color ocra.\nGambo.\nSottile, lungo fino ad 8/10 cm, fusiforme, tenace, spesso irregolare, presenta delle introflessioni anche profonde; nella parte inferiore termina con una sorta di radichetta; concolore al cappello.\nCarne.\nBianca, tenace, elastica.\nCaratteri microscopici.\nIaline in massa.\nDistribuzione e habitat.\nGregario oppure cespitoso, cresce in estate/autunno, spesso in contemporanea al \"chiodino\" con cui occasionalmente pu\u00f2 essere confuso; predilige ceppaie marcescenti oppure fogliame. Nei boschi di latifoglie.\nCommestibilit\u00e0.\nSeppur da alcuni autori considerata commestibile (Bruno Cetto ed altri) la specie \u00e8 oggi sospettata di causare avvelenamenti a sindrome pardinica\nLa sua carne, se essiccata nel suo habitat, si reidrata rapidamente con la pioggia ed anche i carpofori pi\u00f9 vecchi possono sembrare freschi (reviviscenza) in tal caso la specie diventa tossica e causa disturbi intestinali."}
{"id": "655831", "revid": "77358", "url": "https://it.wikipedia.org/wiki?curid=655831", "title": "Genova Porta Principe", "text": ""}
{"id": "655833", "revid": "2519", "url": "https://it.wikipedia.org/wiki?curid=655833", "title": "Alvdal", "text": "Alvdal \u00e8 un comune norvegese della contea di Innlandet, distretto di \u00d8sterdalen."}
{"id": "655839", "revid": "212348", "url": "https://it.wikipedia.org/wiki?curid=655839", "title": "R\u00e9aumur (disambigua)", "text": "R\u00e9aumur (non \"R\u00e9amur\", grafia errata sebbene non infrequente in Italia) si pu\u00f2 riferire a:"}
{"id": "655840", "revid": "1075510", "url": "https://it.wikipedia.org/wiki?curid=655840", "title": "Ren\u00e9-Antoine Ferchault de R\u00e9aumur", "text": "Biografia.\nVenne educato agli studi filosofici nel collegio gesuita di Poitiers, e nel 1699 si trasfer\u00ec a Bourges per seguire lo studio di legge, matematica e fisica, dietro la tutela di uno zio canonico a La Sainte-Chapelle.\nNel 1703 si trasfer\u00ec a Parigi dove continu\u00f2 gli studi matematici di fisica e nel 1708 all'et\u00e0 di 24 anni divenne membro dell'Acad\u00e9mie des Sciences. Da allora per almeno cinquant'anni non trascorse anno nel quale le \"M\u00e9moires de l'Acad\u00e9mie\" non contenessero un saggio di R\u00e9aumur.\nInizialmente i suoi studi si focalizzarono sulla matematica, e soprattutto nella geometria. Nel 1710 venne nominato membro di un importante progetto scientifico nazionale, ovvero la classificazione di tutte le arti e le manifatture, che port\u00f2 alla scoperta di nuove attivit\u00e0 produttive e alla riqualificazione di quelle ormai cadute in disuso. \nPer le sue scoperte nel campo della produzione metallurgica di ferro ed acciaio venne insignito di una pensione di 12.000 livree, ma lo studioso, pago del proprio stipendio personale, don\u00f2 la rendita all\"'Acad\u00e9mie des Sciences\", per incentivare e promuovere nuovi esperimenti.\nNel 1731 le sue attenzioni scientifiche si focalizzarono sulla meteorologia inventando cos\u00ec la scala per la misurazione delle temperature che porta il suo nome, ovvero la scala R\u00e9aumur. Essa \u00e8 largamente diffusa per i termometri da utilizzare nei caseifici durante la coagulazione del latte.\nNel 1735 per motivi familiari accett\u00f2 il posto di comandante ed intendente dell'ordine militare di San Luigi, ottemperando i suoi doveri senza accettare alcun ritorno economico.\nCuriosit\u00e0.\n\u00c8 autore anche di uno \"Histoire des Fourmis\", citato ne \"La vita delle formiche\" (1930) di Maurice Maeterlinck come il primo trattato sulle formiche redatto con metodo scientifico. \"Vi si trova in germe\" -scrive Maeterlinck- \"e sovente pi\u00f9 che in germe, ovvero pressoch\u00e9 allo stato perfetto, una certa quantit\u00e0 di osservazioni che pensavamo nate ieri. Questo piccolo trattato [...] crea la mirmecologia quale la intendiamo oggi.\""}
{"id": "655841", "revid": "37723", "url": "https://it.wikipedia.org/wiki?curid=655841", "title": "Rene Antoine Ferchault de Reaumur", "text": ""}
{"id": "655842", "revid": "37723", "url": "https://it.wikipedia.org/wiki?curid=655842", "title": "De Reaumur", "text": ""}
{"id": "655850", "revid": "287204", "url": "https://it.wikipedia.org/wiki?curid=655850", "title": "Rene-Antoine Ferchault de Reaumur", "text": ""}
{"id": "655853", "revid": "51418", "url": "https://it.wikipedia.org/wiki?curid=655853", "title": "Lingua semitica", "text": ""}
{"id": "655854", "revid": "124875120", "url": "https://it.wikipedia.org/wiki?curid=655854", "title": "Cromosoma 2", "text": "Con il nome di cromosoma 2 si indica, per convenzione, il secondo pi\u00f9 grande cromosoma umano. Le persone presentano solitamente due copie del cromosoma 2, come di ogni autosoma. Il cromosoma 2 possiede all'incirca 242 milioni di nucleotidi. I due cromosomi 2 rappresentano all'incirca l'8% del DNA totale nelle cellule umane.\nIl cromosoma 2 contiene di certo oltre 1600 geni, ma si ritiene possa contenerne fino a 1800.\nIl numero di polimorfismi a singolo nucleotide (SNP) individuati \u00e8 di quasi 900.000.\nSi ritiene che questo cromosoma sia il risultato della fusione di due cromosomi ancestrali. La prova di questo starebbe nell'alta omologia tra il cromosoma umano e due cromosomi dello scimpanz\u00e9. Ad avvalorare questa ipotesi ci sarebbe anche la presenza di centromeri e telomeri vestigiali sul cromosoma umano, resti proprio dei due cromosomi presenti oggi nello scimpanz\u00e9."}
{"id": "655855", "revid": "46931", "url": "https://it.wikipedia.org/wiki?curid=655855", "title": "Isole Bermude", "text": ""}
{"id": "655857", "revid": "106908", "url": "https://it.wikipedia.org/wiki?curid=655857", "title": "\u00b0R", "text": ""}
{"id": "655861", "revid": "125277413", "url": "https://it.wikipedia.org/wiki?curid=655861", "title": "Givigliana", "text": "Givigliana \"Gjviano\" in friulano carnico) \u00e8 una frazione del comune di Rigolato (UD), nell'alta Val Degano, nella regione montuosa della Carnia.\nOltre all\u2019italiano si parla il friulano carnico\nDescrizione.\nSorge a 1.124 m s.l.m., a mezzacosta del monte Crostis (2.251 m) e l'abitato \u00e8 caratterizzato da una posizione in forte pendenza: aneddoti popolari, caratteristici dell'umorismo degli abitanti dei paesi vicini, vorrebbero che alle galline venisse legato un sacchetto alla coda per evitare che le uova rotolassero gi\u00f9 a valle nel torrente Degano, o che, per lo stesso motivo, nel paese si facessero dei formaggi di forma quadrata.\nNel corso del secolo scorso gli abitanti sono quasi tutti emigrati in pianura o all'estero a cercare lavoro, dai 400 abitanti circa degli anni cinquanta e sessanta, si \u00e8 arrivati alla situazione attuale, in cui il borgo \u00e8 praticamente disabitato: tuttavia nel periodo estivo e per le feste gli emigranti tornano nelle case di origine.\nCaratteristico di Givigliana \u00e8 il campanile costruito nel 1951, che nel 2002 si \u00e8 deciso di valorizzare facendo dipingere le quattro pareti che erano semplicemente intonacate. Il campanile \u00e8 visibile in alto a destra percorrendo la strada statale che da Rigolato porta a Forni Avoltri. Nonostante la scarsissima popolazione, tuttora Givigliana esprime una Amministrazione separata dei beni di uso civico che gestisce i boschi frazionali."}
{"id": "655864", "revid": "834", "url": "https://it.wikipedia.org/wiki?curid=655864", "title": "Cia", "text": ""}
{"id": "655865", "revid": "339392", "url": "https://it.wikipedia.org/wiki?curid=655865", "title": "Piana padana", "text": ""}
{"id": "655866", "revid": "767487", "url": "https://it.wikipedia.org/wiki?curid=655866", "title": "LDS (automobilismo)", "text": "La LDS \u00e8 stato un costruttore sudafricano di Formula 1. Scuderia fondata dal pilota Louis Douglas Serrurier partecip\u00f2 a alcune edizioni del Gran Premio del Sud Africa nella seconda met\u00e0 degli anni sessanta.\nGi\u00e0 nel dicembre del 1961 Serrurier aveva fatto debuttare la sua vettura, chiamata MK1 e basata sul disegno della Cooper, in alcuni gran premi non validi per il campionato mondiale corsi nel suo paese. La vettura era motorizzata Alfa Romeo.\nIl debutto ufficiale avvenne l'anno successivo in cui la vettura, con alla guida lo stesso Serrurier, abbandon\u00f2 la gara dopo essere partita quattordicesima.\nPer molte stagioni la stessa vettura fu impegnata solo nel gran premio di casa, ottenendo il miglior risultato nel 1963 quando si classific\u00f2 all'undicesimo posto.\nNel 1967 venne motorizzata da Climax e nel 1968 dalla Repco. Oltre che dal fondatore la vettura venne condotta in gara anche da Sam Tingle"}
{"id": "655867", "revid": "124339707", "url": "https://it.wikipedia.org/wiki?curid=655867", "title": "Elvis, il re del rock", "text": "Elvis, il re del rock (\"Elvis\") \u00e8 un film per la televisione del 1979 diretto da John Carpenter. Elvis \u00e8 interpretato da Kurt Russell, che con questo film stringer\u00e0 uno stretto legame con Carpenter.\nTrama.\nIl film racconta la vita e la carriera di Elvis sino al 1970, non descrivendo gli ultimi anni del cantante che portarono alla sua scomparsa nel 1977.\nProduzione.\nIl regista John Carpenter fa un cameo nel film: \u00e8 l'uomo che fuma una sigaretta al tavolo da gioco dell'albergo di Las Vegas dove alloggia Elvis all'inizio. Da notare, inoltre, il fatto che John Carpenter \u00e8 anche il nome dell'ultimo personaggio che Elvis interpret\u00f2 per il cinema, nel 1969, nel film \"Change of Habit\".\nUn dodicenne Kurt Russell ha incontrato e lavorato con Elvis nel film \"Bionde, rosse, brune...\" (1963). In seguito Russell ha doppiato la voce di un giovane Elvis in \"Forrest Gump\" (1994) ed ha interpretato un sosia di Elvis nel film \"La rapina\" (2001).\nIl cantante country Ronnie McDowell ha fornito la voce per una serie di canzoni che Russell ha eseguito nel film; delle 36 canzoni registrate solo 25 sono state utilizzate per la colonna sonora.\nIn una scena si vede Elvis (Russell) eseguire \"An American Trilogy\" durante il concerto: Presley per\u00f2 non pubblic\u00f2 e non incluse il brano in alcun concerto prima del 1972.\nDistribuzione.\nVenne trasmesso per la prima volta dalla ABCTV il 11 febbraio 1979.\nIn seguito una versione pi\u00f9 breve del film \u00e8 stata distribuita nelle sale cinematografiche di Europa e Australia; in Italia venne distribuito dalla P.A.C. (Produzioni Atlas Associate) nell'agosto 1979."}
{"id": "655869", "revid": "339392", "url": "https://it.wikipedia.org/wiki?curid=655869", "title": "Val padana", "text": ""}
{"id": "655871", "revid": "767487", "url": "https://it.wikipedia.org/wiki?curid=655871", "title": "Amebix", "text": "Gli Amebix sono stati un gruppo musicale crust punk formato nel Devon, Inghilterra nel 1978. Sono uno dei gruppi capostipiti del crust punk.\nLa loro musica era un misto di generi che spaziavano dall'hardcore punk all'heavy metal/thrash metal, ed era influenzata pesantemente da gruppi come Mot\u00f6rhead, Black Sabbath, Venom e Celtic Frost, generando cos\u00ec una nuova sonorit\u00e0 poi nota come crust punk.\nStoria.\nGli Amebix si formarono originariamente nel 1978 con la formazione composta da Rob Miller (voce, successivamente anche al basso) insieme a suo fratello Chris \"Stig\" Miller (chitarra), da Andy Billy Jug (batteria) e Clive (basso), mentre frequentavano la scuola a Devon.\nInizialmente si chiamavano \"The Band with no Name\", e suonarono principalmente nei dintorni della loro citt\u00e0 e durante questo periodo incisero il primo demo da 6 canzoni.\nRob Miller in quel periodo lavorava come giornalista part-time e sfruttando questa posizione port\u00f2 il demo ai Crass. Registrarono i primi dischi, l'EP \"Who's The Enemy?\" (1982), il singolo \"Winter\" (1983) e l'EP \"No Sanctuary\" (1983) per l'etichetta discografica Spiderleg Records.\nSubito dopo Andy Billy Jug fu sostituito alla batteria da Martin. I ragazzi usarono la casa di Martin a Dartmoor come sala prove, proprio qui iniziarono a pensare al nome Amebix.\nMartin poco dopo fu prelevato dai genitori e portato a Londra dove gli fu diagnosticata la schizofrenia. Si trasferirono a Bristol e vissero per un periodo negli squat, incontrarono il gruppo Disorder e si tuffarono nell'uso e abuso di sostanze stupefacenti.\nDurante la registrazione di \"No Sanctuary\" incontrarono Jello Biafra (ex Dead Kennedys) che gli diede una copia di \"Generic Flipper\" e gli Amebix decisero di unirsi alla sua etichetta indipendente, la Alternative Tentacles.\nNel 1985 usc\u00ec il disco d'esordio \"Arise!\" e fino al 1987 non registrarono nient'altro. Nel 1986 usc\u00ec il live \"No Masters\" e nel 1987 cambiarono etichetta passando alla Heavy Metal Records registrando \"Monolith\".\nSempre nello stesso anno usc\u00ec \"Right to Ride\". Dal 1987 per molti anni non registrarono niente, ma nel 1994 esce \"The Power Remains\" e durante lo stesso anno si sciolsero prima di finire il tour. L'ultima tappa fu a Sarajevo.\nAlcuni componenti formarono il gruppo degli Zygote. Il cantante Rob Miller ora vive nell'isola di Skye."}
{"id": "655872", "revid": "1543377", "url": "https://it.wikipedia.org/wiki?curid=655872", "title": "Intifada di Zemla", "text": "L'Intifada di Zemla (letteralmente \"la rivolta di Zemla\") \u00e8 il nome dato alle dimostrazioni del 17 giugno 1970, culminate in un massacro fatto dalle forze spagnole del Tercio nel distretto di Zemla, parte di El-Aaiun, nell'odierno Sahara Occidentale (allora Sahara spagnolo).\nL'organizzazione dell'Intifada.\nI capi dell'organizzazione Harakat Tahrir, fino ad allora segreta, e fra di loro il fondatore Muhammad Bassiri, organizzarono una dimostrazione per consegnare una petizione che richiedeva l'indipendenza ed un corretto trattamento per i Saharawi al governatore generale spagnolo della colonia \"Jos\u00e9 Mar\u00eda P\u00e9rez de Lema y Tejero\". La manifestazione fu indetta contemporaneamente, ed in contrapposizione, alle manifestazioni ufficiali della giornata dedicata alla \"Lealt\u00e0\" verso la madrepatria Spagna. Tejero invi\u00f2 gli sceicchi Saharawi a mediare per far sciogliere la manifestazione. Per la prima volta nella loro storia gli sceicchi furono accolti a sassate in quanto considerati collaborazionisti della Spagna. I dimostranti furono autorizzati a leggere la petizione, ma al momento della scioglimento della manifestazione la polizia si mosse per arrestare gli organizzatori. I dimostranti respinsero i poliziotti e ad una carica risposero tirando sassi. Le autorit\u00e0 spagnole, temendo di perdere il controllo della situazione, chiamarono la Legione straniera spagnola che apr\u00ec il fuoco uccidendo dodici dimostranti e ferendone molti di pi\u00f9. Centinaia di persone furono arrestate.\nGli arresti e le sparizioni.\nNei giorni seguenti al massacro, gli attivisti di Harakat Tahrir, e Bassiri fra di loro, furono ricercati ed arrestati dalle forze di sicurezza spagnole. Bassiri, dopo il suo arresto alle tre del mattino del 18 giugno spar\u00ec in prigione. e da allora non vi furono pi\u00f9 sue notizie.\nLa rotta cambia, la scelta della lotta armata.\nI fatti seguenti l'Intifada di Zemla spinse il movimento anticoloniale Saharawi ad abbracciare la lotta armata. Fra i molti militanti irredentisti, spesso organizzati in altri movimenti, vi fu El Ouali Mustafa Sayed, allora impegnato in Marocco. Fu turbato dai fatti di Zemla ed acceler\u00f2 l'impegno armato e clandestino e con pochi altri, tre anni dopo fond\u00f2 il Fronte Polisario.\n17 giugno 2005, la storia si ripete.\nIn occasione del trentacinquesimo anniversario della strage furono organizzate pi\u00f9 manifestazioni a El Aayun tutte represse con uso della forza da parte della polizia marocchina.\nNella serata fu organizzata una manifestazione dai difensori dei diritti umani con la presenza di Saharawi adottati nel passato da pi\u00f9 organizzazioni come prigionieri di opinione e lungamente spariti come Lidri Elboucine, Hmad Hammad, Aminatou Haidar e Fatma Ayach, sopravvissuti al contrario di Muhammad Bassiri nel 1970. Anche questa manifestazione fu dispersa violentemente e molti manifestanti furono manganellati selvaggiamente (vi sono molti riscontri fotografici). Alcuni come Raji Mohamed furono arrestati e torturati.\nNei giorni successivi furono arrestati molti dei manifestanti della sera e il 14 dicembre si arriv\u00f2 a sentenza nel processo a carico di 14 attivisti.\nPrima e dopo il processo Amnesty International e Human Rights Watch hanno pubblicato rapporti esprimendo preoccupazioni sul fatto che Ali Salem Tamek e gli altri attivisti Saharawi non hanno goduto di un giudizio equo, e che andavano considerati prigionieri di coscienza.\nIl 17 giugno \u00e8 ora commemorato, dai Saharawi nei campi per rifugiati a Tindouf in Algeria, come giorno di protesta contro l'amministrazione del Marocco nel Sahara Occidentale."}
{"id": "655875", "revid": "112814747", "url": "https://it.wikipedia.org/wiki?curid=655875", "title": "Camera oscura (disambigua)", "text": ""}
{"id": "655881", "revid": "1305772", "url": "https://it.wikipedia.org/wiki?curid=655881", "title": "Diamante (disambigua)", "text": ""}
{"id": "655882", "revid": "79968", "url": "https://it.wikipedia.org/wiki?curid=655882", "title": "Madrevite", "text": "La madrevite \u00e8 un pezzo forato e filettato atto a ricevere una vite che s'impana nel suo filetto, di solito \u00e8 in metallo ma pu\u00f2 anche essere di legno o di plastica. In sostanza \u00e8 la sede in cui s'infila la vite. Si costruisce maschiando la parte interna del foro oppure filettandolo sul tornio. \nImpropriamente il termine \u00e8 talvolta riferito alla filiera tonda, che \u00e8 un utensile per filettare le barre cilindriche."}
{"id": "655885", "revid": "729019", "url": "https://it.wikipedia.org/wiki?curid=655885", "title": "Strada europea E847", "text": "La strada europea E847 \u00e8 una strada di classe B il cui percorso si trova completamente in territorio italiano.\nCollega Sicignano degli Alburni con Metaponto."}
{"id": "655890", "revid": "6923", "url": "https://it.wikipedia.org/wiki?curid=655890", "title": "Strada Europea E848", "text": ""}
{"id": "655892", "revid": "729019", "url": "https://it.wikipedia.org/wiki?curid=655892", "title": "Tourn\u00e9e", "text": "Per tourn\u00e9e (dal francese \"tourner\", girare) o tour (dall'inglese \"giro\"), si intende una serie di spettacoli o concerti dati in diverse localit\u00e0 da parte di un artista, di una compagnia teatrale, di una compagnia di danza, di un gruppo musicale o di un'orchestra.\nIl sistema delle \"tourn\u00e9e\" musicali \u00e8 cresciuto cos\u00ec tanto da divenire un vero e proprio strumento di promozione musicale per molti gruppi musicali. Una \"tourn\u00e9e\" pu\u00f2 rappresentare per molti gruppi l'unico strumento per farsi conoscere."}
{"id": "655896", "revid": "1444886", "url": "https://it.wikipedia.org/wiki?curid=655896", "title": "Pace di Zara", "text": "La pace di Zara del 18 febbraio 1358 fu un trattato stipulato nella citt\u00e0 dalmata fra il Regno d'Ungheria-Croazia e la Repubblica di Venezia, in cui quest'ultima dovette rinunciare a gran parte dei suoi possedimenti in Dalmazia.\nPremesse.\nIn seguito all'assedio di Zara e alla successiva invasione da parte del Re Ungherese nelle terre Veneziane della Dalmazia venne stipulata la pace.\nLa pace di Zara pose fine alle ostilit\u00e0 fra il re Luigi I d'Ungheria e la Serenissima per il controllo dell'Adriatico.\nIl monarca ungherese era riuscito a formare una poderosa spedizione di 50.000 uomini unendo alle proprie truppe gli eserciti inviati dal duca d'Austria, dai conti di Gorizia Alberto e Mainardo, dal signore di Padova Francesco da Carrara, dal patriarca di Aquileia e dall'imperatore del Sacro Romano Impero. Fu cos\u00ec che nel 1356 la grande coalizione si impose sui veneziani ad Asolo, Ceneda e Conegliano e giunse a cingere d'assedio la piazzaforte di Treviso. Nello stesso tempo, lungo le coste dalmate, l'esercito ungherese-croato aveva attaccato le citt\u00e0 di Zara, Tra\u00f9, Spalato e Ragusa: se Tra\u00f9, Spalato ed altre citt\u00e0 minori si diedero spontaneamente al sovrano, Zara non si arrese agli Ungheresi se non per tradimento.\nPiegati dalla potenza degli eserciti nemici e dai rovesci militari subiti nel proprio territorio, i Veneziani dovettero rassegnarsi ad una durissima pace. Le delegazioni si incontrarono a Zara, dove il 18 febbraio 1358 venne siglato l'omonimo trattato.\nConseguenze.\nPer effetto del trattato di pace la Serenissima dovette cedere all'Ungheria tutti i suoi possedimenti in Dalmazia, dal Quarnaro alle Bocche di Cattaro, ma pot\u00e9 mantenere le coste istriane e la marca trevigiana. Fu per\u00f2 costretta a cancellare dal titolo dogale ogni riferimento alla Dalmazia.\nLuigi d'Ungheria entr\u00f2 trionfalmente a Zara nel 1358 concedendo ampi privilegi alla nobilt\u00e0 zaratina ed ergendo la citt\u00e0 a capitale del regno di Dalmazia. Per Ragusa la pace di Zara signific\u00f2 un affrancamento dal dominio veneziano che port\u00f2 ben presto alla costituzione della repubblica. Zara rest\u00f2 invece nel regno ungherese fino al 1409, quando re Ladislao di Napoli la cedette nuovamente alla Repubblica di Venezia per 100.000 ducati d'oro, assieme a tutti i suoi diritti sulla Dalmazia. Zara rimase cos\u00ec stabilmente nella Repubblica di Venezia fino al 1797."}
{"id": "655898", "revid": "729019", "url": "https://it.wikipedia.org/wiki?curid=655898", "title": "Strada europea E846", "text": "La strada europea E846 \u00e8 una strada di classe B il cui percorso si trova completamente in territorio italiano. Collega Cosenza (sulla E45) con Crotone (sulla E90).\nLa Strada statale 107, utilizzata dall'E846 e detta anche \"dei Due Mari\" (lo Ionio ed il Tirreno) o \"Silana-Crotonese\", parte da Paola, sulla costa tirrenica cosentina, ed arriva fino a Crotone, attraversando le province di Cosenza e di Crotone.\nLa parte che va da Cosenza a San Giovanni in Fiore, centro della Sila inizia con la scalata della Sila e si attraversano comuni quali Spezzano della Sila e San Pietro in Guarano, ed il Parco Nazionale della Sila.\nSegue la discesa da San Giovanni in Fiore verso Crotone. Il percorso si svolge quasi completamente nella provincia di Crotone."}
{"id": "655904", "revid": "1305772", "url": "https://it.wikipedia.org/wiki?curid=655904", "title": "Firewall (disambigua)", "text": ""}
{"id": "655908", "revid": "729019", "url": "https://it.wikipedia.org/wiki?curid=655908", "title": "Strada europea E844", "text": "La strada europea E844 \u00e8 una strada di classe B il cui percorso si trova completamente in territorio italiano.\nCollega Firmo, ingresso autostradale con l\u2019A2 - Autostrada Del Mediterraneo E45, con Sibari intersecandosi con strada europea E90."}
{"id": "655912", "revid": "320578", "url": "https://it.wikipedia.org/wiki?curid=655912", "title": "E847", "text": ""}
{"id": "655914", "revid": "320578", "url": "https://it.wikipedia.org/wiki?curid=655914", "title": "E 847", "text": ""}
{"id": "655915", "revid": "1543377", "url": "https://it.wikipedia.org/wiki?curid=655915", "title": "BESM", "text": "BESM (\u0411\u042d\u0421\u041c) \u00e8 una serie di mainframe. La sigla indica \"\u0411\u043e\u043b\u044c\u0448\u0430\u044f \u042d\u043b\u0435\u043a\u0442\u0440\u043e\u043d\u043d\u043e-\u0421\u0447\u0451\u0442\u043d\u0430\u044f \u041c\u0430\u0448\u0438\u043d\u0430\" (Bolshaya Elektronno-Schetnaya Mashina) in russo \u00e8 pu\u00f2 essere tradotto come \"Grandi macchine per il calcolo elettronico\" o semplicemente \"Grandi computer\".\nSette tipi di BESM vennero prodotti.\nBESM-1 venne prodotto nel 1953 e utilizzava circa 5.000 valvole termoioniche. Solo un esemplare venne prodotto. Quando venne completato era il pi\u00f9 rapido computer d'Europa. I numeri in virgola mobile venivano rappresentati con parole da 39 bit, 32 bit per la parte numerica, 1 per il segno e 5 per l'esponente. Il sistema poteva rappresentare numeri compresi tra 10\u22129 e 1010. BESM-1 aveva una memoria di 1024 parole che potevano essere lette e scritte (R/W) e di 1024 parole a sola lettura (R). La memoria R/W era basata su nuclei di ferrite mentre la memoria a sola lettura era basata su diodi. Il sistema era dotato di unit\u00e0 di memorizzazione esterna basata su nastro. Quattro unit\u00e0 magnetiche potevano memorizzare 30.000 parole per nastro e un'unit\u00e0 magnetica veloce poteva memorizzare 5120 parole con un tasso di accesso di 800 parole per secondo. Il computer poteva eseguire 8-10 KiloFLOPS e consumava circa 30 KWatt di potenza elettrica. Non si hanno informazioni sul sistema di raffreddamento.\nBESM-2 era anch'esso basato su valvole termoioniche.\nBESM-3M e BESM-4 vennero basati su transistor. L'architettura era simile a quella dei computer M-20 e M220. La parola era di 45 bit, 30 BESM-4 vennero prodotti.\nBESM-6 era un supercomputer totalmente diverso dai predecessori. Venne progettato dall'Institute of Precision Mechanics and Computer Engineering nel 1965 e la produzione inizi\u00f2 nel 1967. Come i predecessori il BESM-6 era basato su componenti discreti e non utilizzava circuiti integrati. La parola era di 48 bit e l'indirizzamento era a 15 bit. Il sistema di base aveva una memoria di 32K parole (192 KB) espandibile a 128 K parole. la frequenza operativa era di 10\u00a0MHz e forniva una potenza nominale di 1 MFlops. Il BESM venne utilizzato in tutta l'Unione Sovietica in molti progetti che richiedevano elevata potenza di calcolo. Vennero prodotte 335 macchine. la produzione termin\u00f2 nel 1987.\nIl BESM-6 fu il primo computer sovietico dotato di sistema operativo e compilatore Fortran.\nIl successore del BESM-6 fu il sistema Elbrus."}
{"id": "655918", "revid": "320578", "url": "https://it.wikipedia.org/wiki?curid=655918", "title": "E846", "text": ""}
{"id": "655925", "revid": "320578", "url": "https://it.wikipedia.org/wiki?curid=655925", "title": "E844", "text": ""}
{"id": "655926", "revid": "6923", "url": "https://it.wikipedia.org/wiki?curid=655926", "title": "E848", "text": ""}
{"id": "655927", "revid": "1543377", "url": "https://it.wikipedia.org/wiki?curid=655927", "title": "Advanced Simulation and Computing Program", "text": "L'Advanced Simulation and Computing Program (precedentemente chiamato Accelerated Strategic Computing Initiative, o ASCI) \u00e8 un progetto statunitense volto allo sviluppo di supercomputer di nuova generazione per poter sostituire i test nucleari nel sottosuolo con simulazioni svolte dai supercomputer. I supercomputer secondo il progetto dovrebbero simulare anche l'invecchiamento dell'arsenale atomico statunitense in modo da migliorare e razionalizzare la manutenzione dello stesso. Il progetto venne creato dopo la moratoria statunitense del 1992 sugli esperimenti atomici.\nMolti sistemi prodotti dal progetto sono entrati nella TOP500."}
{"id": "655932", "revid": "116098646", "url": "https://it.wikipedia.org/wiki?curid=655932", "title": "Val d'Arzino", "text": "La Val d'Arzino (\"Cjan\u00e2l dal Arzin\" o \"Cjan\u00e2l di Sant Francesc\" in friulano) \u00e8 una valle delle Prealpi Carniche, in provincia di Udine e Pordenone: attraversata dal torrente Arzino (da cui prende il nome), si estende longitudinalmente dalla valle di Preone al comune di Pinzano al Tagliamento e latitudinalmente dal paese di Vito d'Asio al paese di Forgaria nel Friuli, comprendendo i primi comuni toccati dal torrente, cio\u00e8 Preone e in parte Verzegnis, nonch\u00e9 i comuni di Vito d'Asio, Forgaria nel Friuli e Pinzano al Tagliamento, comune nel quale, nei pressi della frazione Pontaiba, il torrente confluisce nel fiume Tagliamento. \nGeografia.\nLe cascate dell'Arzino si trovano a pochi metri dalla sorgente, in prossimit\u00e0 di un brusco cambio di pendenza della valle. I salti d'acqua, circondati da rigogliose faggete, si alternano ad ampie vasche di erosione e a profonde e verdissime pozze. Le cascate sono raggiungibili senza alcuna difficolt\u00e0 percorrendo una breve e comoda stradina forestale, che prende il via all'inizio della Valle di Preone.\nInfrastrutture e trasporti.\nTrasporti.\nStrade principali:\nStazioni in Val d'Arzino:\nAltre stazioni limitrofe:\nAutolinee:\nAltre infrastrutture.\nOspedali e ambulatori medici:\nTurismo.\nLe principali risorse turistiche della valle consistono nel patrimonio naturalistico, di particolare bellezza in tutti e tre i comuni e dal patrimonio storico. Nel comune di Vito d'Asio, nella frazione di Anduins, sono da notare le sorgenti solforose sul rio Barquet e gli annessi impianti termali in fase di sviluppo. Per gli escursionisti vi sono percorsi a Vito d'Asio e nella frazione S. Francesco, ma anche nel comune di Pinzano al Tagliamento.\nMentre per i ciclisti, vi sono numerosi percorsi nel comune di Pinzano al Tagliamento presso il torrente Gercia e lungo la ferrovia Casarsa-Pinzano-Gemona del Friuli attualmente dismessa. Dal punto di vista storico sono da notare il castello del conte Ceconi a Vito d'Asio e il castello di Pinzano, nonch\u00e9 i numerosi siti storici sparsi in tutta la vallata. Ad Anduins, San Francesco, Pielungo, Forgaria e a Valeriano ( Pinzano al Tagliamento ) sono presenti luoghi d'alloggio per turisti o strutture ricettive.\nBalneazione.\nIl clima mite che si trova, in estate, nelle zone pi\u00f9 a valle del torrente permette la balneazione prevalentemente nei comuni di Forgaria nel Friuli e Pinzano al Tagliamento, ma anche in numerose localit\u00e0 di Vito d'Asio. Le localit\u00e0 sono:\nPro Loco.\nIn Val d'Arzino, per la sua vastit\u00e0, troviamo numerose pro loco e associazioni:\nGastronomia e prodotti tipici.\nI piatti tipici e i prodotti della valle, nonostante le influenze dovute alle dominazioni straniere, hanno sempre mantenuto le loro caratteristiche di semplicit\u00e0 e sobriet\u00e0, legate alla vita contadina di montagna. Il formaggio salato e la polenta sono gli ingredienti della cosiddetta \"balote\", uno dei simboli della Val d'Arzino. Consiste in una palla di polenta riempita con del formaggio, cotta su braci e cenere. Spesso viene accompagnata da funghi e da erbe aromatiche tipiche della zona. Si trova inoltre la \"pettinba\", un piatto a base di carne di pecora affumicata con spezie. Da notare \u00e8 anche la produzione locale di miele nelle diverse qualit\u00e0: di acacia, di castagno, ai millefiori di montagna o di melata di bosco. I vini di vitigni locali, che sono l'Ucel\u00f9t, lo Scjagl\u00ecn, il Forgiar\u00ecn o il Picul\u00ect neri sono tipici della Val d'Arzino."}
{"id": "655936", "revid": "123541630", "url": "https://it.wikipedia.org/wiki?curid=655936", "title": "Vaccolino", "text": "Vaccolino (\"Al Vacul\u00ecn\" o \"Il Mott\" in dialetto ferrarese) \u00e8 una piccola localit\u00e0 rurale situata in provincia di Ferrara divisa tra i comuni di Comacchio e Lagosanto. Il paese, che conta una popolazione di circa 600 abitanti, si sviluppa sulla strada statale Romea che collega Venezia e Ravenna. A 3\u00a0km a nord della localit\u00e0 si trova la millenaria abbazia di Pomposa.\nUn tempo il piccolo borgo era chiamato anche San Giacomo o Le Celle; questo si spiega poich\u00e9 Vaccolino, pur piccolo, era formato da diversi borghi, come quello della chiesa di san Giacomo, oppure quello della cella, quello dei fabbri, quello dei pappi ecc. che uniti formarono \"Vacolinum\" (\"lat.\"). Esso fu un importante centro per la sosta ed il ristoro dei viandanti dell'antica via Popilia, (l'attuale strada Romea), nonch\u00e9 centro di meditazione per i frati pomposiani, da l\u00ec poco distanti, che proprio nelle sopracitate Celle alloggiavano, celle di cui oggi non rimane quasi pi\u00f9 nulla se non qualche rudere.\nUn tempo nel piccolo paese laghese/comacchiese vi erano le famose motte, piccole collinette (da non confondere con le dune della piallazza) di sabbia totalmente naturali, uniche in tutta Italia, presenti solo a Vaccolino, assieme alla frazione mesolana di Monticelli e ad altri paesi del codigorese. Questo \u00e8 anche il motivo per il quale Vaccolino in dialetto \u00e8 chiamata, soprattutto dagli abitanti, \"Il Mott\" letteralmente \"motte\", \"dune\", \"collinette di sabbia\". Negli anni '60 e '70, queste dune sono state quasi tutte spianate per lasciar spazio alla nuova edilizia.\nNell'area rurale ad est della Romea \u00e8 situata la valle Bertuzzi, la parte pi\u00f9 piccola delle valli di Comacchio."}
{"id": "655937", "revid": "115704864", "url": "https://it.wikipedia.org/wiki?curid=655937", "title": "Altix", "text": "Altix \u00e8 una linea di supercomputer e server prodotti da Silicon Graphics. La linea venne presentata nel 2003 con l'Altix 3000 basato su processori Intel Itanium 2 e il sistema operativo Linux. La versione iniziale del sistema gestiva fino a 64 processori. Nel febbraio 2004 SGI annunci\u00f2 la versione con 128 processori e versioni basate su 256 o 512 processori furono prodotte in seguito. Il supercomputer Columbia di propriet\u00e0 NASA \u00e8 basato su server Altix con 10.240 processori. Per collegare i vari server il sistema usa interconnessioni InfiniBand.\nNel luglio 2007 SGI e la NASA hanno stretto un accordo per lo sviluppo di un sistema Altix basato su 1024 processori Itanium 2 dual core. Il sistema utilizzer\u00e0 Linux come sistema operativo e dovrebbe sviluppare 13.1 teraflops divenendo il pi\u00f9 potente computer basato su una singola istanza del kernel. SGI ha dovuto modificare il kernel in modo da gestire i 2048 core del sistema."}
{"id": "655945", "revid": "767487", "url": "https://it.wikipedia.org/wiki?curid=655945", "title": "Complesso Cal\u00ec", "text": "Il Complesso Cal\u00ec \u00e8 stato un ensemble di due fratelli e tre sorelle diretti dal padre, che collaborarono per un certo periodo con Franco &amp; Ciccio per gli spettacoli \"Al Texas Club\" e \"Due in allegria e cinque in armonia\". Il compito del complesso era di chiudere i musical, ma alla fine dovettero dividere la scena con il duo palermitano perch\u00e9 era sempre richiestissimo dal pubblico. Il gruppo sub\u00ec un grave colpo nel 1960, quando mor\u00ec un fisarmonicista e il capocomico Giovanni Di Renzo in un incidente stradale e di l\u00ec a poco si sciolse. Una delle sorelle Cal\u00ec, Rosaria, sarebbe diventata moglie di Ciccio Ingrassia.\nStoria.\nIl complesso Cal\u00ec nasce a Palermo col maestro Umberto Cal\u00ec nel 1899. Fresco di diploma di conservatorio, Umberto sposa Raffaella Comand\u00e8 (maestra). Nel 1924 nasce il primo figlio Pino il quale dimostra subito una forte predisposizione musicale: il padre comincia ad insegnargli la musica all'et\u00e0 di due anni. A quattro anni il bambino d\u00e0 un concerto per pianoforte a quattro mani col padre. I figli che seguono vengono tutti avviati allo studio della musica. Pino Cal\u00ec si dedicher\u00e0 al pianoforte e del violino, Rosaria (1926-2019) al piano e al canto, Concetta (1928) al piano e all'armonium, Marcello (1930) al piano, al sassofono ed al clarinetto, Adelaide (1934) al canto ed alla batteria (l'ultima figlia Lidia (1943) non si dedicher\u00e0 alla musica, ma alle arti visive, pittura e scultura).\nIl maestro Umberto, contorniato dai suoi \"ragazzi musicali\" crea il Complesso Cal\u00ec. Enfant prodige del gruppo sono stati Pino, Marcello e Adelaide. Con l'avvento della guerra il complesso inizia svariati tour nei caff\u00e8 concerto di Roma al Grand'Italia, Milano al Biffi Scala, Padova al Pedrocchi, Lido di Venezia alla Casina delle Rose, Bolzano Ca' de Bezzi, Palermo al Grand'Italia e cos\u00ec via nelle grandi citt\u00e0 italiane. Va ricordato che il complesso nel 1937 \u00e8 chiamato ad esibirsi a Tripoli (Libia) riscuotendo grande successo e dove la piccola Adelaide si esibisce nel canto.\nIl conflitto mondiale porta gravi conseguenze agli italiani che devono arrangiarsi ed organizzarsi in svariati modi per sopravvivere. Ed \u00e8 cos\u00ec che il Complesso Cal\u00ec passa dai Caf\u00e8 concerto alle compagnie di riviste teatrali: Beniamino Maggio, Carlo Croccolo, Gino Bramieri, Rosalia Maggio. Accompagna i grandi cantanti dell'epoca come Luciano Tajoli, Claudio Villa, Carla Boni e tanti altri ancora.\nCon il passare degli anni il gruppo comincia a snellirsi poich\u00e9 la figlia Concetta per prima si sposa stabilendosi a Roma. Poi sposa Pino, in seguito \u00e8 la volta di Marcello che si stabilisce a Torino. Ancora due matrimoni: quello di Sara che sposer\u00e0 Ciccio Ingrassia e si stabilir\u00e0 a Roma mentre Adelaide si fermer\u00e0 a Genova insieme alla sorella Lidia ed al padre.\nEd \u00e8 cos\u00ec che nel 1962 il complesso Cal\u00ec si scioglie. Un arco di trent'anni per un gruppo di musicisti (tutti della stessa famiglia) che ha allietato e stupito ascoltatori ed ammiratori di tutta Italia. L'ultima figlia Lidia \u00e8 una stimata scultrice. Il figlio di Rosaria, Giampiero Ingrassia, \u00e8 attore di teatro."}
{"id": "655947", "revid": "15756", "url": "https://it.wikipedia.org/wiki?curid=655947", "title": "Storia dell'Angola", "text": "Il nome Angola \u00e8 un termine portoghese che deriva dalla parola bantu \"N'gola\", che indica il nome dato ai sovrani Mbundu nel XVI secolo. Questo periodo in portoghese \u00e8 noto come \"Era do Menos Grande\".\nPeriodo pre-coloniale.\nL'area dell'attuale Angola fu abitata durante il paleolitico e il neolitico, come attestato dai resti trovati a Luanda, in Congo, e nel deserto del Namibe . All'inizio della storia documentata arrivarono anche altri popoli e culture.\nI primi a stabilirsi furono i San . La situazione cambi\u00f2 all'inizio del VI secolo d.C., quando i Bantu, gi\u00e0 in possesso di tecnologia per la lavorazione dei metalli, la ceramica e l'agricoltura iniziarono a migrare dal nord. Quando raggiunsero l'attuale Angola, incontrarono i San e altri gruppi. L'istituzione dei Bantu ha richiesto molti secoli e ha dato origine a vari raggruppamenti che hanno assunto diverse caratteristiche etniche.\nLa prima grande entit\u00e0 politica della zona, nota alla storia come il Regno del Kongo, apparve nel XIII secolo e si estendeva dal Gabon a nord al fiume Kwanza a sud, e dall'Atlantico a ovest fino al fiume Cuango a l'Est.\nLa ricchezza del Kongo proveniva principalmente dall'agricoltura. Il potere era nelle mani dei Mani, aristocratici che occupavano posizioni chiave nel regno e che rispondevano solo all'onnipotente re del Kongo. Mbanza era il nome dato a un'unit\u00e0 territoriale amministrata e governata da un Mani; M'banza-Kongo, la capitale, aveva una popolazione di oltre cinquantamila abitanti nel XVI secolo.\nIl Regno di Kongo era diviso in sei province e comprendeva alcuni regni dipendenti, come Ndongo a sud. Il commercio era l'attivit\u00e0 principale, basata su un'agricoltura altamente produttiva e un crescente sfruttamento della ricchezza mineraria. Nel 1482, le caravelle portoghesi comandate da Diogo C\u00e3o arrivarono in Congo e nel 1484 esplor\u00f2 l'estrema costa nord-occidentale di quella che oggi \u00e8 l'Angola. Seguirono altre spedizioni e presto furono stabiliti stretti rapporti tra i due stati . I portoghesi portarono armi da fuoco e molti altri progressi tecnologici , oltre a una nuova religione (il cristianesimo); in cambio, il re del Congo offr\u00ec molti schiavi, avorio e minerali.\nLa colonia portoghese.\nI portoghesi si insediarono lungo la costa occidentale dell'Africa verso la fine del XV secolo. L'esploratore Diogo C\u00e3o scopr\u00ec il fiume Congo nel 1483, egli eresse una colonna alla foce del fiume che prese da allora il nome di \"Rio do Padr\u00e3o\". Dopo aver incontrato la popolazione indigena, l'esploratore portoghese scopr\u00ec che la regione era retta da un grande monarca dall'appellativo di Manikongo ovvero \"signore del regno di Kongo\", la cui capitale era M'banza-Kongo.\nI portoghesi intrecciarono subito dei rapporti di cooperazione con i sovrani di M'banza-Kongo: il diplomatico Gon\u00e7alo de Sousa venne inviato in una missione diplomatica ufficiale nel 1491, introducendo al suo seguito anche i primi missionari. Il sovrano Nzinga Nkuwu venne battezzato in quel periodo, prendendo il nome cristiano di Jo\u00e3o I del Congo in onore del re del Portogallo. Suo figlio Afonso Mvemba Nzinga istitu\u00ec la religione cristiana come religione di Stato nel 1520.\nNel 1596 papa Clemente VIII dichiar\u00f2 il regno sede episcopale, e la chiesa principale, edificata nel 1548 e intitolata al Salvatore (S\u00e3o Salvador) fu nominata cattedrale, ed aveva come amministrazione sia il regno del Congo che le colonie portoghesi in tutta l'Angola. Il Portogallo aveva diverse missioni nel vicino regno meridionale del Ndongo, la prima delle quali venne creata nel 1520 ma fu sciolta. Una seconda missione fu inviata nel Ndongo nel 1560, guidata da Paulo Dias de Novais, e composta da Gesuiti.\nDias de Novais torn\u00f2 in Portogallo nel 1564 lasciando a capo della missione il gesuita Francisco de Gouveia. In Portogallo, con l'accordo di permettere ai coloni portoghesi di fondare colonie private sul territorio, la corona concesse a Dias de Novais di conquistare e governare tutti i territori a sud del fiume Kwanza. In forza di questo accordo Dias de Novais torn\u00f2 in Angola con un contingente armato e nuovi missionari gesuiti.\nOriginariamente egli aveva l'intenzione di fornire il contingente armato come mercenari in rinforzo ai sovrani di Congo e Ndongo. Dopo diverse vittorie, un portoghese ormai da lungo tempo presente in Angola, Francisco Barbuda, convinse il re del Congo che la presenza dei mercenari bianchi era destinata a portare alla rovina il suo regno. Seguendo i consigli di costui, il sovrano del Ndongo ordin\u00f2 di uccidere o espellere dalle sue terre tutti i portoghesi. Nel 1579 un fulmineo attacco contro la loro presenza, costrinse i portoghesi ed i loro servitori di origine congolese, a fuggire dal Ndongo e rifugiarsi nella regione intorno alla citt\u00e0 di Luanda.\nI portoghesi vennero soccorsi dal sovrano del Congo, Alvaro I, il quale invi\u00f2 il suo esercito a proteggere i portoghesi e ad attaccare il Ndongo come rappresaglia per aver ucciso gli schiavi congolesi. Sebbene l'esercito congolese venisse sconfitto nell'attraversamento del fiume Bengo, Dias de Novais riusc\u00ec a conquistare Luanda e a prendere il piccolo forte di Nzele nei pressi del fiume Kwanza. Dal 1575 al 1589, anno della sua morte, Dias de Novais cerc\u00f2 di espandere e di recuperare i territori prima sotto il controllo portoghese nella valle dello Kwanza.\nCerc\u00f2 per questo di allearsi con i capi trib\u00f9 locali ostili al regno del Ndongo, tra i quali il pi\u00f9 importante fu il capo della trib\u00f9 di Muxina. Grazie a queste alleanze i portoghesi riuscirono a conquistare la provincia di Ilamba situata tra i fiumi Kwanza e Bengo, ed in una dura battaglia nel 1582 riuscirono a conquistare la zona nei pressi dell'intersezione tra il fiume Kwanza e il Lucala dove fondarono l'avamposto di Massangano.\nIl periodo successivo fu di stallo, coronato da una pace stipulata nel 1599. I governatori portoghesi successivi, rendendosi conto di essere troppo deboli per attaccare il regno del Ndongo, furono ben felici di finire le ostilit\u00e0 e di servirsi nel contempo delle inimicizie politiche del sovrano del Ndongo ai propri fini. In cambio il regno del Ndongo avrebbe dovuto diventare vassallo dei portoghesi e pagare un tributo di 100 schiavi ogni anno. Nessuno di questi punti fu mai mantenuto.\nIl periodo Imbangala.\nIntorno al 1600 i portoghesi incontrarono per la prima volta la trib\u00f9 degli Imbangala, una popolazione di razziatori che imperversava nel regno di Benguela e con i quali intrecciarono relazioni commerciali. Lo scambio era tra vari beni provenienti dall'Europa e i prigionieri di guerra degli Imbangala da trasformare in schiavi. Intorno al 1615 i governatori portoghesi assoldarono alcune di queste bande di razziatori per servire nelle loro armate. Il governatore Luis Mendes de Vasconcelos se ne serv\u00ec con successo quando, nel 1618, le un\u00ec alle sue armate per un attacco al regno del Ndongo. Nei successivi tre anni egli riusc\u00ec ad espellere il sovrano del Ndongo dalla sua capitale Kabasa forzando a trovare rifugio nelle Isole Kindonga sul fiume Kwanda, catturando alcuni membri della famiglia reale.\n50.000 persone furono catturate durante le ostilit\u00e0 e inviate come schiavi in Brasile e nelle Indie Portoghesi, i primi schiavi africani a mettere piede nella colonia americana in Virginia, facevano parte di questi convogli che venivano presi d'assalto dai pirati inglesi. All'apice del conflitto, il sovrano di Ndongo invi\u00f2 a Luanda una ambasciata guidata da sua sorella Njinga Mbandi per negoziare la pace nel 1622. Le bande di guerrieri Imbangala non si erano rivelate cos\u00ec disciplinate come i portoghesi speravano ed avevano razziato non solo i territori controllati dal regno di Ndongo ma anche quelli controllati dal Portogallo.\nCome risultato della trattativa la principessa Nzinga riusc\u00ec ad ottenere la restituzione dei prigionieri di guerra, il ritorno del re nella capitale e il ritiro di un forte presso Ambaca costruito dal governatore portoghese come base delle operazioni. Il successore di Mendes do Vasconcelos, Jo\u00e3o Correia de Sousa, accett\u00f2 i termini del trattato, in parte perch\u00e9 sperava di continuare la politica espansionistica del suo predecessore servendosi degli Imbangala questa volta contro il Congo.\nNel 1622 inizi\u00f2 una campagna sanguinosa contro il territorio di Kasanze, nei pressi di Luanda e sotto la giurisdizione del Congo. Nel 1622 nella battaglia di Mbumbi un grosso esercito congolese venne sconfitto ma il sovrano del Congo, Pedro II del Congo invi\u00f2 una seconda armata ancora pi\u00f9 vasta e sconfisse i portoghesi ed i loro alleati Imbangala. A seguito di questa sconfitta e delle sue ripercussioni sui portoghesi del Ndongo, Correia de Sousa sub\u00ec l'esilio e venne arrestato in Portogallo.\nLa guerra con la regina Nzinga.\nDopo la disastrosa condotta di Correia de Sousa, la corona portoghese invi\u00f2 come governatore Fernao de Sousa, nel 1624. Il nuovo governatore cerc\u00f2 di regolamentare il sistema fiscale dell'Angola, ed ebbe precise direttive di non scatenare nuovi conflitti. Tuttavia egli insistette nel tenere la posizione portoghese nell'Ambaca e si rifiut\u00f2 di consegnare i prigionieri di guerra cos\u00ec come stabilito nel precedente trattato di pace. Oltre a ci\u00f2 si rifiut\u00f2 di riconoscere come sovrana di Ndongo la regina Nzinga, succeduta al fratello dopo la sua morte per suicidio nel 1624. Come conseguenza del fallimento del trattato il conflitto contro Ndongo venne nuovamente aperto, fino al 1639 quando la regina tratt\u00f2 una nuova cessazione delle ostilit\u00e0 con il Portogallo.\nL'occupazione olandese.\nDal 26 agosto 1641 al 21 agosto 1648, l'occupazione delle aree costiere da parte della Compagnia Olandese delle Indie Occidentali costrinse i portoghesi verso l'interno. Dopo la conquista di Luanda, essi si ritirarono verso il fiume Bengo, ma dopo la stipula di un'alleanza tra olandesi e regno del Congo, anche il Bengo venne attaccato ed i portoghesi furono costretti a ritirarsi verso Massangano.\nIn realt\u00e0 gli olandesi non erano interessati all'occupazione dell'Angola, almeno non quanto il desiderio di rivalsa del re del Congo Garcia II del Congo e della regina Njinga che avevano entrambi fatto loro pressione per assisterli nella cacciata dei portoghesi. Tuttavia essi si resero conto che non avrebbero potuto detenere il monopolio del traffico degli schiavi soltanto con il possesso di Luanda e di altre poche zone intorno alla capitale, cos\u00ec nel 1647, uniti alle forze della regina Nzinga, gli olandesi si scontrarono con i portoghesi nella battaglia di Kombi e sbaragliarono l'armata portoghese, ma la vittoria fu breve, poich\u00e9 dal Brasile venne inviato un forte contingente di soldati, guidato da Salvador Correia de Sa, che sconfisse gli olandesi ed i loro alleati, cacciandoli da Luanda e costringendoli ad abbandonare l'Angola.\nRiaffermarsi del dominio portoghese.\nSalvador de Sa cerc\u00f2 di riaffermare il dominio portoghese, durante il suo governatorato che dur\u00f2 dal 1648 al 1652, tuttavia egli ebbe scarsi successi, l'unico dei quali fu costringere il regno di Nzinga a ritirarsi ulteriormente da Cavanga a Matamba. I suoi successori durante il XVII secolo altro non fecero se non rinnovare la guerra contro i regni circostanti e riempire navi piene di schiavi prima del blocco tedesco.\nLe campagne militari furono alquanto disastrose, dopo la parziale vittoria contro il regno del Congo nella battaglia di Mbwila del 1665, i portoghesi subirono molte diserzioni da parte dei loro stessi coloni, scontenti per i danni subiti dal conflitto e per le perdite fra i loro schiavi.\nFu cos\u00ec che un ulteriore tentativo di invasione del Congo nel 1670 si rivel\u00f2 una totale sconfitta nella battaglia di Kitombo. Gli stessi alleati che li avevano assistiti durante la guerra contro la regina Njinga ora si rivoltarono nel 1670 e la sedizione della rivolta, con l'assedio della capitale Mpungo Andongo nel 1671 fu ottenuta a caro prezzo.\nNel 1684 l'arcidiocesi di S\u00e3o Paulo de Luanda perse la sua influenza nella campagna di evangelizzazione, nonostante i tentativi di rinnovamento voluti dal sovrano Pedro IV d'Angola.\nLa colonia di Benguela.\nL'attenzione dei portoghesi si rivolse allora verso i distretti meridionali dell'Angola. La colonia di Benguela era stata fondata dal governatore Manuel Cerveira Pereira nel 1617. Inizialmente anche costui aveva cercato di intraprendere una politica aggressiva di espansione, ma dopo il fallimento delle sue alleanze con gli Imbangala locali, dovette abbandonare i suoi piani.\nNel 1680, dopo il fallimento dei tentativi di espansione nel nord, i portoghesi si rivolsero verso i regni meridionali degli Ovimbundu, ma le loro campagne espansionistiche verso questi regni situati sull'altopiano di Bihe non diedero i frutti sperati, anche se alcuni territori come il regno di Viye e il regno di Mbailundu accettarono di diventare vassalli della colonia portoghese.\nL'Angola nel XVIII secolo.\nDurante il XVIII secolo i governatori portoghesi cercarono di limitare il traffico illegale dei loro coloni con i mercanti francesi, tedeschi e inglesi che visitavano frequentemente i regni settentrionali di Congo e Loango. Nel fare ci\u00f2 venne edificato un forte nei pressi di Encoje (vicino Mbwila) per controllare i passi montagnosi tramite i quali si infiltravano gli stranieri per raggiungere la colonia. Dal 1789 al 1792 la colonia portoghese mosse guerra al Marchesato di Mussolo, un distretto immediatamente a sud di Ambriz, nel regno del Congo, ma senza successo, e infine costruirono un forte a Quincolo lungo il fiume Loje, con l'occupazione delle miniere di Bembe.\nNello stesso tempo la colonia portoghese cerc\u00f2 di allacciare nuove relazioni con le popolazioni dell'interno, nel 1756 Manuel Correia Leit\u00e3o viaggi\u00f2 verso occidente e riport\u00f2 la notizia dell'esistenza di un potente impero, l'Impero Lunda che controllava gran parte dei territori a occidente. Subito ci furono le prime missioni diplomatiche, che ebbero luogo nei primi anni del XIX secolo.\nIn questo stesso periodo il regno meridionale di Benguela cerc\u00f2 di espandere il proprio potere e di accrescere le proprie rotte commerciali nei confronti dei regni dell'altopiano di Bihe, fu cos\u00ec che durante il loro intervento nelle cosiddette Guerre Mbailundu, essi ottennero il rafforzamento della loro presenza nei territori dei loro alleati, dai quali potevano tentare nuove rotte commerciali verso Lunda ed il suo impero evitando il territorio dei loro nemici lungo il fiume Kwango.\nL'Angola nel periodo cosiddetto \"scramble for Africa\".\nNel 1884, quando ebbe inizio il cosiddetto periodo scramble for Africa, (\"mischia per l'Africa\"), i portoghesi non ebbero possedimenti lungo le coste a nord di Ambriz. Nel 1855 le forze portoghesi intervennero in una guerra civile in aiuto di re Pedro V Agua Rosda ed ebbero in cambio il permesso di costruire una fortezza a S\u00e3o Salvador che tennero fino al 1866. Nei suoi trent'anni di regno, re Pedro V accett\u00f2 di diventare vassallo dei portoghesi, nella speranza che questi potessero aiutarlo a rinsaldare la propria autorit\u00e0 sugli altri regni del Congo.\nNel 1884 gli inglesi, che avevano fino ad allora fermamente negato di riconoscere i possedimenti portoghesi a nord di Ambriz, accettarono di riconoscere la sovranit\u00e0 portoghese sull'altra sponda del fiume Congo, ma il trattato non venne mai ratificato per le ostilit\u00e0 che incontr\u00f2 in Inghilterra ed in Germania.\nL'annosa questione dei confini tra inglesi e portoghesi venne infine risolta con gli accordi che portarono alla creazione dello Stato Libero del Congo tra francesi e tedeschi nel 1885-1886, con i quali si lasciava la determinazione dei confini tra il Barotseland (a nord-ovest dell'attuale Rhodesia) e l'Angola ad un accordo anglo-portoghese del 1891 dietro arbitrato del re d'Italia.\nFino alla fine del XIX secolo l'influenza portoghese sull'interno della provincia fu molto debole, nonostante essa si estendesse dal Congo allo Zambesi. L'abolizione del commercio internazionale di schiavi port\u00f2 seri problemi alle citt\u00e0 portuali, fu cos\u00ec che dal 1860 la colonia portoghese cerc\u00f2 di migliorare lo sfruttamento delle risorse agricole della regione, opera nella quale i mercanti brasiliani ebbero un ruolo primario. Dopo la spartizione definitiva del continente africano da parte delle potenze europee nei primi anni del XX secolo, il Portogallo cerc\u00f2 di migliorare lo sfruttamento della colonia angolana e delle altre colonie in Africa. Tuttavia, a dispetto delle ricchezze e delle risorse interne, lo sviluppo delle colonie fu molto lento.\nLa schiavit\u00f9 ed il commercio degli schiavi furono un'attivit\u00e0 florida nelle regioni interne nonostante la proibizione formale del Portogallo. L'estensione dell'autorit\u00e0 coloniale delle trib\u00f9 dell'interno fu molto lenta e problematica. Nel settembre 1904 una colonna portoghese perse 300 uomini a causa dell'assalto di guerrieri Kunahama non lontano dalla frontiera tedesca. Dal 1905 al 1907 le frontiere angolane subirono diversi di questi assalti. L'attivit\u00e0 economica primaria dell'Angola era e rest\u00f2 a lungo la tratta degli schiavi. Iniziata nel XVI secolo con l'acquisto dai capi trib\u00f9 locali di schiavi per le piantagioni di zucchero in Brasile e a S\u00e3o Tom\u00e9, esso dur\u00f2 ben oltre la sua abolizione ufficiale nel 1830.\nIl dominio portoghese nel XX secolo fu caratterizzato dallo sfruttamento del lavoro degli schiavi locali e da un rigido regime dittatoriale. Fu grazie al lavoro forzato che fu possibile la creazione del sistema economico basato sullo sfruttamento delle piantagioni e delle risorse minerarie. Grazie ai finanziamenti di alcune societ\u00e0 britanniche, i proprietari terrieri e delle miniere fecero costruire ben tre tratti di ferrovia dalla costa fino verso l'interno. La pi\u00f9 importante di esse era la linea transcontinentale di Benguela che univa il porto di Lobito alle miniere di rame del Congo Belga e ai territori dell'attuale Zambia.\nNascita e attivit\u00e0 dei movimenti d'indipendenza.\nLo sviluppo economico della colonia non si tradusse in un avanzamento economico e sociale dei nativi angolani. Il colonialismo portoghese incoraggi\u00f2 invece l'arrivo di nuovi coloni bianchi, soprattutto dopo il 1950, causando i primi problemi di conflitti razziali. Nel 1970 i coloni bianchi erano il 5% della popolazione angolana.\nNonostante il processo di decolonizzazione iniziato dopo la Seconda Guerra Mondiale si fosse esteso in gran parte del continente africano, i dittatori portoghesi Salazar e Caetano continuarono a considerare l'Angola come una provincia d'oltreoceano rigettandone le istanze indipendentistiche. Come conseguenza di ci\u00f2 si svilupparono tre movimenti anticoloniali per l'indipendenza:\nUna quarta formazione politica, il Frente para a Liberta\u00e7\u00e3o do Enclave de Cabinda (FLEC), inizi\u00f2 una battaglia per l'indipendenza della regione del Cabinda, un territorio angolano separato dal resto del paese dallo Zaire. Dall'inizio del 1960 gli appartenenti a questi movimenti si batterono contro i colonialisti portoghesi. Nella loro lotta per l'indipendenza, che inizi\u00f2 nel 1961, essi restarono divisi.\nLa guerra civile in Angola e l'indipendenza.\nIn seguito alla rivoluzione dei garofani del 25 aprile 1974, il governo portoghese s'impegn\u00f2 a riconoscere l'indipendenza dell'Angola a partire dall'11 novembre 1975 concedendo il potere a una coalizione dei tre movimenti indipendentisti. In vista dell'imminente indipendenza, le varie frange ribelli, che fino a quel momento avevano lottato per l'indipendenza dell'Angola, iniziarono a combattere tra loro per il controllo della capitale Luanda, scatenando una guerra civile in tutte le regioni dell'Angola. L'MPLA riusc\u00ec a prendere il potere sciogliendo il governo nominato dai tre gruppi guerriglieri e, avendo ottenuto il controllo territoriale di Luanda e della striscia costiera (dove si trovavano i giacimenti petroliferi), l'MPLA dichiar\u00f2 l'indipendenza l'11 novembre 1975, giorno in cui i portoghesi abbandonarono la capitale rispettando l'impegno preso. Il Portogallo riconobbe ufficialmente l'indipendenza dell'Angola e Agostinho Neto, leader del movimento, divenne il primo presidente angolano.\nGli Stati Uniti, lo Zaire e soprattutto il Sudafrica intervennero militarmente in favore dell'FNLA e dell'UNITA (Operazione Savannah). I movimenti di opposizione crearono un governo congiunto nei territori sotto il loro controllo, dando vita alla Repubblica Democratica d'Angola fondata il 24 novembre 1975, la presidenza congiunta fu affidata a Holden Roberto e Jonas Savimbi. Neto chiese aiuto a Cuba ed Unione Sovietica, ricevendo l'appoggio di Fidel Castro che, lanci\u00f2 l'Operazione Carlota inviando in Angola migliaia di uomini delle Forze Armate Rivoluzionarie.\nIl 30 gennaio 1976 il governo congiunto FNLA-UNITA cadde. Nel 1979 l'MPLA sconfisse le forze dell'UNITA, costringendo le armate sudafricane ad abbandonare il paese. Come conseguenza il Congresso americano deliber\u00f2 un ulteriore rinforzo della presenza militare USA in Angola. Morto Neto, alla guida del Paese e dell'MPLA gli successe Jos\u00e9 Eduardo dos Santos nel 1979.\nLa guerra civile continu\u00f2 per tutto il decennio successivo, gli scontri raggiunsero l'apice tra la fine del 1987 e l'inizio del 1988 e culminarono con la Battaglia di Cuito Cuanavale che fu la pi\u00f9 grande mai combattuta sul suolo africano dalla fine della Guerra Mondiale. La battaglia, sebbene inconcludente sotto il profilo tattico (entrambi gli schieramenti reclamarono il successo), pose di fatto fine all'avanzata delle forze sudafricane ed ebbe ampio risalto presso l'opinione pubblica internazionale, rafforzando gli sforzi verso un accordo di pace.\nLe ostilit\u00e0 tra MPLA e UNITA continuarono fino al ritiro dei contingenti americani e delle altre truppe straniere, che condussero agli accordi di Bicesse, nel 1991, con il quale si promosse la creazione progressiva di un'Angola democratico tramite elezioni libere sotto l'egida ed il controllo delle Nazioni Unite. Il primo turno delle elezioni vide la vittoria dall'MPLA con il 49% dei voti contro il 40% dell'UNITA, ma il candidato Savimbi rifiut\u00f2 il risultato, non partecipando al ballottaggio e riportando il paese nella guerra civile. Un secondo accordo venne stipulato il 20 novembre 1994 a Lusaka in Zambia nel cosiddetto protocollo Lusaka. Gli accordi prevedevano la reintegrazione dei ribelli nel governo nazionale e nelle forze armate.\nTuttavia nel 1995 continuarono alcuni conflitti isolati fino alla creazione di un governo di unit\u00e0 nazionale nell'aprile 1997. Nel 1998 Savimbi rinnov\u00f2 le ostilit\u00e0 proclamando che l'MPLA non aveva adempiuto a tutti i punti dell'accordo. Il Consiglio di Sicurezza dell'ONU vot\u00f2 delle sanzioni all'UNITA il 28 agosto 1997, e le unit\u00e0 militare angolane sferrarono un duro colpo ai ribelli nel 1999 riprendendo il controllo delle principali citt\u00e0 della regione controllata dall'UNITA. Savimbi dichiar\u00f2 allora la lotta di guerriglia che dilani\u00f2 il paese provocando un milione e mezzo di morti e centinaia di migliaia di senzatetto.\nLa situazione attuale.\nNel 2002 Savimbi venne assassinato in un'operazione militare e sei settimane dopo UNITA e MPLA firmarono un cessate il fuoco il 4 aprile, nell'agosto dello stesso anno l'UNITA si dichiar\u00f2 ufficialmente un partito politico e smobilit\u00f2 il suo braccio armato, dando fine alla guerra civile. Attualmente l'Angola \u00e8 governato dall'MPLA e dal presidente Dos Santos, ed il paese \u00e8 impegnato nel difficile tentativo di risolvere i pesanti problemi lasciati da decenni di guerra civile."}
{"id": "655954", "revid": "348618", "url": "https://it.wikipedia.org/wiki?curid=655954", "title": "Al Texas Club", "text": "Al Texas Club \u00e8 una commedia musicale di Gallucci, rappresentata nel 1957 in Lombardia dalla compagnia teatrale di Giovanni Di Renzo. Di questa compagnia facevano parte Franco e Ciccio e il Complesso Cal\u00ec. Venne rappresentata per la prima volta a Como e dopo poco a Bergamo. Non vi furono molte occasioni di replicarla perch\u00e9 venne presto sostituita da \"Due in allegria e cinque in armonia\"."}
{"id": "655955", "revid": "1632387", "url": "https://it.wikipedia.org/wiki?curid=655955", "title": "Voto (religione)", "text": "Il voto, in ambito religioso, \u00e8 una promessa fatta al Dio nel quale si ha fede. La promessa \u00e8 obbligante, e quindi differisce dalla semplice risoluzione, che \u00e8 un proposito presente di fare o di non fare delle determinate cose in futuro.\nIn questo senso ampio, in ogni religione, vi sono queste forme di promesse. Per esempio, nel buddhismo il bodhisattva \u00e8 colui che fa voto, ovvero s'impegna a raggiungere l'illuminazione.\nIn un senso pi\u00f9 stretto, comunque, il voto si inserisce nella tradizione cristiana.\nAspetti generali.\nPer quanto riguarda un rapporto fra uomo e uomo, una promessa presuppone la fedelt\u00e0 di chi la compie; un uomo promette, volendo che qualcun altro si fidi di lui, e con la sua fedelt\u00e0 egli si mostra degno di fiducia. Se d'altro canto egli rompe la promessa, perde credito agli occhi dell'altro, generando una delusione che \u00e8 distruttiva per la mutua confidenza. Ebbene, queste affermazioni e definizioni non possono essere applicate ad una promessa fatta a Dio: infatti, per colui che promette \u00e8 impossibile ingannare Dio per quanto riguarda le proprie intenzioni presenti, ed Egli gi\u00e0 sa se il promettente sar\u00e0 costante, in futuro; perci\u00f2, Egli \u00e8 anche escluso dalla delusione per un fallimento inaspettato dell'uomo nel mantenimento della promessa. Tuttavia, cos\u00ec come \u00e8 possibile offrire a Dio delle cose esistenti o delle azioni presenti, allo stesso modo \u00e8 possibile offrirgli un'azione futura e la perseveranza nel proposito di mantenere l'offerta. Tale offerta di perseveranza \u00e8 caratteristica di un voto religioso. Un successivo cambiamento nell'intenzione di un votato \u00e8 perci\u00f2 una mancanza di rispetto verso Dio: \u00e8 come portar via qualcosa che \u00e8 stato dedicato a Lui, ed \u00e8 dunque commettere sacrilegio (nel senso pi\u00f9 ampio del termine). Infatti, a differenza della semplice rottura di una promessa fatta a un uomo, un fallimento nel dare a Dio ci\u00f2 che gli era stato promesso \u00e8 considerata un'offesa molto seria.\nIn senso pi\u00f9 generale e ampio, il voto \u00e8 anche una professione di profonda fede a Dio mediante la dedicazione delle azioni umane alla volont\u00e0 divina, ed \u00e8 dunque un riconoscimento di Dio come fine ultimo dell'uomo, secondo la coscienza religiosa. Rispettando le obbligazioni di un voto, infatti, il votato dichiara implicitamente che Dio merita pi\u00f9 di ci\u00f2 che chiede. Ci\u00f2 mostra come il voto -in senso stretto- sia attuabile solo per Dio e di fronte a Dio, e non per i Santi: sebbene infatti le promesse sacre fatte a Santi siano valide e non possano essere infrante senza un'offesa all'onore tributatogli, tale infrazione non sar\u00e0 mai tanto grave come l'infrazione fatta nei riguardi di un voto fatto direttamente a Dio. Tutto ci\u00f2 non toglie che la Chiesa cattolica approvi e favorisca la devozione ai Santi attuate mediante promesse, che possono essere anche conseguentemente mutate in voti a Dio stesso.\nNel Cristianesimo.\nPer quanto riguarda lo studio della morale e della teologia cristiana (in particolare cattolica) riguardo al voto, ne sono state date formule, definizioni e spiegazioni ben precise. Innanzitutto, un voto, anche quando riguarda materia di poca importanza, presuppone il pieno assenso della volont\u00e0: \u00e8 infatti un atto di generosit\u00e0 verso Dio, e nessuno potrebbe dare qualcosa se non sapesse pienamente cosa sta facendo con tale atto. Ogni errore sostanziale, o comunque ogni errore che sia davvero la causa del fare un voto, rende il voto \"nullo e senza valore\". Per giudicare l'effetto di un possibile errore \u00e8 necessario conoscere la volont\u00e0 di colui che ha fatto il voto nel momento preciso del farlo; perci\u00f2, una persona che possa dire sinceramente \"se avessi saputo questo o quello, non avrei fatto il voto\" non \u00e8 legata \"ipso facto\" dal voto stesso. Tuttavia, se il votato ha considerato la propria ignoranza in materia di voti, e nonostante ci\u00f2 ne ha stretto uno ugualmente per generosit\u00e0 verso Dio, conoscendone la generale importanza e la natura assai positiva, costui \u00e8 legato dal voto, che in tal caso \u00e8 interamente valido. Per quanto riguarda, in modo specifico, i voti che accompagnano l'entrata in un ordine religioso, essi possono essere resi e considerati nulli solo per qualche reale errore sostanziale.\nL'oggetto di un voto, secondo la formula classica, non dev'essere semplicemente qualcosa di \"buono\", ma qualcosa di \"meglio\"; da ci\u00f2 consegue, ovviamente, che nessun voto pu\u00f2 esser fatto a Dio riguardo alcuna cosa illegale oppure indifferente, giacch\u00e9 la santit\u00e0 di Dio sarebbe incompatibile con qualsiasi cosa malvagia o comunque di natura inferiore, non del tutto buona. Inoltre, l'oggetto del voto dev'essere qualcosa di umanamente possibile, poich\u00e9 nessuno pu\u00f2 essere obbligato a fare ci\u00f2 che \u00e8 impossibile. Perci\u00f2, nessun uomo pu\u00f2 fare un voto per evitare ogni materia di peccato, anche la pi\u00f9 leggera, perch\u00e9 ci\u00f2 \u00e8 moralmente impossibile. Detto ci\u00f2, il voto per evitare un determinato peccato \u00e8 valido almeno per le persone che hanno compiuto qualche progresso nella virt\u00f9.\nLa promessa in cui consiste il voto pu\u00f2 essere fatta \"in forma privata\". In questa forma, nella devozione popolare, con voto si intende promettere qualcosa a Dio, subordinandolo all'ottenimento di una grazia particolare da parte di Dio stesso. In caso di ottenimento della grazia richiesta, la persona che ha fatto il voto ne d\u00e0 attuazione (in forma di pellegrinaggio, di visita a santuari, di deposizione presso un santuario di un ex voto). La promessa in cui consiste il voto pu\u00f2 essere fatta \"in forma pubblica\". In questa forma, nella Chiesa cattolica \u00e8 disciplinata dal Codice di diritto canonico che indica tempi e modalit\u00e0 con cui un cattolico pu\u00f2 impegnarsi nei voti religiosi.\nLa vita spirituale e monastica trasse ispirazione dall'esempio di Ges\u00f9 e degli apostoli, per una vita povera, casta e obbediente. Poco alla volta queste scelte si sono consolidate nella professione dei voti religiosi di castit\u00e0, povert\u00e0 e obbedienza.\nLa riforma del 1917.\nLa riforma del Codice di Diritto Canonico del 1917, al canone n. 488 furono introdusse le distinzione terminologiche fra voti solenni degli \"Ordo\" Regolari, e voti semplici delle \"Congregatio\" Religiose.\nLa riforma abrog\u00f2 l'indissolubilit\u00e0 dei voti solenni, che dal Medioevo aveva costituito per secoli una delle principali differenze fra le due tipologie di voti. \nPrima di tale atto, la dispensa dai voti solenni poteva essere concessa esclusivamente dal Pontefice, laddove i voti semplici potevano essere sciolti da autorit\u00e0 della Chiesa Romana e locali delegate dal pontifice.\nSe la precedente disciplina dichiar\u00f2 automaticamente nulli i matrimoni celebrati dopo la professione del voti solenni, la riforma del 1917 introdusse questa possibilit\u00e0 anche per coloro che avessero professato i voti semplici: alla Santa Sede fu attribuita la facolt\u00e0 di dichiarare la nullit\u00e0 del voti e non del matrimonio. La norma stabil\u00ec che il matrimonio non potesse essere invalidato dai voti semplici, ad eccezione dei singoli casi valutati dalla sede apostolica.\nGli Istituti di \"Vita consacrata\".\nGli appartenenti agli \"Istituti di vita consacrata\" emettono il voto di professare in forma speciale i consigli evangelici di castit\u00e0, povert\u00e0 e obbedienza. Agli Istituti di vita consacrata appartengono i \"religiosi\", che alla professione dei voti religiosi affiancano la scelta della vita comune, e i membri degli \"Istituti secolari\" che emettono i voti ma non fanno vita comunitaria (almeno, non necessariamente). Specularmente, i membri delle \"Societ\u00e0 di vita apostolica\" (come, ad esempio, i Preti dell'Oratorio o i Lazzaristi) fanno vita comunitaria ma non emettono voti religiosi.\nNegli istituti di fondazione pi\u00f9 antica (detti Ordini religiosi) i voti vengono emessi \"in forma solenne\". Negli istituti di fondazione pi\u00f9 recente (detti Congregazioni religiose) i voti vengono emessi \"in forma semplice\". Di fatto per\u00f2 questa distinzione tra voti \"solenni\" e \"semplici\" \u00e8 oggi solamente tradizionale e formale. In passato il voto solenne aveva anche una ricaduta civile e \"pubblica\", che il voto emesso in forma semplice non aveva (ad esempio: se un frate francescano, che aveva emesso i voti in forma solenne, avesse contratto matrimonio oppure avesse comprato un bene, il suo atto non sarebbe stato solo illecito davanti alla Chiesa, ma anche nullo di fronte allo \"Stato\"; diversamente, il membro di una congregazione religiosa, che aveva emesso i voti semplici, compiendo questi atti giuridici avrebbe comunque compiuto degli atti civilmente validi). Oggi, in seguito alla quasi unanime accettazione del principio di separazione tra Stato e Chiesa, la differenza tra voti semplici e solenni \u00e8 unicamente storica, tranne che per il fatto che con il voto solenne di povert\u00e0 il religioso rinuncia non solo all'uso dei propri beni, ma anche al possesso.\nChi entra in un Istituto di Vita consacrata, dopo un periodo generalmente di uno o due anni di conoscenza ed approfondimento detto noviziato, emette i voti religiosi. Generalmente dapprima i voti vengono emessi per un anno e rinnovati al termine della scadenza; in seguito, trascorsi alcuni anni, i voti vengono emessi in forma perpetua (professione perpetua o \"solenne\").\nNella Bibbia.\nNella Bibbia non si parla in senso tecnico di voti.\nSi parla per\u00f2 di alcune forme particolari di consacrazione a Dio con relative promesse: vedi, ad esempio, il Nazireato.\nLa parola tecnica ebraica \u00e8 neder e significa \u201cpromessa solenne\u201d, \u201cvoto fatto a Dio\u201d in cambio di una grazia ricevuta o richiesta.\nSinonimi di neder sono: 'alah (giuramento); 'issar (astensione usata spesso con neder); shevu\u2018ah (giuramento).\nLa parola neder compare con diversi verbi: Lev 7,16 (offrire un sacrificio votivo); Lev 22,18 (un'offerta per qualsiasi voto o dono volontario); Lev 22,23 (offerta volontaria [anche con difetto] e offerta per voto [senza difetto]); Lev 27,2 (la stima [= prezzo] che dovrai fare delle persone votate al Signore\u2026 3 la tua stima sar\u00e0: per un maschio dai venti ai sessant'anni, cinquanta sicli d'argento, secondo il siclo del santuario; 4 invece per una donna, la tua stima sar\u00e0 di trenta sicli).\nLa parola neder accompagnata dal verbo nadar \"emettere un voto\" compare circa 91 volte in diversi libri biblici. L'espressione tipica \u00e8 \u201cfare un voto\u201d, lett. \u201cvotare un voto\u201d. Ricorre in particolare in questi testi:\nGen 28,20-21 (Giacobbe fece questo voto...); Gen 31,13 (Io sono il Dio di Betel, dove tu ... mi hai fatto un voto); Num 6,2-4 (Quando un uomo o una donna far\u00e0 un voto speciale, il voto di nazireato...); Num 6,21 (Questa \u00e8 la legge per chi ha fatto voto di nazireato...); Num 21,2-3 (Allora Israele fece un voto al Signore...); Num 30,3-17 (Quando uno avr\u00e0 fatto un voto al Signore o si sar\u00e0 obbligato con giuramento ad una astensione, non violi la sua parola, ma dia esecuzione a quanto ha promesso con la bocca...); Deut 12,11.17 (Non potrai mangiare entro le tue citt\u00e0 le decime del tuo frumento, del tuo mosto, del tuo olio, n\u00e9 i primogeniti del tuo bestiame grosso e minuto, n\u00e9 ci\u00f2 che avrai consacrato per voto...); Deut 23,22-24 (Quando avrai fatto un voto al Signore tuo Dio, non tarderai a soddisfarlo...); Giud 11,30-31.39 (Iefte fece voto al Signore...); 1Sam 1,11 (Poi [Anna] fece questo voto...); 2Sam 15,7-8 (Assalonne disse al re: \u00abLasciami andare a Ebron a sciogliere un voto che ho fatto al Signore...); Qoh 5,3-4 (Quando hai fatto un voto a Dio, non indugiare a soddisfarlo, perch\u00e9 egli non ama gli stolti: adempi quello che hai promesso. 4 \u00c8 meglio non far voti, che farli e poi non mantenerli).\nDa questi testi dell'AT si evince che: il voto \u00e8 un impegno solenne preso con Dio (solitamente in cambio di una grazia o di un favore); \u00e8 un impegno temporaneo (salvo poche eccezioni); \u00e8 una promessa che va mantenuta, quindi il voto non deve essere emesso alla leggera; in determinate circostanze pu\u00f2 essere sciolto non senza difficolt\u00e0 o peccato.\nNel Vangelo non si parla di voti, ma di scelte di vita che Ges\u00f9 Cristo ha fatto. In particolare viene descritta la sua vita povera, la sua vita di obbedienza al Padre celeste (cfr. la voce Trinit\u00e0) e la sua scelta di vivere una vita casta.\nNel NT la parola \"voto\" compare solo una volta con riferimento a Paolo di Tarso. Atti 18,18: Paolo si trattenne ancora parecchi giorni, poi prese congedo dai fratelli e s'imbarc\u00f2 diretto in Siria, in compagnia di Priscilla e Aquila. A Cencre si era fatto tagliare i capelli a causa di un voto che aveva fatto."}
{"id": "655956", "revid": "13833", "url": "https://it.wikipedia.org/wiki?curid=655956", "title": "Trattato di Zara", "text": ""}
{"id": "655957", "revid": "287204", "url": "https://it.wikipedia.org/wiki?curid=655957", "title": "Wembley", "text": "Wembley (IPA: ) \u00e8 un quartiere di Londra, capitale del Regno Unito.\nAmministrativamente si trova nel sobborgo di Brent, a circa nord-ovest di Charing Cross.\nLa popolazione di Wembley \u00e8 a maggioranza indiana, ma sono presenti anche numerosi asiatici e irlandesi.\n\u00c8 servita dalla linee dell'underground Bakerloo line (Wembley Central, North Wembley), dalla Jubilee line e dalla Metropolitan line (Wembley Park). \u00c8 servita inoltre da una linea dell'Overground.\nIl commercio \u00e8 gestito nella maggioranza dei casi da indiani. Le catene commerciali presenti hanno una composizione di personale pi\u00f9 eterogenea, anche se la maggior parte dei dipendenti \u00e8 di origine indiana.\nLa biblioteca principale \u00e8 \"Town Hall Library\" situata presso la sede del London Borough of Brent, mentre l'altra biblioteca \u00e8 \"Ealing Road Library\" situata nella medesima via.\nQuesto sobborgo \u00e8 famoso soprattutto per lo stadio, il Wembley Stadium, il quale ha ospitato numerosi eventi olimpici di calcio. Altri eventi olimpici (badminton e ginnastica ritmica) sono stati ospitati nella Wembley Arena, situata a poche decine di metri dal pi\u00f9 famoso stadio."}
{"id": "655968", "revid": "729019", "url": "https://it.wikipedia.org/wiki?curid=655968", "title": "Strada europea E843", "text": "La strada europea E843 \u00e8 una strada di classe B, il cui numero, dispari, indica una direzione nord-sud e il cui percorso si trova completamente in territorio italiano. Collega Bari con Taranto e interconnette le strade europee E55 e E90."}
{"id": "655969", "revid": "320578", "url": "https://it.wikipedia.org/wiki?curid=655969", "title": "E843", "text": ""}
{"id": "655977", "revid": "1226", "url": "https://it.wikipedia.org/wiki?curid=655977", "title": "Alchimista", "text": ""}
{"id": "655978", "revid": "36426", "url": "https://it.wikipedia.org/wiki?curid=655978", "title": "Alterazione dell'omeostasi del calcio", "text": "Per alterazione dell'omeostasi del calcio si intende un'alterazione della concentrazione intra o extracellulare del calcio superiore alle capacit\u00e0 dell'organismo di fronteggiarla.\nAspetti generali.\nOgni cellula dell'organismo umano, \u00e8 dotata di spiccata capacit\u00e0 adattative verso un determinato attacco o insulto tossico esterno. Pertanto, il sistema di difesa primario che possiede la cellula \u00e8 la membrana cellulare, la quale possiede canali di membrana specifici per il passaggio di ioni e molecole. Sulla membrana, sono anche presenti delle proteine che fungono da recettori specifici per determinate classi di molecole stereospecifiche per il recettore.\nIl legame della molecola segnale col recettore, pu\u00f2 funzionare in due modi:\n\"Fisiologicamente\", i segnali chimici che giungono dentro la cellula, non sono altro che un'aumentata o diminuita concentrazione di un determinato ione o molecola all'interno della cellula (Na+ , K+ , Cl- , Ca2+ ecc).\nIl calcio, \u00e8 uno ione che viene assorbito a livello intestinale, e che viene immagazzinato sulla struttura ossea di idrossiapatite. All'interno della cellula svolge un ruolo importantissimo come ione attivatore di differenti processi cellulari. La sua concentrazione intracellulare deve essere sempre inferiore a 0,1 \u00b5molare (microMolare), la cui concentrazione viene mantenuta costante dalle pompe di membrana specifiche per il calcio.\nFattori che alterano l'omeostasi del calcio.\nMolte sostanze, tra le quali farmaci (se assunti oltre le dosi soglia) e agenti tossici, possono causare un'alterazione della concentrazione intracellulare di calcio.\nIl discorso sulla tossicit\u00e0 di alcune sostanze, risiede nella loro biotrasformazione, cio\u00e8 una sostanza, dopo essere ingerita o assorbita, viene trasformata da \"enzimi di fase I e fase II\" del processo di biotrasformazione, con conseguente formazione di metaboliti, alcuni dei quali, responsabili degli effetti tossici di quella sostanza. La particolarit\u00e0 principale di questi metaboliti, \u00e8 che essi possono essere stati trasformati in radicali liberi o specie reattive, che a loro volta possono formare specie reattive dell'ossigeno, le quali determinano:\nLe sostanze che possono indurre questi danni cellulari sono diverse: Paracetamolo, Cadmio, Piombo, Mercurio, Cloruromercurico, Cisplatino, CCl4, ma soprattutto tutte quelle sostanze che a livello epatico (zona 3 dell'acino epatico) vengono trasformate dal complesso del citocromo P450 in radicali liberi.\nI danni cellulari come: stress ossidativo e il blocco delle pompe ioniche del calcio, possono dare origine ai seguenti fenomeni intracellulari:\nMeccanismi di danno.\nA seguito dell'insulto tossico, si possono verificare i seguenti eventi intracellulari:\nBlocco della sintesi di ATP.\nLa concentrazione intracellulare di calcio, viene mantenuta costante intorno ai \"100 nM\" dalle pompe di membrana per il calcio, le quali lavorano sotto l'azione dell'ATP. Come le membrane cellulari, anche la membrana del reticolo endoplasmatico possiede delle pompe per il calcio, le quali se bloccate ne determinano un aumento intracellulare.\nL'ATP, \u00e8 prodotto nei mitocondri, grazie alla struttura molecolare chiamata ATP-sintasi, localizzata sulla membrana mitocondriale interna. Il suo funzionamento, e di conseguenza la produzione di ATP, dipendono strettamente dal flusso di protoni che si spostano (secondo \"gradiente elettrochimico\") dallo spazio intermembrana, attraverso la cavit\u00e0 inferiore dell'ATP-sintasi, verso la matrice mitocondriale. Lo spostamento degli ioni H+ dallo spazio intermembrana verso la matrice mitocondriale, \u00e8 reso possibile perch\u00e9 la carica all'interno della membrana mitocondriale interna, \u00e8 fortemente negativa, capace di attrarre le cariche positive.\n\"Fisiologicamente\", quando la concentrazione del calcio aumenta all'interno della cellula, parte di questo ione, viene immagazzinato dentro il mitocondrio attraverso un trasporto attivo secondario, mediato dal sodio.\nDal punto di vista \"tossicologico\" invece, quando la concentrazione del calcio aumenta, essendo uno ione con \"due cariche positive\", tende a neutralizzare le cariche negative della membrana mitocondriale interna, impedendo cos\u00ec al flusso di protoni di penetrare all'interno della membrana, perch\u00e9 non c'\u00e8 pi\u00f9 quella differenza di carica per la quale gli ioni H+ venivano attratti. A questo punto, il complesso dell\"'ATP-sintasi\" non \u00e8 pi\u00f9 capace di produrre ATP, per cui si ha una riduzione della concentrazione di ATP. L'ATP \u00e8 una molecola di fondamentale importanza all'interno della cellula, perch\u00e9 molte reazioni ed eventi biochimici, sono regolati dall'ATP, come ad esempio il funzionamento delle pompe ioniche del calcio, sono ATP dipendenti e quindi, ritrovandosi bloccate, la concentrazione del calcio continuer\u00e0 ad aumentare, causando altri squilibri cellulari.\nRiduzione della concentrazione intracellulare di ATP.\nL'ATP che viene prodotto dal mitocondrio, viene continuamente utilizzato dalla cellula per le sue attivit\u00e0 biochimiche, per cui questa molecola \u00e8 continuamente prodotta, defosforilata e nuovamente ripristinata per un nuovo ciclo. Quando il sistema dell'ATP-sintasi viene bloccato, (come descritto per il blocco della sintesi di ATP) si ha una riduzione della concentrazione di ATP a livello cellulare, per cui, tutti i processi e gli eventi cellulari che si servono di questa molecola, continuano ad utilizzarla, ma la fonte primaria di produzione \u00e8 inibita, facendo s\u00ec che la sua concentrazione si riduca, fino al collasso delle attivit\u00e0 cellulari.\nAlterazione del citoscheletro cellulare.\nLa struttura cellulare, \u00e8 mantenuta da una impalcatura molto efficace, chiamata citoscheletro. Questa struttura, \u00e8 costituita da microfilamenti, che si estendono da una parte all'altra della cellula, sorreggendo e mantenendo la struttura cellulare efficiente. Questi microfilamenti, sono ancorati a delle proteine (fodrina ed \u03b1-actinina) della membrana cellulare interna. L'aumento della concentrazione di calcio intracellulare, determina il distacco dei microfilamenti da queste due proteine, determinando la perdita della struttura cellulare.\nAttivazione degli enzimi idrolitici.\nGli enzimi idrolitici calcio-dipendenti presenti dentro la cellula, principalmente sono:\nProteasi.\nMolti \"enzimi intracellulari\", sono calcio-dipendenti, infatti, quando il calcio all'interno della cellula tende ad aumentare, allora questi enzimi, come le \"calpaine\", si attivano, determinando il distacco dei microfilamenti del citoscheletro, dalle proteine come fodrina e \u03b1-actinina, della membrana cellulare interna. Oltre a questo evento, le calpaine, determinano la conversione di xantina deidrogenasi in xantina ossidasi, comportando la formazione di specie reattive dell'ossigeno che causano un danno alla membrana cellulare. La xantina ossidasi, in presenza di ossigeno, catalizza la reazione di trasformazione di ipoxantina (ottenuta dalla deaminazione dell'adenosina, a sua volta prodotto del catabolismo di AMP) in acido urico, perossido di idrogeno (acqua ossigenata) e anione superossido. L'equilibrio della reazione \u00e8 spostato a favore di questi prodotti perch\u00e9 condizioni di ipossia/ischemia conducono a deplezione di ATP e accumulo di AMP e ADP e la successiva riperfusione (riossigenazione dovuta al ripristino del flusso ematico) fa s\u00ec che la reazione avvenga.\nTopoisomerasi.\nGli enzimi che agiscono sul DNA, sono diversi, ed ognuno con precise funzioni, regolate. Ad esempio, le topoisomerasi, sono una classe di enzimi che sono calcio-dipendenti, infatti essi determinano il taglio di filamenti del DNA in porzioni errate, e poi il taglio viene ripristinato da alcune ligasi, enzimi che fanno sempre parte di questa classe. Ma quando la concentrazione di calcio aumenta, si crea un'alterata attivazione di questi enzimi, con conseguente disfunzione, per cui in certi casi, questi tagli alle catene del DNA comportano un\"'alterazione\" del materiale genetico.\nFosfolipasi.\nLe \"fosfolipasi\", sono enzimi che agiscono sui fosfolipidi di membrana che la costituiscono. Un'alterazione nell'attivazione di questi enzimi, causa un danno alle membrane cellulari, con conseguente danno agli organelli interni citoplasmatici."}
{"id": "655979", "revid": "790140", "url": "https://it.wikipedia.org/wiki?curid=655979", "title": "Chiesa di San Nicol\u00f2 (Padova)", "text": "La chiesa di San Nicol\u00f2 \u00e8 un edificio religioso di origine alto-medievale che si affaccia sul Selciato San Nicol\u00f2 a Padova. Parrocchia almeno dal 1178, \u00e8 ancora retta dal clero secolare della Diocesi di Padova. Ha come sussidiaria la rettoria di Santa Lucia e per un periodo quella di Sant'Agnese in Stra' Maggiore, chiusa al culto nel XX secolo.\nStoria.\nLa Chiesa di San Nicol\u00f2 \u00e8 sicuramente da annoverare tra quelle pi\u00f9 antiche della citt\u00e0 se non tra le prime ad essere dedicate a San Nicola di Mira, probabilmente prima dell'arrivo delle reliquie nella citt\u00e0 di Bari (1087). Alcuni scavi archeologici hanno confermato che la costruzione ha origine ben anteriore al 1088, anno in cui il Vescovo di Padova Milone don\u00f2 la chiesa alle Monache di San Pietro. In un documento del 1178 il Vescovo Gerardo la cita tra le parrocchie della citt\u00e0. La chiesa sub\u00ec rimaneggiamenti ed adeguamenti, sostanziali quelli del XIV secolo (1305) epoca in cui si inser\u00ec nel circuito della Reggia Carrarese. Nella visita pastorale del 1546 la chiesa era dotata di ben 11 altari, alcuni appartenenti ad alcune famiglie dell'aristocrazia padovana che ebbero speciali diritti sulla chiesa, come i Forzat\u00e8 e i Sala (dal secolo XII, o dall'epoca carrarese). Nel seicento e nel settecento la chiesa sub\u00ec vari adeguamenti architettonici che alterarono il primitivo aspetto medievale. Nell'Ottocento fu ripristinato il campanile. Sulla scia del Vaticano II (dal 1966 al 1971) la chiesa sub\u00ec un lungo lavoro di restauro che si propose di riportare la struttura alle fattezze originali eliminando la gran parte del ricco patrimonio artistico di et\u00e0 barocca.\nNella chiesa sono sepolti Giordano e Marco Forzat\u00e8 ed altri componenti della famiglia padovana.\n Il Valery segnalava la sepoltura del Barone d'Hancarville.\nDescrizione.\nEsterno.\nLa Chiesa si affaccia su uno spazio utilizzato come arie cimiteriale sino all'et\u00e0 napoleonica. L'edificio, orientato levante-ponente \u00e8 assai complesso perch\u00e9 circondato da una serie di costruzioni del XIII e XIV secolo. Sulla facciata decorata da archetti gotici si apre un rosone. Sporge la cappella Forzat\u00e8 (1367) collegata con un'arcata al campanile gotico. Sotto l'arcata, il portale maggiore lombardesco, della seconda met\u00e0 del Quattrocento, con la raffigurazione di San Nicola mitrato, il Padre Eterno e ai lati, L'Annunciazione. Sul fianco destro un complesso paramento murario gotico, decorato da arcatelle gotiche e da pitture araldiche \u00e8 sovrastato da abitazioni di et\u00e0 medievale, come il fianco sinistro addossato al trecentesco palazzo Montorsi. Sull'intero edificio si susseguono decorazioni, stemmi e raffigurazioni araldiche. L'edicola votiva quattrocentesca che si addossava al campanile \u00e8 stata demolita nel ottocento.\nInterno.\nL'interno \u00e8 caratterizzato da una certa asimmetria, accentuata della quarta navata che si apre verso meridione. Arcate di varie dimensioni ed ampiezza rendono l'ambiente suggestivo. Il soffitto voltato risale al XIV secolo. Sulla cappella a destra, una pala raffigurante Sant'Agnese e proveniente dall'omonima chiesa. Nella cappella successiva \u00e8 ospitato il fonte battesimale cinquecentesco, sul retro l'imponente deposito in marmo rosso veronese di Giordano e Marco Forzat\u00e8, sovrastato da un pregevole trittico rinascimentale, con cornice originale (sono raffigurati i Santi Leonardo e Giacomo con al centro la Vergine ed il Bambino) opera di un artista di scuola padovana legato al Bellini e al Parisati. Proseguendo si incontra la bella tela firmata da Giandomenico Tiepolo e datata 1777 raffigurante la \"Sacra Famiglia con le Sante Francesca Romana ed Eurosia\", sino al 1966 pala dell'altar maggiore (l'angelo di sinistra \u00e8 un'aggiunta del pittore Giovanbattista Mingardi). Il cancello di bronzo che un tempo chiudeva l'accesso al presbiterio \u00e8 opera di Jacopo Gabano (1747), a cui probabilmente si doveva tutto l'impianto dell'altar maggiore. Segue poi un grande pannello ligneo lavorato ad altorilievo raffigurante \"San Giovanni nel deserto\", \"San Francesco stigmatizzato\", la bilocazione di Sant'Antonio\" e \"San Bernardino che guarisce un re\" nella chiesa sono presenti altri tre pannelli del genere e probabilmente decoravano gli scanni del presbiterio. Lungo le pareti i resti dei paliotti dei vecchi altari eliminati durante il restauro degli anni '60. L'abside, ripristinata, reca tracce di affreschi quattrocenteschi. La Madonna col Bambino in terracotta posta sulla destra secondo alcuni \u00e8 attribuibile al lavoro di Giovanni da Pisa. L'altare \u00e8 stato ricavato dalla mensa del vecchio altare barocco. Sul catino, frammenti di arredo liturgico di et\u00e0 romanica ed affresco quattrocentesco. Sotto, sedili e sede liturgica degli anni '70. Segue l'altare del Santissimo Sacramento ricavato dal vecchio tabernacolo. Si incontra poi una tavola raffigurante San Liberale per alcuni riferibile a Jacopo Parisati. Seguono poi alcuni lacerti di affresco (Crocifissione e Storie del Battista), lavoro di Gerardino da Reggio commissionato da Marco Forzat\u00e8 nel 1374. Un esempio di arte contemporanea sono le 14 stazioni della Via Crucis, eseguite dall\u2019artista padovano Paolo De Poli in rame smaltato nel 1968.\nOrgano a canne.\nSu una mensola in controfacciata, si trova l'organo a canne Mascioni \"opus 557\", costruito nel 1941 in sostituzione di un precedente organo Pugina del XIX secolo e nel 1997, nell'ambito di un restauro, collocato nell'attuale posizione.\nLo strumento, a trasmissione elettrica, ha due tastiere di 58 note ciascuna ed una pedaliera concavo-radiale di 30. La mostra, con cassa lignea limitata al basamento, \u00e8 ceciliana, con pi\u00f9 cuspidi composte da canne di principale; la consolle mobile indipendente \u00e8 situata nella navata laterale di sinistra."}
{"id": "655980", "revid": "729019", "url": "https://it.wikipedia.org/wiki?curid=655980", "title": "Strada europea E717", "text": "La strada europea E717 \u00e8 una strada di classe B il cui percorso si trova completamente in territorio italiano e dalla designazione con l'ultimo numero dispari si pu\u00f2 evincere che il suo sviluppo \u00e8 in direzione nord-sud.\nCollega Torino con Savona e il suo percorso corrisponde interamente all'Autostrada A6."}
{"id": "655984", "revid": "767487", "url": "https://it.wikipedia.org/wiki?curid=655984", "title": "Brett Helquist", "text": "Nato a Ganado, in Arizona, \u00e8 cresciuto ad Orem in Utah ed ora vive a New York. Si \u00e8 laureato in belle arti alla Brigham Young University e da allora ha sempre fatto l'illustratore.\nI suoi lavori sono apparsi sul \"Cricket Magazine\" e sul \"New York Times\"."}
{"id": "655985", "revid": "767487", "url": "https://it.wikipedia.org/wiki?curid=655985", "title": "Love &amp; Pop", "text": "Love &amp; Pop \u00e8 un film del 1998 diretto da Hideaki Anno, tratto dal romanzo \"Topaz II\" di Ry\u016b Murakami, seguito di \"Tokyo Decadence\".\nReduce dagli allora recenti successi nell'animazione (\"Neon Genesis Evangelion\") Anno usa macchine digitali e microtelecamere nel rendere in toni crudi e realistici il fenomeno dell\"'enjo k\u014dsai\".\nAmbientata a Tokyo, pi\u00f9 precisamente nel quartiere di Shibuya, l'azione si svolge interamente il 19 luglio 1997.\nCuriosit\u00e0.\nLe protagoniste del film fanno un cameo all'interno di \"Gamera 3: Revenge of Iris\" in una scena a Shibuya.\nIl film richiama una famosa scena di uscito l'anno precedente e, in generale, contiene molti riferimenti alla cinematografia di Hideaki Anno."}
{"id": "655986", "revid": "118391278", "url": "https://it.wikipedia.org/wiki?curid=655986", "title": "Giorgio Galvagno", "text": "Biografia.\nFiglio di un maresciallo dei Carabinieri, sposato, con due figli, laureato in sociologia, professore di scuola superiore, Galvagno \u00e8 stato consigliere provinciale e per due volte Sindaco di Asti (dal 1985 al 1994), carica a cui fu eletto nelle file del Partito Socialista Italiano nel 1985 e nel 1990. Rieletto mantiene la carica fino al 1994 quando il Comune di Asti viene commissariato dal governo in seguito allo scandalo di Valle Manina.\nNel 1996 ha patteggiato 6 mesi e 26 giorni di carcere per inquinamento delle falde acquifere, abuso e omissione di atti ufficio, falso ideologico, delitti colposi contro la salute pubblica (per l'inquinamento delle falde acquifere) e omessa denuncia dei responsabili della Tangentopoli astigiana nello scandalo della discarica di Valle Manina e Valleandona (smaltimento fuorilegge di rifiuti tossici e nocivi in cambio di tangenti).\nGiorgio Galvagno \u00e8 stato rieletto sindaco di Asti il 28 maggio 2007 con il 56,18% dei voti, sul sindaco uscente di centro-sinistra, Vittorio Voglino\nSconfitto al ballottaggio nelle amministrative del maggio 2012, lascia la carica al candidato del Partito Democratico Fabrizio Brignolo."}
{"id": "655998", "revid": "322321", "url": "https://it.wikipedia.org/wiki?curid=655998", "title": "Unione montana Cadore Longaronese Zoldo", "text": "L'unione montana Cadore Longaronese Zoldo \u00e8 un'unione montana (gi\u00e0 comunit\u00e0 montana) veneta. Ne fanno parte cinque comuni della provincia di Belluno centro-orientale, distribuiti lungo la valle del Piave e nello Zoldano.\nIl territorio della unione montana, prevalentemente di bassa e media montagna (ma con vette che superano i 3000 metri), \u00e8 compreso parzialmente nel Parco nazionale delle Dolomiti Bellunesi. Il paesaggio della valle di Zoldo \u00e8 circondato da gruppi dolomitici, sui quali dominano il Monte Pelmo e il Monte Civetta.\nPer lungo tempo rimasti appartati, sono meta di turismo grazie soprattutto alla presenza del comprensorio sciistico del Civetta, con facile accesso tramite la vicina autostrada A27. La zona per secoli \u00e8 vissuta, oltre che delle tradizionali attivit\u00e0 della montagna, anche dello sfruttamento delle numerose seppur modeste miniere e ancor pi\u00f9 della lavorazione del ferro."}
{"id": "656000", "revid": "2079728", "url": "https://it.wikipedia.org/wiki?curid=656000", "title": "Strada statale 162 dir del Centro Direzionale", "text": "La strada statale 162 dir del Centro Direzionale \u00e8 un asse viario che serve parte della Citt\u00e0 metropolitana di Napoli.\nTecnicamente possiede le caratteristiche di una strada extraurbana principale; ha una lunghezza di e collega il centro direzionale, sito nel quartiere Poggioreale all'entroterra nord orientale di Napoli, l'arteria permette anche il collegamento con l'A56 Tangenziale di Napoli e la rete autostradale italiana, oltre che alle superstrade locali come la Circumvallazione Esterna di Napoli, Asse Mediano, Asse di Supporto Nola-Villa Literno e la Statale del Vesuvio.\nFino al 2001 \u00e8 stata gestita dall'ANAS e dal comune di Napoli, la tratta ANAS (14,90\u00a0km) pass\u00f2 in gestione alla provincia; dal 2015 la tratta \u00e8 gestita dalla Citt\u00e0 metropolitana di Napoli. Dal 2019 \u00e8 ritornata di nuovo sotto la gestione di ANAS.\nPercorso.\nLa superstrada ha inizio allo svincolo del Centro Direzionale ed \u00e8 preceduto da un tratto in viadotto gestito dal comune di Napoli che la collega alla tangenziale.\nIl percorso curvando verso ovest tra Ponticelli e Volla incontra gli svincoli della circumvallazione Esterna di Napoli, dell'A1 Milano-Napoli e dell'A3 Napoli-Salerno, l'uscita di Cercola immette sul raccordo (SS 162 racc) che consente il collegamento sia con l'area orientale di Napoli e le zone adiacenti che con la statale del Vesuvio.\nProcede verso sud dividendo gli abitati di Pomigliano d'Arco e Castello di Cisterna, per intersecare poi l'A16 Napoli-Canosa.\nL'uscita Castello di Cisterna-Brusciano, chiusa per lavori di manutenzione nel 2005, \u00e8 stata riaperta nel novembre del 2010 e consente di immettersi sul tracciato storico della strada statale 7 bis di Terra di Lavoro e collegarsi con la via variante 7 bis che collega la superstrada con i comuni del nolano, prosegue verso la zona industriale di Pomigliano d'Arco e termina verso lo svincolo dell'Asse Mediano ad est di Acerra."}
{"id": "656001", "revid": "92439115", "url": "https://it.wikipedia.org/wiki?curid=656001", "title": "Finanza neutrale", "text": "In economia si definisce finanza neutrale quel tipo di finanza a cui sono attribuiti esclusivamente fini di mantenimento dell'apparato statale.\nDescrizione.\nLa \"finanza neutrale\" fu elaborata dagli economisti classici di fine del XVIII secolo e inizio XIX secolo. Essi formularono questa teoria che aveva una nuova concezione di economia (rispetto alla fisiocrazia e al mercantilismo, correnti antecedenti a questa). La teoria sosteneva che il mercato era in grado di autoregolarsi e di garantire la massima occupazione, esentando quindi lo Stato da qualsiasi tipo di intervento economico e limitandolo alle sole funzioni istituzionali. \nQuesta neutralit\u00e0 finanziaria era sostenuta dalla scuola classica anglosassone negli anni quaranta e suggeriva che i pubblici poteri non interferissero nell'economia, in quanto si supponeva che i problemi di carattere economico-sociale avrebbero trovato soluzioni in modo neutrale (naturale) dato il presunto equilibrio perfetto garantito dalla legge della domanda e dell'offerta.Questa teoria con la Grande Crisi del 1929 che colp\u00ec anche i paesi occidentali, fu messa in discussione dall'analisi keynesiana, il quale introdusse il nuovo concetto di Finanza Funzionale. Ossia la finanza pubblica non era pi\u00f9 un sistema a s\u00e9 stante come nella finanza neutrale, ma incominci\u00f2 a penetrare all'interno del sistema economico assumendo sempre pi\u00f9 un ruolo attivo.\nLa teoria si fondava sulla legge di Say, il quale sosteneva che l'offerta \u00e8 uguale alla domanda, dato che ogni offerta riesce a trovare sbocco in una domanda. La conseguenza logica era quella di uno Stato che doveva sempre avere un bilancio in pareggio, perch\u00e9 un avanzo avrebbe voluto significare un cattivo ruolo dello Stato nel garantire le funzioni istituzionali, mentre un disavanzo significava che lo Stato era intervenuto troppo in economia e che quindi non si era limitato alle sole funzioni istituzionali, causando in entrambi i casi il malcontento della popolazione."}
{"id": "656002", "revid": "87128", "url": "https://it.wikipedia.org/wiki?curid=656002", "title": "Asia dell'Est", "text": ""}
{"id": "656007", "revid": "834", "url": "https://it.wikipedia.org/wiki?curid=656007", "title": "Sudest Asiatico", "text": ""}
{"id": "656009", "revid": "287204", "url": "https://it.wikipedia.org/wiki?curid=656009", "title": "Salmoninae", "text": "Salmoninae \u00e8 la sottofamiglia dei Salmonidi pi\u00f9 conosciuta, in quanto ad essa appartengono le trote e i salmoni, importanti specie commestibili e di alto valore commerciale."}
{"id": "656011", "revid": "9595", "url": "https://it.wikipedia.org/wiki?curid=656011", "title": "Strage cartiera Mignagola", "text": ""}
{"id": "656014", "revid": "122959819", "url": "https://it.wikipedia.org/wiki?curid=656014", "title": "Marco Zacchera", "text": "Biografia.\nLaureato in Economia aziendale all'Universit\u00e0 commerciale Luigi Bocconi e in Storia delle civilt\u00e0 presso l'Universit\u00e0 degli Studi del Piemonte Orientale Amedeo Avogadro, \u00e8 giornalista pubblicista e dottore commercialista.\nLa carriera politica.\nAnche a seguito di una sentenza della Corte Costituzionale che ha stabilito l'incompatibilit\u00e0 tra parlamentare e sindaco dei Comuni sopra 20.000 abitanti, il 12 gennaio 2012 rassegna le dimissioni da deputato optando per la carica di Sindaco di Verbania. Lo stesso giorno \u00e8 stato sostituito da Daniele Galli,che ha aderito prima al gruppo del Popolo della Libert\u00e0 e poi di Futuro e Libert\u00e0 per l'Italia.\nAltri incarichi.\nFortemente impegnato nelle associazioni di volontariato e per la cooperazione internazionale, nel 1981 ha fondato i \"Verbania Centers\", attivi in diversi paesi dell'Africa ed in America del Sud. - Dal 2003 \u00e8 Commissario italiano alla pesca nei laghi Maggiore e di Lugano - Per molti anni \u00e8 stato arbitro di calcio."}
{"id": "656023", "revid": "767487", "url": "https://it.wikipedia.org/wiki?curid=656023", "title": "Halfway to Sanity", "text": "Halfway to Sanity \u00e8 il decimo album del gruppo punk Ramones, pubblicato il 15 settembre 1987 da Sire Records.\nL'album contiene le tracce \"I Wanna Live\" e \"Garden of Serenity\" che sono state rimasterizzate in seguito nella compilation \"\". Debbie Harry dei Blondie ha cantato come seconda voce nella traccia \"Go Lil' Camaro Go\" e Dee Dee Ramone come voce principale in \"I Lost My Mind\".\nHa raggiunto la posizione #172 nella Billboard 200.\n\u00c8 considerato da Joey come il loro migliore album di sempre, mentre da Johnny come un album inferiore solo a Rocket to Russia."}
{"id": "656024", "revid": "767487", "url": "https://it.wikipedia.org/wiki?curid=656024", "title": "Voimasta Ja Kunniasta", "text": "Voimasta Ja Kunniasta (di forza e d'onore) \u00e8 il secondo album della viking/folk metal band finlandese Moonsorrow. \u00c8 uscito il 26 novembre 2001 sotto l'etichetta della Spinefarm Records."}
{"id": "656027", "revid": "320578", "url": "https://it.wikipedia.org/wiki?curid=656027", "title": "E717", "text": ""}
{"id": "656035", "revid": "119601198", "url": "https://it.wikipedia.org/wiki?curid=656035", "title": "Giulia Cosenza", "text": "Biografia.\nLaureata in Giurisprudenza, svolge l'attivit\u00e0 di imprenditrice nel settore turistico. \nLa carriera politica.\nAlle elezioni politiche del 2006 viene candidata, ed eletta alla Camera dei deputati per Alleanza Nazionale nella circoscrizione Campania 2.\n\u00c8 membro della XIII Commissione Agricoltura e della Commissione Parlamentare per l'Infanzia.\nAlle elezioni politiche del 2008 viene rieletta a Montecitorio nelle file del Popolo della Libert\u00e0 nella medesima circoscrizione.\nNell'agosto del 2010 passa a Futuro e Libert\u00e0 per l'Italia.\nIl 19 ottobre 2010 si dimette da coordinatore provinciale del Popolo della Libert\u00e0 ad Avellino.\nIl 16 marzo 2011 annuncia il suo ritorno nel Popolo della Libert\u00e0.\nRicandidata nel 2013 con Il Popolo della Libert\u00e0 in Campania 1, non viene rieletta."}
{"id": "656036", "revid": "311148", "url": "https://it.wikipedia.org/wiki?curid=656036", "title": "Zero comico", "text": "Zero comico \u00e8 un videogioco pubblicato nel 2001 e dedicato ai personaggi di Aldo, Giovanni e Giacomo, con numerosi riferimenti ai loro spettacoli e parodie di altri videogiochi. \u00c8 distribuito da Medusa Games, parte di Medusa Film, distributrice dei film del trio. Nel gioco Aldo, Giovanni e Giacomo sono doppiati da loro stessi. Il gioco \u00e8 intriso della comicit\u00e0 del trio e anche di alcune battute gi\u00e0 usate in spettacoli teatrali.\nIl nome \"zero comico\" deriva da una battuta dello spettacolo del trio \"I corti di Aldo, Giovanni &amp; Giacomo\", in cui lo \"zero comico\", inteso filosoficamente come il pi\u00f9 semplice messaggio comico possibile, \u00e8 rappresentato da Tafazzi, storico personaggio interpretato da Giacomo.\nTrama.\nLa storia si svolge sulla Terra nel terzo millennio. Un fantomatico regime tecnocratico instaurato dalla federazione planetaria obbliga la popolazione del pianeta a vivere all'interno di case bunker; l'unico contatto col mondo esterno \u00e8 la televisione. Proprio in una di queste case bunker vivono Aldo, Giovanni e Giacomo; un giorno vengono contattati attraverso la televisione da un individuo (che somiglia a Tafazzi), il quale comunica ai tre che loro sono le persone che dovranno distruggere Pdor, il capo del regime, e riportare la felicit\u00e0 a tutto il pianeta. Entrati nel regno di Pdor, questi gli spiega che essi dovranno attraversare cinque livelli nel mondo dei videogiochi, al completamento di ognuno di questi livelli verr\u00e0 consegnato un pezzo del dispositivo che ridar\u00e0 la felicit\u00e0 a tutto il pianeta, sconfiggendo cos\u00ec Pdor.\nI livelli.\nOgni livello ha un titolo simile a qualcosa fatto o detto dal trio: ad esempio, il livello 3 si chiama \"Chiedimi se sono un pirata\", riferimento al film \"Chiedimi se sono felice\"; il livello 4 si chiama \"Tel chi l'alienum\", riferimento a \"Tel chi el tel\u00f9n\", spettacolo teatrale dei tre; il livello 5 si chiama invece \"La piramide di Pdor\", chiaro riferimento a Pdor, uno dei personaggi interpretati da Giovanni nello spettacolo teatrale precedentemente citato.\nFine del gioco.\nAlla fine i tre ricompongono il dispositivo; quando per\u00f2 Pdor si rifiuta di ammettere la sconfitta, Aldo distrugge il sistema insultandolo pesantemente. I tre per\u00f2 rimangono increduli quando scoprono che il dispositivo che ridar\u00e0 la felicit\u00e0 a tutto il pianeta \u00e8 soltanto un ologramma di Tafazzi nel suo sketch pi\u00f9 famoso.\nModalit\u00e0 di gioco.\nIl giocatore controlla un personaggio alla volta. I primi tre livelli vengono giocati interamente con un personaggio ciascuno (gli altri, tranne che in poche \"cutscene\", rimangono fermi personaggi non giocanti), mentre negli ultimi due i personaggi si \"spartiscono\" i vari corridoi, \"dandosi il cambio\" e passandosi gli oggetti dell'inventario. Il personaggio viene controllato con i tasti direzionali, pu\u00f2 camminare o correre, raccogliere oggetti, combinarli fra loro ed utilizzarli con elementi dello scenario o altri personaggi. Trattandosi di un'avventura grafica, il gioco \u00e8 incentrato sulla soluzione di enigmi, ed i personaggi non hanno statistiche di energia o sequenze di tasti da combattimento, anche se questo non significa che i protagonisti non commettano mai azioni violente. \u00c8 possibile in ogni momento scegliere fra tre diversi tipi di visuale: come se vi fossero delle telecamere posizionate in alto lungo le pareti, oppure in prima persona (utile ad esempio per leggere i cartelli), oppure con la visuale in terza persona, da dietro la schiena.\nSviluppo.\nIl gioco \u00e8 realizzato in grafica 3D poligonale, che viene utilizzata anche durante i brevi intermezzi all'interno dei livelli. Il filmato iniziale, quello finale e quelli di intermezzo fra i vari livelli, invece, sono prerenderizzati. Non tutti i dialoghi sono doppiati, ma solo quelli degli intermezzi prerenderizzati e delle cutscene, mentre gli altri appaiono solo in formato testuale.\nIl character design \u00e8 a cura di Andrea Cuneo.\nIl gioco, che sfrutta le DirectX, pu\u00f2 funzionare via rendering software oppure tramite accelerazione Direct3D. Al momento di lanciare il gioco, compare una schermata che permette di selezionare la risoluzione video e la qualit\u00e0 del suono.\nAccoglienza.\nCristiano Caliendo di Adventure's Planet defin\u00ec \"Zero comico\" come una sorta di calderone citazionista e abbastanza curioso del mondo dei videogiochi, nel quale il trio di protagonisti riusciva ad amalgamarsi piuttosto bene bench\u00e9 generalmente abituati ad atmosfere parecchio diverse. Dai mondi videoludici parodiati traspariva una decisa passione per il genere, traboccante di divertenti dettagli che ammiccavano al giocatore esperto e al retrogamer, si rivelava inaspettatamente buona anche l'integrazione con le gag e l'umorismo di Aldo, Giovanni e Giacomo, ben supportati dalle loro simpatiche performance vocali. Restava invece un po' ambiguo l'intento, che nei fatti sembrava privilegiare pi\u00f9 i vecchi appassionati di videogiochi che i fan del trio, grazie a continui rimandi e situazioni ironiche che riportavano a glorie del passato. Tutto ci\u00f2 si tramutava in una narrazione molto lineare, semplice e priva di personalit\u00e0, che si adagiava un po' sulla citazione facile, bench\u00e9 spesso spassosa, senza reali guizzi creativi, con momenti poco ispirati e altri decisamente pi\u00f9 carini. L'assenza di sostanza non impediva per\u00f2 di traghettare il titolo verso il successo di cassetta, garantito dalla presenza del terzetto: nonostante la debolezza di alcuni punti, infatti, il gioco funzionava nella sua natura leggera e scanzonata, coadiuvato da un tipo di umorismo semplice ma piacevole. Le atmosfere erano ammiccanti, inoltre, sembravano coprire adeguatamente un game design non proprio sofisticato e a molti dialoghi con diversi refusi che rischiavano di non fornire la giusta forza alle battute, comunque prive di particolare verve e di vera originalit\u00e0. Graficamente il titolo si presentava piuttosto essenziale, con pochi poligoni e scenari spogli, ma buono comunque il design vagamente deformed dei personaggi, con sguardi che catturavano in qualche modo la loro essenza umoristica; il sonoro d'altro canto era supportato da musiche ben integrate alle situazioni. Il sistemata di controllo, ereditato da \"Grim Fandango\", risultava piuttosto impreciso, insieme a un inventario decisamente macchinoso. Nonostante i suoi difetti oggettivi, non si poteva condannare \"Zero comico\" dato che riusiciva comunque a strappare pi\u00f9 di un sorriso e poteva vantare la presenza di tre dei talenti comici pi\u00f9 simpatici e affermati del periodo fine anni '90/inizio 2000. Molte disattenzioni e diverse raffazzonature non intaccavano l'obiettivo principale del gioco, ovvero divertire con semplicit\u00e0. Anche da questa difficile prova, Aldo, Giovanni e Giacomo ne uscivano indenni.\nMario Petillo di GameSource lo consider\u00f2 un gioco estremamente consigliato ai fan di Aldo, Giovanni e Giacomo, anche per i giocatori meno navigati nel genere e amanti degli sparatutto, al contrario il titolo difficilmente sarebbe stato apprezzato da chi non sopportava il trio di comici, le cui battute e sketch potevano risultare fuori luogo per i pi\u00f9 pignoli. Il gioco creava una piacevole parodia, regalando una magica poesia esilarante, semplice, genuina, aperta a tutti e carica di letizia, non poteva mancare nella collezione di ogni videogiocatore amante di avventure grafiche che portasse questo nome."}
{"id": "656042", "revid": "104103", "url": "https://it.wikipedia.org/wiki?curid=656042", "title": "Stella marina", "text": ""}
{"id": "656044", "revid": "254059", "url": "https://it.wikipedia.org/wiki?curid=656044", "title": "Castello di Chela", "text": "Il castello di Chela (in tedesco Kehlburg) \u00e8 un castello che si trova nel territorio comunale di Gais (BZ), a 1188 metri. Dalla sua posizione domina la valle di Tures\nStoria.\nDove ora sorge il castello alla fine del X secolo si trovava un maso di propriet\u00e0 del nobile Liuto, che fu acquistato dal vescovo di Bressanone Sant'Albuino nel 995, proprio allo scopo di ricavarvi un complesso fortificato. L'opera di costruzione continu\u00f2 anche con i suoi successori nei primi decenni dell'XI secolo.\nNel corso degli anni il castello rimase propriet\u00e0 della Chiesa che lo dava di volta in volta in affido o in pegno. Nel 1433 Jakob IV di Lutago fu nominato dapprima curatore e poi affidatario del castello. Neppure Sigismondo il Danaroso riusc\u00ec a sottrarlo al controllo della diocesi.\nNel 1487 il castello fu affidato alla famiglia dei Dinkhauser di Gais, cui succedettero, nel 1545 i Rost: il castello - che stava lentamente cadendo in rovina - fu affidato dal vescovo ad Hans von Rost, fidato comandante alle sue dipendenze. La ristrutturazione fu completata dal figlio di questi, Karl Johann.\nUno tra i pi\u00f9 noti lirici tirolesi, Hermann von Gilm (1812-1864), riusc\u00ec a far divenire famosi i Kehlburger Maifestspiele come speciali avvenimenti artistici e sociali.\nIl maniero rimase per 350 anni ai Rost fino al 1891, quando Karl von Rost lo vendette al vescovo di Ko\u0161ice Zigmund Bubics. Questi invest\u00ec ingenti somme nel recupero della struttura, ma fece fallimento.\nIl castello pass\u00f2 dunque ancora di mano, questa volta ad un console tedesco (1907), il quale per\u00f2 lo perse con la fine della prima guerra mondiale: dopo l'annessione dell'Alto Adige all'Italia, i beni degli stranieri nelle nuove province furono nazionalizzati.\nLo Stato lo vendette poi alla famiglia Vascellari, che ne rimase proprietaria fino al 1997. Attualmente il castello e il bosco circostante sono di propriet\u00e0 di una famiglia di Gais.\nIl castello oggi.\nUn disastroso incendio, le cui origini non furono mai chiarite, divamp\u00f2 nella notte del 30 aprile 1944: il castello, gravemente danneggiato, non fu pi\u00f9 ricostruito e fu visitato negli anni da ladri e vandali. Attualmente \u00e8 ridotto a stato di rovine.\nLa diocesi, su interessamento del parroco del paese, fece ristrutturare la cappella dedicata a sant'Erasmo e attestata per la prima volta in occasione della consacrazione del 1113, meta da sempre di pellegrinaggi per richiedere grazie per i dolori di ventre e stomaco.\nPer raggiungerlo.\n\u00c8 possibile raggiungere il castello seguendo il sentiero n. 2 che dal paese di Gais, attraverso un fitto bosco, raggiunge in circa un'ora le antiche rovine. "}
