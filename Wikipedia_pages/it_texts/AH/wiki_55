{"id": "713437", "revid": "300279", "url": "https://it.wikipedia.org/wiki?curid=713437", "title": "Duomo di Casale Monferrato", "text": "Il duomo di Sant'Evasio \u00e8 il pi\u00f9 antico monumento della citt\u00e0 di Casale Monferrato e una delle pi\u00f9 importanti cattedrali in stile romanico lombardo del Piemonte.\nStoria.\nDedicato ai santi Evasio, Proietto, Natale e a san Lorenzo fu consacrato il 7 gennaio dell'anno 1107 dal papa Pasquale II, sul luogo ove esisteva gi\u00e0 nel I secolo d.C., un tempio dedicato a Giove e successivamente una chiesa di epoca liutprandea dedicata al martire Lorenzo.\nIncendiata nel 1215, a seguito della guerra fra i Casalesi e gli Alessandrini, i Vercellesi, i Pavesi ed i Milanesi, fu pesantemente restaurata negli anni cinquanta del XIX secolo dall'architetto vercellese conte Edoardo Arborio Mella, per volere del vescovo Lugi Nazari di Calabiana, dell'architetto ed archeologo Luigi Canina e dell'abate Antonio Rosmini, contro il parere dell'Antonelli.\nRisulta a tutt'oggi una delle pi\u00f9 interessanti cattedrali in stile romanico lombardo presenti in Piemonte. Si caratterizza in particolare per la facciata, ricostruita durante i restauri del XIX secolo. Ha forma a capanna in arenaria e mattoni, ed \u00e8 ornata da bifore e trifore. \u00c8 inquadrata da due campanili duecenteschi cuspidati.\nSulle due colonne che affiancano l'ingresso principale sono le copie delle statue del re Liutprando e della regina Teodolinda, i cui originali si trovano all'interno.\nOpera importante ed unica il nartece, non consueta in zona. Costruzioni similari si trovano in Armenia ed in Georgia. Secondo la teoria di alcuni studiosi tale opera \u00e8 dovuta all'impiego di mano d'opera saracena, venuta in Monferrato quale prigioniera di guerra al seguito dei marchesi aleramici o secondo altri ai cavalieri templari, che avevano all'epoca sede in Santa Maria del Tempio, localit\u00e0 vicina a Casale Monferrato. Nel nartece si trovano interessanti capitelli messi in luce dai recenti restauri.\nL'interno \u00e8 costituito da cinque navate con volte a botte e a crociera e da un matroneo con logge a trifore e quadrifore. All'interno grande crocifisso con Cristo \"in maest\u00e0\" in argento e pietre dure, opera medioevale di un anonimo artista orientale, proveniente dalla cattedrale di Alessandria. Nel primo altare a sinistra: \"Maddalena in estasi\", dello scultore piemontese Giovan Battista Bernero (XVIII secolo) altre opere scultoree del frassinetese Ambrogio Volpi (XVI secolo) facenti parte dell'antico altare di Sant'Evasio, tele di Guglielmo Caccia detto il Moncalvo raffiguranti santa Lucia, santa Agata e santa Apollonia e sul catino dell'abside pitture di Giovanni Sereno - 1860 -. Nel corridoio della sacrestia mosaici risalenti all'XI secolo, che facevano parte della pavimentazione della chiesa prima dei restauri del Mella. I mosaici rappresentano tra l'altro: la vittoria di Abramo, la morte di Nicanore, una chimera, Giona inghiottito dal pesce, la barca o l'arca di Sant'Evasio. Sul lato destro della chiesa e sopraelevata in confronto ad essa, la Cappella ellittica dedicata a sant'Evasio patrono della citt\u00e0 e della diocesi, opera dell'architetto sabaudo Benedetto Alfieri. Iniziata verso la met\u00e0 del XVIII secolo fu inaugurata nel 1808, in pieno periodo napoleonico. Al centro in alto urna contenente il corpo del martire in oro e argento, ai lati quattro bassorilievi in marmo raffiguranti fatti salienti della sua vita: l'ordinazione episcopale, la predicazione, il martirio, la traslazione delle reliquie da Alessandria a Casale Monferrato avvenuta nel 1403 ad opera di Facino Cane. Al centro della volta dipinto raffigurante la gloria del martire.\nDescrizione.\nFacciata.\nLa monumentale facciata a capanna, \u00e8 asimmetrica e incorniciata da due campanili laterali. Ai lati del portone d'ingresso principale vi sono due colonne su cui sono collocate le copie ottocentesche di due statue raffiguranti rispettivamente il re longobardo Liutprando e la regina Teodolinda, omaggio della comunit\u00e0 ai fondatori della chiesa.\nLa lunetta ottocentesca situata sulla porta centrale raffigura Ges\u00f9 in trono tra Sant'Evasio, che offre al Cristo il modello della chiesa, e San Lorenzo con la graticola, patroni della cattedrale.\nL\u00ec, di fronte alla chiesa, gli abitanti del Borgo di Sant'Evasio potevano rafforzare la fede religiosa e la loro coscienza civica.\nPoi con la costruzione dell'atrio, la facciata, per ragioni ancora non del tutto note, inizi\u00f2 a manifestare i primi segni di un'improvvisa debolezza che rese necessaria l'azione di rimedi deturpanti, quali l'addossamento delle due case dei canonici, che fungevano da sovrastrutture di rinforzo.\nDopo questo lungo oscuramento, la facciata, restituita a nuova vita dagli importanti interventi di restauro ottocenteschi, \u00e8 quella originaria scandita dal ritmo crescente delle arcate e delimitata dai due svettanti campanili, che oggi liberi, costringono ancora ad alzare gli occhi verso il cielo.\nNartece.\nL'imponente atrio o nartece, esempio unico di architettura romanica caratterizzata da arditi incroci di archi in conci di arenaria e mattoni in argilla che si intrecciano a coppie parallele, costituisce una complessa articolazione dello spazio.\nSorto sull'area dell'antico cimitero antistante la chiesa, l'atrio presentava fin dalla costruzione una sua configurazione particolare caratterizzata da accessi frontali e laterali sempre aperti al passaggio pubblico.\nDue gallerie a forma di matronei, indipendenti e accessibili dall'interno dei campanili tramite scale a chiocciola, si distendono sui lati esterni dell'atrio. Collegate dalla tribuna, chiuse da soggette con archi a tutto sesto e illuminate da grandi finestre, esse conferivano al luogo un ruolo quasi esclusivamente sociale, assai importante nell'attivit\u00e0 politica del borgo in fase di pieno sviluppo.\nDi particolare interesse gli elementi decorativi nascosti dagli intonaci (ritornati alla luce dopo il complesso lavoro di recupero biennale concluso nel 2001), che dagli studi presentano alcuni parallelismi con il Portale della Gloria di Santiago di Compostela, come il fregio della cerva e il rosone della primitiva facciata.\nSi sono individuate anche colonne romane nella galleria verso la piazza. In luce anche un affresco di alta epoca.\nQuesto inconsueto ed enigmatico ambiente riflette una identit\u00e0 pi\u00f9 sociale che religiosa. Esso infatti \u00e8 troppo grande per essere solo porticato di protezione e alquanto separato per appartenere interamente alla chiesa, considerato nella sua configurazione architettonica e nel suo schema distributivo caratterizzato da un piano terreno aperto da portici (che circoscrivevano una grande aula in grado di accogliere importanti adunanze pubbliche) oppure luogo di accoglienza del pellegrino (come attestano i bacini ceramici in facciata), da un piano superiore con logge adatte pi\u00f9 per arringhe che per assolvere funzioni di matronei e, in facciata, da un campanile diverso da quello della chiesa, con campana riservata al Comune.\nDestinazione a cui l'atto progettuale era improntato fin dalla nascita, situazione particolare, ma non sorprendente ed estranea alle condizioni in cui si trovava il Borgo di sant'Evasio, estremamente addensato e povero di spazi urbani.\nMotivo per cui la chiesa di Sant'Evasio assurge da quel momento a simbolo politico di tutta la comunit\u00e0.\nInterno.\nScendendo i gradini che conducono alle navate \u00e8 evidente la differenza tra il nartece ed il resto dell'edificio, completamento ricoperto dal restauro avvenuto tra il 1857 e il 1861 ad opera dell'architetto vercellese Edoardo Arborio Mella.\nLo spazio \u00e8 suddiviso in cinque strette navate.\nAi muri perimetrali della chiesa sono addossati gli altari laterali, che hanno subito, nel tempo, numerose modifiche.\nIl presbiterio presenta nella volta e nel catino absidale i dipinti murali eseguiti da Costantino Sereno nel 1860-61 in stile neobizantino.\nDall'arco trionfale pende il crocifisso risalente al XII secolo. Realizzato in legno appare decorato con cristalli colorati; il Cristo, rivestito di lamine d'argento, fu sottratto nel 1403 dal condottiero Facino Cane alla Cattedrale di San Pietro di Alessandria.\nL'altare maggiore, in marmi policromi e il coro, con stalli in legno intagliato, risalgono alla prima met\u00e0 del XVIII secolo.\nLa tribuna dell'organo, il pulpito, la balaustra e la vetrata con i Santi Evasio e Lorenzo sono del XIX secolo.\nLa mensa, arenaria, era in passato collocata nell'atrio. Vi sono raffigurati Cristo in mandorla con sei santi e due devoti in ginocchio. Non si conosce l'uso originario del manufatto, \u00e8 pensabile che risalga al XII secolo.\nAllo stesso secolo \u00e8 databile anche l'ambone con l'Agnus Dei ricavato da un frammento proveniente dalla facciata del duomo.\nLa cattedra episcopale in pietra di Vicenza \u00e8 opera del 1978 degli architetti Costantino Ruggeri e Luigi Leoni.\nA sinistra del presbiterio \u00e8 collocata la Cappella del Santissimo Sacramento.\nNon presente sul transetto della primitiva chiesa, il tiburio venne innalzato dopo il 1215 per dare forma, insieme ai due campanili di facciata, ad una singolare trilogia compositiva.\nColpito il 5 giugno 1544 dal fulmine, che ne abbatt\u00e9 la parte superiore, fu ridotto nei primi decenni del Seicento fino all'altezza attuale.\nCappella di Sant'Evasio.\nAffacciata sulla navata sinistra, venne realizzata dopo il 1764 su disegni di Benedetto Alfieri, modificati da Luigi Michele Barberis. All'interno si conservano gli ovali in marmo con episodi della vita di S. Evasio di Giovanni Battista Bernero, l'urna in argento e cristallo contenente le reliquie del santo patrono. L'affresco della volta, con S. Evasio in gloria, \u00e8 di Giovanni Battista Ronchelli.\nCella Campanaria e Sacrestia.\ndella cappella di Sant'Evasio inizia il percorso della \u201cSacrestia Aperta\u201d. Nella cella campanaria, ex sacrestia del duomo, sono esposte opere di oreficerie e manufatti tessili di notevole pregio.\nIl percorso conduce poi alla Sacrestia, ampliata con l'aggiunta dell'abside nel 1788 circa dal capomastro Bernardo Lombardi sulla precedente del XVII secolo. Coevo \u00e8 l'altare decorato con le statue e i rilievi marmorei provenienti dal cinquecentesco altare di S. Evasio. Il coro ligneo, datato 1787, \u00e8 attribuito a Francesco Valeriano Dellala di Beinasc, e agli stessi anni risale il resto dell'arredo. Lungo le pareti \u00e8 ospitata una piccola pinacoteca, tra cui spiccano Il battesimo di Ges\u00f9 di Gaudenzio Ferrari (1534 c.) e S. Evasio di Pietro Francesco Guala (XVII sec.)\nL'ultimo di una serie di restauri in vista delle celebrazioni del nono centenario quello della sacrestia presentato per la festa di Sant'Evasio (12 novembre 2006), lavoro condotto da Francesca Regoli di Gavi e Giovanni Bonari di Villanova, che ha riportato all'antico splendore di un tempo. In luce le formelle dell'altare cinquecentesco del Bambaja, le antiche decorazioni, le finte finestre, due angioletti.\nOrgano a canne.\nSulla cantoria a destra del presbiterio si trova l'organo a canne, costruito dai Fratelli Carrera-Collino nel XIX secolo e restaurato nel 1994 dalla ditta Mascioni. Lo strumento, a trasmissione meccanica, ha due tastiere di 73 tasti ciascuna: quella inferiore corrisponde all\"Organo Eco\" ed ha 61 note reali; quella superiore, invece, corrisponde al \"Grand'Organo\" ed ha 68 note reali. La pedaliera, dritta, ha 27 pedali ognuno corrispondente ad una nota reale. La mostra \u00e8 costituita da canne del registro di \"principale 16\"' del \"Grand'Organo\" ed \u00e8 racchiusa entro una ricca trifora con archi a tutto sesto."}
{"id": "713442", "revid": "1745361", "url": "https://it.wikipedia.org/wiki?curid=713442", "title": "Selene", "text": "Nelle religioni dell'antica Grecia, Selene (in greco , \"Luna\"; etimo: \"la Risplendente\") \u00e8 la titanide della Luna, figlia di Iperione e Teia, sorella di Elio (il Sole) ed Eos (l'Aurora).\nSelene \u00e8 la personificazione della Luna piena cos\u00ec come Artemide \u00e8 personificazione della Luna crescente, Ecate \u00e8 la personificazione della Luna calante ed infine Perseide rappresenta la luna nuova. \nAnalogamente, nella religione romana viene associata al satellite la divinit\u00e0 Luna; a Roma, sull'Aventino, si trovava il tempio della Luna.\nLa titanide viene generalmente descritta come una bella donna con il viso pallido, che indossa lunghe vesti fluide bianche o argentate e che reca sulla testa una luna crescente e in mano una torcia. Molte rappresentazioni la raffigurano su un carro trainato da buoi o su una biga tirata da cavalli, che insegue quella solare. \nLe si attribuirono diversi amanti, tra i quali: Zeus, da cui ebbe Pandia (la Luna piena) e forse Ersa (la rugiada, anche se quest'ultima viene anche considerata figlia di Eos); Pan, che per sedurla si travest\u00ec con un vello di pecora bianca affinch\u00e9 Selene vi salisse sopra; e soprattutto il mortale Endimione, il bellissimo e giovane re dell'Elide, di cui Selene si innamor\u00f2.\nSecondo i Greci, Endimione fu condannato da Zeus a dormire per 30 anni in una grotta del monte Latmo, in Asia Minore; la sua innamorata lo andava a trovare ogni notte.\nSecondo i Romani, invece, Selene conobbe e si innamor\u00f2 perdutamente del giovane Endimione allorch\u00e9 lo vide addormentato in una grotta. Da questo grande amore vennero alla luce cinquanta figli; Selene per\u00f2 non sopportava l'idea che un giorno il suo amante potesse morire, e lo fece sprofondare in un sonno eterno per poi andare a trovarlo ogni notte. Endimione dormiva con gli occhi aperti, per poter vedere l'apparizione della sua donna.\nAltre versioni meno romantiche della storia sostengono che Endimione avesse chiesto a Zeus di dormire per non perdere la sua giovanile bellezza, o addirittura per evitare che Selene rischiasse un'ulteriore gravidanza.\nCulto.\nSelene non \u00e8 una divinit\u00e0 maggiore, il suo culto \u00e8 relativamente limitato e assai scarse ne sono le figurazioni sicure. Uno dei principali centri di culto deve porsi peraltro in Elide, dove \u00e8 da localizzare almeno nei suoi inizi: l'unica storia mitica connessa con la dea, quella in cui il giovane pastore Endimione fu il suo amante. La storia di questo amore \u00e8 di notevole antichit\u00e0 e appare gi\u00e0 nella poesia di Saffo.\nAlcuni indizi monumentali sembrano invece attestare una maggiore importanza della religione lunare nella civilt\u00e0 minoico-micenea. In et\u00e0 storica, la regione della Grecia per la quale ci \u00e8 pi\u00f9 abbondantemente testimoniato il culto di Selene fu l'Arcadia, dove essa era venerata insieme con Pan, in una grotta del Monte Liceo.\nAd Atene, come ad altre divinit\u00e0 (Mnemosine, le Muse, Eos, Elio, le Ninfe, Afrodite, Urania), si offrivano speciali libagioni di latte, miele ed acqua, dette \u03bd\u03b7\u03d5\u03ac\u03bb\u03b9\u03b1 \u1f31\u03b5\u03c1\u03ac (cio\u00e8, sacrifici senza vino), delle quali facevano parte anche offerte di focacce in forma di luna. La dea Selene veniva pure ricordata nelle rappresentazioni del culto eleusino.\nMaggiore sviluppo del culto raggiunse invece, in Grecia, il mito di Selene collegata naturalmente col sole (Elio): ella veniva rappresentata come la sorella, la moglie o la figlia; e la si diceva generata da Iperione e da Teia (a loro volta, ipostasi rispettivamente di Elio e di Selene stessa), oppure anche si dicevano sue genitrici Basileia o Eurifessa. La sua identificazione con Artemide la fece dire, pi\u00f9 tardi, figlia di Zeus e di Latona. In Atene si favoleggi\u00f2 anche che essa avesse generato da Zeus Pandia, la divinit\u00e0 eponima di quelle feste Pandie, che si celebravano in onore di Zeus. Nella stessa guisa, il mito eleusino la diceva madre di Museo, che essa aveva generato da Eumolpo o da Antifemo.\nIconografia.\nLa Dea veniva raffigurata come una bella donna con il viso pallido, con lunghe vesti fluenti e candide oppure argentate, con un quarto di luna crescente sulla testa ed in mano una torcia. In alternativa aveva sul capo, oltre al crescente lunare, due teste di ariete, simboleggianti la primavera, a quei tempi inizio e fine dell'anno.\nTalvolta era avvolta nel mantello della notte, mantello oscuro ornato per\u00f2 da fiori o da stelle.\nIl mito rappresentava anche la traslazione di Selene negli spazi celesti come un volo compiuto dalla dea per mezzo di ali, oppure cavalcando un animale, che ora si diceva fosse un cavallo o un mulo, ora una capra o un cervo o un gallo. Pi\u00f9 spesso per\u00f2 si immaginava che Selene venisse trasportata nel suo viaggio celeste su di un carro (si ricordi il simbolo, diffusissimo, del carro del sole), tirato da buoi, da cavalli o da cervi. Essa venne adorata soprattutto in Grecia, spesso confusa con Artemide."}
{"id": "713450", "revid": "1442080", "url": "https://it.wikipedia.org/wiki?curid=713450", "title": "Gustav von Franck", "text": "La sua vita.\nLe origini di Gustav von Frank.\nIl Cav. Gustav von Franck nacque a Vienna dal banchiere, commerciante ed esponente dell'alta borghesia austriaca Cav. Johann Jakob von Franck e dalla di lui moglie Anna Maria, nata Graumann.\nLa famiglia von Franck proviene per parte di padre dall'allora cittadina svizzera di M\u00fchlhausen (oggi Mulhouse in Alsazia, Francia). Il nonno di Gustav, Johann Jakob von Franck, patrizio e membro del Gran Consiglio della citt\u00e0 di M\u00fchlhausen, sposa l'8 novembre 1771 la tredicenne Rosina von Fries, figlia del barone Filippo von Fries, il cui fratello Johan von Fries \u00e8 considerato una delle persone pi\u00f9 ricche del tempo. Johann Jakob von Franck emigra con la moglie Rosina in Austria ed acquista dallo stato austriaco una licenza per il commercio del tabacco. Per questo viene elevato al rango di Cavaliere dall'imperatrice Maria Teresa d'Austria. Da questo momento in poi Johann Jakob e tutti i suoi discendenti possono fregiarsi del titolo di \u201cvon Franck\u201d e di uno stemma cavalleresco.\nIl pap\u00e0 di Franck, il grossista, banchiere ed amante dell'arte Johann Jakob von Franck, non ha ereditato solo il titolo del nonno, ma anche il suo patrimonio. La casa dei von Franck diviene il punto d'incontro degli intellettuali in Vienna. Letterati e musicisti vanno e vengono, fra questi c'\u00e8 pure Ludwig van Beethoven, che \u00e8 tra gli ospiti durante i suoi soggiorni a Vienna. Egli \u00e8 non solo un benvoluto ospite della famiglia von Frank, ma \u00e8 anche amico della allora ben nota pianista di Vienna, la baronessa Dorotea von Ertmann, zia materna di Gustavo. Beethoven le dedica la Sonata in La maggiore, opera 101.\nGustav von Frank.\nGustav von Franck si laurea nel 1829 a Padova in giurisprudenza. Finanziariamente indipendente, dopo la precoce morte del padre tenta solo per pochi mesi la professione di avvocato, per poi lavorare come scrittore ed editore. Fra la sua produzione letteraria si contano soprattutto brani teatrali, commedie, tragedie, racconti, un romanzo autobiografico, testi giornalistici, cos\u00ec come scritti rivoluzionari.\nDurante la sua attivit\u00e0 di direttore teatrale al Deutschen Theater a Pest (oggi parte di Budapest) conosce nel 1842 la sua futura moglie, la cantante d'opera Sofia Wirnser, dalla quale nel 1844 ha una figlia, Melanie von Franck. A causa della sua attivit\u00e0 rivoluzionaria deve fuggire dall'Austria nel 1848 e cerca di ambientarsi in Lipsia come editore del giornale \u201cWiener Boten\u201d (Il Corriere di Vienna). Col pretesto di un procedimento contro il giornale poich\u00e9 alcuni articoli non erano stati sottoposti alla censura viene arrestato e minacciato di estradizione in Austria. Con l'aiuto della moglie riesce a fuggire dal carcere di Lipsia.\nFugge in Inghilterra attraverso i Paesi Bassi e si stabilisce a Londra. Qui inizia a sbarcare il lunario come insegnante di disegno e ritrattista. Un anno pi\u00f9 tardi lo raggiungono in esilio la moglie e la figlia. Franck riesce, dopo comprensibili difficolt\u00e0 iniziali, ad ottenere un incarico come autore teatrale. In collaborazione con William e Robert Brough mette in scena due commedie al Haymarket Theater ed al Lyceum Theater. Le critiche di quel periodo testimoniano il successo delle commedie: \"\u201cA Tale of a Coat\u201d\" e \"\u201cKicks and Halfpence\u201d\". Franck \u00e8 inoltre socio fondatore del \"\u201cSavage Club\u201d\", tuttora esistente.\nGustav von Franck muore inaspettatamente ed improvvisamente l'8 gennaio 1860 ma non per suicidio, come sta scritto in qualche enciclopedia, bens\u00ec per una malattia congenita.\nLa famiglia di Gustav von Franck rientra in patria tre anni dopo, nel 1864, attraverso la Francia e la Germania. Una parte della famiglia Franck si trasferisce a Graz, fra gli altri il cavalier Moritz von Franck (sindaco di Graz) ed il cavalier Alfred von Franck (pittore, professore d'arte). Il suo fratello maggiore Karl von Franck (che fu statista e Ministro della Guerra) muore a Parigi nel 1867."}
{"id": "713452", "revid": "123646784", "url": "https://it.wikipedia.org/wiki?curid=713452", "title": "Mauna Kea", "text": "Il Mauna Kea (in lingua hawaiiana il nome significa \"montagna bianca\", riferendosi al fatto che le cime del monte appaiono coperte di neve e ghiaccio, tanto che sulle sue pendici \u00e8 possibile sciare) \u00e8 un vulcano di \u00a0m di altezza, in stato di quiescenza, che si trova nell'isola di Hawaii. \nDescrizione.\n\u00c8 il monte pi\u00f9 alto della Terra se misurato rispetto alla sua base, che si trova a quasi m sotto il livello del mare; complessivamente, quindi, il Mauna Kea si eleva per \u00a0m, ben m in pi\u00f9 dell'Everest; ciononostante, \u00e8 l'Everest ad essere considerato il monte pi\u00f9 alto del pianeta, dato che le altezze si misurano dal livello del mare e non dal fondo oceanico circostante.\nGrazie alla sua posizione isolata, all'altitudine e alla vicinanza all'equatore, \u00e8 considerato il miglior sito dell'emisfero settentrionale della Terra per l'osservazione astronomica. Sulla sua sommit\u00e0, a un'altezza fra i e metri, si trova l'osservatorio di Mauna Kea, dotato di numerosi telescopi, tra i quali alcuni dei pi\u00f9 grandi del mondo."}
{"id": "713474", "revid": "729019", "url": "https://it.wikipedia.org/wiki?curid=713474", "title": "Castello di Dinefwr", "text": "Il castello di Dinefwr \u00e8 un castello che sovrasta il fiume Tywi, nei pressi della citt\u00e0 di Llandeilo (Carmarthenshire, nel Galles occidentale). Era la capitale del Deheubarth.\nStoria.\nSecondo la tradizione, il castello fu costruito per la prima volta da Rhodri Mawr, anche se non ci sono resti di quel periodo. Dinefwr divenne poi la capitale del nipote di Rhodri,\nHywel Dda, il primo sovrano del Deheubarth e poi re della maggior parte del Galles. Si pensa che Rhys ap Gruffydd, sovrano del Deheubarth dal 1155 al 1197, abbia ricostruito il castello. Giraldo Cambrense racconta di un fallito tentativo di re Enrico II d'Inghilterra di assaltare il castello.\nAlla morte di Rhys ap Gruffydd, il maniero pass\u00f2 al figlio Rhys Gryg ed \u00e8 a questo periodo che si fa risalire la parte pi\u00f9 antica della costruzione. Quando re Llywelyn Fawr del Gwynedd estese la sua influenza su quest'area, Rhys, incapace a resistergli, smantell\u00f2 il castello, che fu per\u00f2 restaurato e tenuto proprio da Llywelyn fino alla morte (1240). Dopo una serie di passaggi di mano, Maredudd ap Rhys aiut\u00f2 re Edoardo I d'Inghilterra a conquistare Dinefwr nel 1277, forse con la promessa di riceverlo come ricompensa. Ma Edoardo non mantenne la parola e anzi fece giustiziare Maredudd nel 1291.\nPassato dunque in mano inglese, il castello fu dato alle fiamme durante la rivolta di Llywelyn Bren (1316). Nel 1403, fu assediato senza successo da Owain Glynd\u0175r. Passato poi a sir Rhys ap Thomas, che lo ricostru\u00ec ampiamente, ma nel 1531 il nipote di Rhys fu giustiziato per tradimento e il castello confiscato dalla corona inglese, anche se la famiglia fu poi capace di recuperarlo. Attorno al 1600, una casa venne costruita vicino al castello ormai abbandonato."}
{"id": "713476", "revid": "339392", "url": "https://it.wikipedia.org/wiki?curid=713476", "title": "Llywelyn Fawr ab Iorwerth", "text": ""}
{"id": "713477", "revid": "297059", "url": "https://it.wikipedia.org/wiki?curid=713477", "title": "Inghilterra", "text": "L'Inghilterra (in inglese: \"England\", ) \u00e8 una delle quattro nazioni costitutive del Regno Unito, l'unica a non costituire un'entit\u00e0 amministrativa e a non essere dotata di un governo autonomo. Condivide le frontiere con la Scozia a nord e con il Galles ad ovest, mentre il suo capoluogo \u00e8 Londra, capitale del Regno Unito.\nA nordovest \u00e8 bagnata dal mare d'Irlanda, a sudovest dal mare Celtico, a est dal mare del Nord e a sud dal canale della Manica, che la separa dall'Europa continentale. L'Inghilterra comprende la maggior parte della regione centro-meridionale dell'isola della Gran Bretagna e conta inoltre pi\u00f9 di 100 isole minori, come le isole Scilly e l'isola di Wight.\nL'area che oggi si chiama Inghilterra era abitata da uomini gi\u00e0 dal Paleolitico superiore, ma prende il nome dagli Angli, una delle trib\u00f9 germaniche che si stabilirono nel corso del V e VI secolo. Gli Angli della Gran Bretagna sono chiamati Anglosassoni. Difatti, il nome \"England\" deriva dal nome inglese antico ', che significa: \"Terra degli Angli\" (latina: '). L'Inghilterra divenne uno Stato unitario nel 927 (durante il regno di \u00c6thelstan del Wessex) e a partire dal XV secolo inizi\u00f2 ad avere un impatto significativo, sia culturale che geopolitico, sul resto del mondo. La lingua inglese, la Chiesa anglicana e il diritto inglese sono alla base delle organizzazioni dei paesi aderenti al Commonwealth. Il sistema politico parlamentare inglese \u00e8 stato ampiamente adottato da altre nazioni. Proprio in Inghilterra, la rivoluzione industriale inizi\u00f2 nel XVIII secolo, trasformandola nella prima nazione industrializzata al mondo. La \"Royal Society\" inglese ha posto le basi della moderna scienza sperimentale.\nIl territorio inglese comprende per lo pi\u00f9 basse colline e pianure, poste specialmente nel centro e nel sud dell'Inghilterra. Tuttavia, ci sono regioni montuose nel nord (ad esempio, le montagne Lake District, i Monti Pennini e le Yorkshire Dales) e nel sud-ovest (per esempio, Dartmoor e il Cotswolds). Londra, capitale dell'Inghilterra, \u00e8 la pi\u00f9 grande area metropolitana del Regno Unito. La popolazione inglese \u00e8 di circa 57 milioni, circa l'84% dell'intera popolazione del Regno Unito, ed \u00e8 in gran parte concentrata a Londra e nelle Midlands e nello Yorkshire. Prati e pascoli si trovano nelle aree fuori delle grandi citt\u00e0.\nIl Regno d'Inghilterra includeva anche il Galles, la cui conquista fu completata da re Edoardo I nel 1282, ma l'unione formale si ebbe solo nel 1536. Il 1\u00ba maggio 1707 con l'Atto di Unione il regno d'Inghilterra si un\u00ec al regno di Scozia per formare il nuovo Regno Unito di Gran Bretagna. Nel 1801, la Gran Bretagna e il regno d'Irlanda attraverso un secondo \"Atto di Unione\" si fusero nel Regno Unito di Gran Bretagna e Irlanda.\nStoria.\nInghilterra preistorica e antica.\nLe prime testimonianze della presenza umana, nella zona ora conosciuta come Inghilterra, sono state quelle attribuite all\"'Homo antecessor\", risalente a circa 780.000 anni fa. Le pi\u00f9 antiche ossa proto-umane scoperte risalgono invece a 500.000 anni fa. Gli esseri umani moderni hanno costituito i primi nuclei abitati durante il periodo paleolitico superiore, anche se insediamenti permanenti sono stati istituiti solo negli ultimi 6.000 anni. Dopo l'ultima glaciazione solo i grandi mammiferi come i mammut, i bisonti e i rinoceronti lanosi rimasero. Circa 11.000 anni fa, quando i ghiacci cominciarono a ritirarsi, gli esseri umani ripopolarono l'area. La ricerca genetica suggerisce che i popoli provenivano dalla parte settentrionale della penisola iberica. Il livello del mare era pi\u00f9 basso di adesso e la Gran Bretagna era collegata via terra sia all'Irlanda che all'Eurasia.\nLa cosiddetta \"cultura del vaso campaniforme\" arriv\u00f2 intorno al 2500 a.C. Sono di questo periodo i principali monumenti neolitici rimastici, come Stonehenge e Avebury. Lo sviluppo della fusione del ferro ha permesso la costruzione di migliori aratri, portando un avanzamento dell'agricoltura, cos\u00ec come la produzione di armi pi\u00f9 efficaci.\nDurante l'et\u00e0 del ferro, la cultura celtica, derivata dagli Hallstatt e La T\u00e8ne, arriv\u00f2 dall'Europa centrale. La societ\u00e0 era tribale, secondo la \"Geographia\" di Tolomeo vi erano circa venti diverse trib\u00f9 della zona. Tuttavia, le divisioni precedenti non sono note poich\u00e9 i britannici non sapevano n\u00e9 leggere n\u00e9 scrivere. Come altre regioni ai margini dell'Impero, la Gran Bretagna aveva a lungo goduto di legami commerciali con i Romani. Giulio Cesare aveva tentato di invaderla due volte nel 55 a.C., anche se in gran parte senza successo.\nI Romani invasero la Britannia nel 43 d.C. durante il regno dell'imperatore Claudio, successivamente conquistando gran parte della Gran Bretagna, e la zona venne incorporata nell'Impero romano come provincia di Britannia. La pi\u00f9 nota delle trib\u00f9 native che ha tentato di resistere sono stati i Catuvellauni guidati da Carataco. In seguito, una rivolta guidata da Boudicca, regina degli Iceni, si \u00e8 conclusa con il suicidio della stessa regina in seguito alla sua sconfitta nella battaglia della strada Watling. Da qui in poi, in Inghilterra, inizi\u00f2 a prevalere la cultura greco-romana, con l'introduzione del diritto romano, dell'architettura romana, di reti fognarie, di molti strumenti agricoli e della seta. Nel III secolo, l'imperatore Settimio Severo mor\u00ec a Eboracum (l'odierna York), dove Costantino fu successivamente proclamato imperatore.\nLa data di introduzione del Cristianesimo in Inghilterra \u00e8 tuttora oggetto di dibattito, ma certamente entro il IV secolo. A partire dal 410 l'Impero romano inizi\u00f2 il suo declino e molte unit\u00e0 dell'esercito lasciarono l'Inghilterra per difendere l'Europa continentale e per partecipare a guerre civili.\nInghilterra nel medioevo.\nIl ritiro dei Romani lasci\u00f2 l'Inghilterra aperta alle invasioni dei popoli del nord-Europa, in particolare Angli, Sassoni e Juti che iniziarono a stabilirsi inizialmente nella parte orientale del paese.\nDurante questo periodo, i possedimenti terrieri sembrano essere frammentati in numerosi territori tribali, ma dal VII secolo, questi si fusero in una dozzina di regni, tra cui i regni di Northumbria, Mercia, Wessex, Essex, Kent e Sussex. Nei secoli successivi il processo di consolidamento politico continu\u00f2.\nDurante il IX secolo i continui e sempre pi\u00f9 crescenti attacchi dei danesi culminarono con la sconfitta di molti regni inglesi e con il regno di Alfredo il Grande l'unico sopravvissuto.\nI secoli successivi hanno visto dure battaglie per la conquista del potere fino a quando la dinastia reale \u00e8 stata ristabilita da Edoardo il Confessore nel 1042. Alla morte di Edoardo, una disputa sulla successione port\u00f2 alla conquista normanna dell'Inghilterra da parte di un esercito guidato dal duca Guglielmo di Normandia. Questa conquista ha portato alla quasi totale spoliazione dell'\u00e9lite inglese e la sua sostituzione con una nuova aristocrazia di lingua francese, situazione che ha avuto un effetto profondo e permanente sulla lingua inglese.\nI Plantageneti ereditarono il trono inglese con Enrico II, aggiungendo l'Inghilterra al proprio impero angioino, che comprendeva feudi che la famiglia aveva ereditato in Francia. Essi regnarono per tre secoli, con famosi monarchi come Riccardo I, Edoardo I, Edoardo III. Quest'epoca ha visto radicali cambiamenti nel commercio e nella legislazione, compresa la firma della \"Magna Carta\", uno statuto legale inglese utilizzato per limitare i poteri del sovrano e proteggere i privilegi degli uomini liberi. Il monachesimo cattolico fior\u00ec e le universit\u00e0 di Oxford e Cambridge furono fondate con il patrocinio reale. Il Principato del Galles divenne un feudo Plantageneto durante il XIII secolo e la Signoria d'Irlanda fu donata alla monarchia inglese dal papa.\nDurante il XIV secolo, i Plantageneti e la dinastia di Valois affermavano di essere entrambi legittimi discendenti dei Capetingi e quindi possessori dei domini in Francia. Le due potenze finirono per scontrarsi in quella che venne poi chiamata la guerra dei cent'anni. Un'epidemia di peste nera colp\u00ec l'Inghilterra, a partire nel 1348, e port\u00f2 alla morte di quasi la met\u00e0 degli abitanti.\nDal 1453-1487, si combatt\u00e9 una guerra civile tra i due rami della famiglia reale, gli York e i Lancaster, conosciuta come la guerra delle due rose. La conclusione della guerra port\u00f2 gli York a perdere il trono a favore di una famiglia nobile gallese, i Tudor, un ramo dei Lancaster guidato da Enrico Tudor, che invase l'Inghilterra con i gallesi e mercenari bretoni, guadagnando la vittoria nella battaglia di Bosworth Field, in cui fu ucciso il re Riccardo III di York.\nIl simbolo dell'Inghilterra, la rosa tundor, viene dedicata a Riccardo III di York dalla famiglia di tundor, che divennero duchi di cambrige, luogo dove venne colta la rosa, sotto l'ombra dell'universit\u00e0.\nPrima et\u00e0 moderna.\nDurante il periodo Tudor, il Rinascimento ha raggiunto l'Inghilterra grazie all'arrivo di cortigiani italiani che hanno introdotto l'arte, la filosofia e le scienze dell'antichit\u00e0 classica. Durante questo periodo, l'Inghilterra cominci\u00f2 a sviluppare una propria flotta marina e inizi\u00f2 l'esplorazione dell'Occidente.\nEnrico VIII ruppe i rapporti con la Chiesa cattolica e, ai sensi dell'atto di Supremazia del 1534, proclam\u00f2 il monarca a capo della Chiesa anglicana. In contrasto con gran parte del protestantesimo europeo, le radici della spaccatura erano pi\u00f9 politiche che teologiche. Egli inoltre un\u00ec il Galles al Regno d'Inghilterra. La figlia di Enrico, Maria I tent\u00f2 di ripristinare il cattolicesimo, ma il tentativo fall\u00ec dopo la sua morte e la successione a Elisabetta I che riafferm\u00f2 la supremazia dell'anglicanesimo.\nDurante l'Et\u00e0 elisabettiana, la flotta inglese sotto il comando di Francis Drake sconfisse l'Invincible Armada spagnola. In competizione con la Spagna, la prima colonia inglese in America fu fondata 1585 dall'esploratore Walter Raleigh in Virginia e chiamata Roanoke. Gli aspetti economici delle colonie del Nuovo Mondo erano gestiti dalla Compagnia britannica delle Indie orientali, in concorrenza con Spagna e Olanda.\nSulla base di contrastanti posizioni politiche, religiose e sociali, la guerra civile inglese fu combattuta tra i sostenitori del Parlamento e quelli del re Carlo I, rispettivamente i \"Roundheads\" e i \"Cavalier\". Questa era una parte dei pi\u00f9 ampi scontri che presero nome di Guerre dei tre regni e che coinvolse anche la Scozia e l'Irlanda. I parlamentari uscirono vittoriosi, Carlo I fu giustiziato e il regno venne sostituito con il Commonwealth. A capo delle forze del Parlamento, Oliver Cromwell, che si dichiar\u00f2 Lord Protettore nel 1653. Dopo la morte di Cromwell, Carlo II fu invitato a tornare come monarca nel 1660 e cos\u00ec si ebbe la Restaurazione inglese. Fu stabilito costituzionalmente, tramite il \"Bill of Rights\", che il re e il Parlamento avrebbero governato insieme, anche se il potere era di fatto al Parlamento. Tra le leggi, vi si stabil\u00ec che il potere legislativo era appannaggio del Parlamento e che il Re non poteva, senza l'assenso di esso, imporre tasse o mobilitare l'esercito. Con la fondazione della \"Royal Society\", 1660, lo sviluppo della scienza fu molto incoraggiato.\nIl grande incendio di Londra del 1666 distrusse gran parte della citt\u00e0, che per\u00f2 fu ricostruita poco dopo. In Parlamento emersero due fazioni contrapposte, i \"Tories\" e i \"Whigs\". I primi erano di stampo monarchico, i secondi liberali. Anche se i \"Tories\" inizialmente sostennero il re cattolico Giacomo II, alcuni di loro, insieme ai \"Whigs\", lo deposero durante la \"Gloriosa rivoluzione\" del 1688 e invitarono il principe olandese Guglielmo III a diventare monarca. Nel 1707 vi fu un'unione politica tra l'Inghilterra e la Scozia, formando cos\u00ec il Regno di Gran Bretagna. Le istituzioni delle due nazioni, come la giustizia e la chiesa, rimasero comunque indipendenti.\nEpoca tardo moderna e contemporanea.\nIl nuovo Regno di Gran Bretagna, sotto la spinta del progresso scientifico della \"Royal Society\", delle idee illuministiche che andavano dilagando e grazie ad altre iniziative, and\u00f2 incontro ad un periodo di grossissime innovazioni nel campo della scienza e dell'ingegneria. Questo apr\u00ec la strada per la costituzione dell'Impero britannico. La cosiddetta rivoluzione industriale, che nacque proprio in Inghilterra, fu un periodo di profondo cambiamento nelle condizioni socio-economiche e culturali dell'Inghilterra, con l'industrializzazione dell'agricoltura, della produzione manifatturiera e dell'estrazione minerari. L'apertura del nord-ovest dell'Inghilterra del \"Bridgewater Canal\", avvenuta nel 1761, inaugur\u00f2 l'et\u00e0 del trasporto via mare in Gran Bretagna. Nel 1825 fece la sua prima comparsa la locomotiva a vapore per il trasporto passeggeri.\nDurante la Rivoluzione Industriale, molti lavoratori si trasferirono dalla campagna inglese alle nuove aree urbane, per lavorare nelle fabbriche. Manchester e Birmingham, vennero rispettivamente soprannominate \"magazzino del mondo\" e \"officina del mondo\". L'Inghilterra mantenne una relativa stabilit\u00e0 durante tutti i tumulti della Rivoluzione francese; William Pitt il Giovane fu Primo Ministro britannico per il regno di Giorgio III. Durante le guerre napoleoniche, Napoleone progett\u00f2 l'invasione dell'isola. Tuttavia questo non riusc\u00ec e le forze francesi furono sconfitte dagli inglesi, prima via mare da Lord Nelson e poi sulla terra dal duca di Wellington. Le guerre napoleoniche favorirono il concetto di britannicit\u00e0 e di unit\u00e0 nazionale condivisa con gli scozzesi e i gallesi.\nDurante l'et\u00e0 vittoriana, Londra divent\u00f2 la pi\u00f9 grande e popolosa metropoli del mondo, l'esercito e la marina inglesi godevano di un altissimo prestigio e gli scambi commerciali all'interno dell'Impero Britannico erano fiorenti. Alcune agitazioni politiche avvenute in patria, come quelle dei cartisti e delle suffragette portarono ad una riforma legislativa e al suffragio universale.\nLe tensioni tra le potenze dell'Europa centro-orientale portarono, nel 1914, alla prima guerra mondiale. Centinaia di migliaia di soldati inglesi morirono combattendo per il Regno Unito nella Triplice intesa. Due decenni pi\u00f9 tardi, nella seconda guerra mondiale, il Regno Unito \u00e8 stato ancora una volta uno degli alleati. Alla fine della \"Strana guerra\", Winston Churchill divenne il Primo Ministro, carica che mantenne per tutta la durata del secondo conflitto mondiale. Gli sviluppi nella tecnologia di guerra portarono alla distruzione di molte citt\u00e0 inglesi a causa dei bombardamenti aerei. Dopo la guerra, l'impero britannico speriment\u00f2 una rapida decolonizzazione. Nello stesso periodo si assistette ad una accelerazione delle innovazioni tecnologiche: le automobili divennero il mezzo principale di trasporto e Frank Whittle svilupp\u00f2 il motore a reazione. Nel 1948 venne creato il Servizio Sanitario Nazionale (NHS) che fornisce assistenza sanitaria gratuita grazie al finanziamento pubblico.\nDal XX secolo si \u00e8 registrata una crescita significativa della popolazione in Inghilterra, per lo pi\u00f9 proveniente da altre parti delle isole britanniche, ma anche dai paesi aderenti al \"Commonwealth\", in particolare il subcontinente indiano. Dal 1970 l'economia si \u00e8 allontanata dalla produzione manifatturiera, verso il settore dei servizi.\nGeografia fisica.\nTerritorio.\nL'Inghilterra comprende la parte centrale e meridionale dell'isola della Gran Bretagna pi\u00f9 le isole situate a sud della Gran Bretagna: le Isole Scilly e l'isola di Wight. Confina a nord con la Scozia e a ovest con il Galles, il mare d'Irlanda e il mare Celtico, mentre nella parte orientale \u00e8 bagnata dal mare del Nord. \u00c8 separata dall'Europa continentale dal canale della Manica, che divide l'Inghilterra dalla Francia e lambisce tutta la costa meridionale del Paese. \u00c8 collegata al continente europeo tramite il tunnel sotto la Manica.\nIl territorio \u00e8 per lo pi\u00f9 collinare, a nord vi si trovano alcune aree montuose. La linea di demarcazione fra le due aree \u00e8 nota come \"Tees-Exe line\". Nella parte orientale del paese si trova una zona pianeggiante le cui paludi sono state bonificate per consentirne la coltivazione.\nIl fiume principale dell'Inghilterra \u00e8 il Tamigi, lungo 323 km, il che ne fa il secondo fiume pi\u00f9 lungo dello Stato dopo il Severn lungo 354\u00a0km. Altri fiumi principali sono: il Trent, l'Humber, l'Ouse, il Tyne, il Mersey, il Dee e l'Avon.\nClima.\nIl clima \u00e8 temperato oceanico relativamente mite se rapportato alla sua latitudine. Le precipitazioni risultano regolarmente distribuite in tutti i mesi dell'anno anche se in estate ed in inverno rivestono un carattere di maggiore intensit\u00e0.\nMaggio e giugno sono i mesi pi\u00f9 soleggiati, ma le temperature sono ancora abbastanza fresche; l'estate \u00e8 un po' pi\u00f9 calda ma rovesci di pioggia sono sempre possibili. Novembre e dicembre sono i mesi pi\u00f9 nuvolosi con un'insolazione debole nel nord ovest ma in aumento verso sud est.\nPopolazione.\nL'Inghilterra, con i suoi circa 57 milioni di abitanti, non \u00e8 solo la nazione pi\u00f9 popolosa del Regno Unito (all'incirca l'84% della popolazione), ma anche quella con pi\u00f9 gruppi etnici: un decimo circa della popolazione appartiene ad etnie diverse da quella europea.\nIl popolo inglese \u00e8 costituito da anglosassoni e le ondate di immigrazione sono state molte, a partire dai Celti intorno al 600 a.C. I pochi Romani con le loro legioni nel sud della Gran Bretagna giunsero tra il 50 a.C. e il 300 d.C.; seguirono nel periodo 350\u2013550 il grande trasferimento delle popolazioni degli Angli (tutti), i Sassoni (maggior parte) e gli Juti (tutti); nel periodo 800\u2013900, i Vichinghi danesi (con il piccolo regno enclave del Danelaw); nel 1066, i Normanni; nel 1650\u20131750, rifugiati dall'Europa continentale, fra cui gli Ugonotti; tra il 1880 e il 1940, alcuni Ebrei, Russi, Italiani, Spagnoli; negli anni 1950\u20131985, persone originarie dell'area Caraibica, dell'Africa e dell'Asia; dal 1985 ci sono state ondate di abitanti est europei e rifugiati Curdi.\nLa prosperit\u00e0 della nazione ha anche attirato flussi di immigrazione dalle vicine Scozia e Irlanda.\nSociet\u00e0.\nReligione.\nIl cristianesimo \u00e8 la religione pi\u00f9 praticata in Inghilterra fin dal Medioevo, anche se fu introdotta molto prima, durante l'epoca romana e gaelica. Secondo il censimento del 2011 il 59,4% della popolazione inglese aderisce al cristianesimo, in forte diminuzione dal 71,7% del 2001. La chiesa tradizionale del popolo inglese \u00e8 l'anglicanesimo, risalente al XVI secolo, con la scissione dalla chiesa di Roma ad opera del re Enrico VIII. Molte cattedrali e chiese parrocchiali sono edifici storici di rilevante importanza architettonica, come l'Abbazia di Westminster, la Cattedrale di York, la Cattedrale di Durham e la Cattedrale di Salisbury.\nLa seconda religione pi\u00f9 praticata \u00e8 il rito latino della Chiesa cattolica, che affonda le sue origini in Inghilterra dal VI secolo con l'apostolato di Agostino di Canterbury. Nella storia vi fu anche un Papa, inglese, Adriano IV, mentre santi Beda e Anselmo sono considerati come Dottori della Chiesa.\nUna forma di protestantesimo, conosciuto come metodismo, \u00e8 la terza forma di culto in Inghilterra che si \u00e8 sviluppato fuori dall'anglicanesimo attraverso John Wesley. Esso si \u00e8 guadagnato popolarit\u00e0 nelle citt\u00e0 del Lancashire e del Yorkshire e tra i minatori di stagno in Cornovaglia. Vi sono altre minoranze conformista, come battisti, quaccheri, congregazionalisti, unitari e l'Esercito della Salvezza. L\u2019immigrazione di Cipro (una ex colonia britannica) e del Medio Oriente ha aggiunta una minoranza ortodossa.\nIl santo patrono d'Inghilterra \u00e8 San Giorgio, egli \u00e8 rappresentato nella bandiera nazionale (croce rossa in campo bianco, la cui adozione va fatta risalire al 1190 d.C., quando la Repubblica di Genova concesse all'Inghilterra l'utilizzo del vessillo in cambio di un tributo annuale), cos\u00ec come la bandiera dell'Unione. Ci sono molti altri santi inglesi, alcuni dei pi\u00f9 noti includono: Cutberto di Lindisfarne, Albano d'Inghilterra, Vilfrido di York, Edoardo il Confessore, Aidan di Lindisfarnen, John Fisher, Tommaso Moro, Petroc e Thomas Becket.\nVi sono anche religioni non cristiane praticate nella nazione. Gli ebrei hanno sempre rappresentato una piccola minoranza sull'isola a partire dal 1070. Vennero in seguito espulsi dall'Inghilterra nel 1290 e vi poterono tornare solo nel 1656.\nA partire dalla met\u00e0 del XX secolo, religioni orientali provenienti dalle ex colonie britanniche hanno iniziato ad apparire per via della crescente immigrazione straniera. Secondo il censimento del 2011 l'Islam \u00e8 la seconda religione pi\u00f9 consistente in Inghilterra, raccogliendo il 5% della popolazione, cui seguono per grandezza l'induismo (1,5%), il sikhismo (0,8%), il buddhismo (0,5%) e altre religioni (0,4%). Il 24,7% della popolazione \u00e8 costituito da atei, agnostici e persone che non si riconoscono in alcuna religione.\nPolitica.\nLa sede del governo si trova a Londra, anche se tecnicamente la citt\u00e0 \u00e8 la capitale di Inghilterra e Galles. Contrariamente alla Scozia, al Galles (entrambi a partire dal 1999) e all'Irlanda del Nord, l'Inghilterra non ha un governo e un parlamento proprio: le funzioni di governo sono esercitate da parlamento e governo del Regno Unito. Nelle decisioni riguardanti la sola Inghilterra i rappresentanti delle altre parti del regno si astengono.\nGeografia antropica.\nSuddivisioni amministrative.\nDopo la recente riforma amministrativa del 2009, l'Inghilterra \u00e8 suddivisa in 48 contee cerimoniali, di cui 27 sono contee amministrative (\"shire counties\"), 6 sono aree metropolitane (\"metropolitan counties\"), 8 sono gruppi di distretti (\"districts\"), 5 sono autorit\u00e0 unitarie (\"unitary authorities\"), mentre le ultime due sono le aree amministrative speciali della Grande Londra e della City (\"administrative areas\").\nLe 27 contee sono ulteriormente suddivise in 201 distretti non-urbani (\"non-metropolitan districts\"). Le 6 aree metropolitane, che dal 1986 non hanno organi amministrativi e consigli di governo, sono suddivise in 36 borghi metropolitani (\"metropolitan boroughs\"). Sono poi 55 le autorit\u00e0 unitarie, contando a tal fine sia le 5 contee non suddivise in distretti che i distretti non sottoposti alle contee. Calcolando anche le Isole Scilly, i 32 borghi londinesi (\"boroughs\") e la citt\u00e0 di Londra (\"City of London\", che ha status a parte) si ha un totale di 326 distretti.\nEconomia.\nL'economia inglese \u00e8 una delle pi\u00f9 importanti del mondo, con un PIL medio pro capite di 22.907\u00a0\u00a3. Considerata come una economia di mercato mista, ha da sempre adottato i principi del libero mercato e mantiene comunque un'avanzata infrastruttura di assistenza sociale. La moneta ufficiale in Inghilterra \u00e8 la sterlina, il cui codice ISO 4217 \u00e8 GBP. Il sistema di tassazione in Inghilterra \u00e8 molto competitivo rispetto a gran parte del resto d'Europa, a partire dal 2009 l'aliquota di base dell'imposta personale \u00e8 del 20% sul reddito imponibile fino a 37.400\u00a0\u00a3 e il 40% su ogni guadagno supplementare al di sopra di tale importo.\nL'economia d'Inghilterra \u00e8 la principale di tutto il Regno Unito, che \u00e8 la 18\u00ba al mondo per potere di acquisto. L'Inghilterra \u00e8 uno dei leader nel settore chimico e farmaceutico e nei principali settori tecnologici, in particolare nell'industria aerospaziale, l'industria delle armi e di software. A Londra vi \u00e8 la sede della Borsa di Londra, la principale borsa valori del Regno Unito e la pi\u00f9 grande d'Europa, nella capitale vi sono la sede di alcune delle pi\u00f9 importanti societ\u00e0 al mondo.\nLa Banca d'Inghilterra, fondata nel 1694 dal banchiere scozzese William Paterson, \u00e8 la banca centrale del Regno Unito. Nata come banca privata, dal 1946 \u00e8 diventata un istituto statale. La Banca ha il monopolio dell'emissione di banconote in Inghilterra e Galles, ma non in altre parti del Regno Unito. Il governo ha delegato la responsabilit\u00e0 sulla politica monetaria ad essa e il compito di fissare i tassi di interesse.\nL'Inghilterra \u00e8 altamente industrializzata, ma dal 1970 c'\u00e8 stato un declino nella tradizionale industria pesante e manifatturiera e una crescente attenzione verso un'economia orientata ai servizi. Il turismo \u00e8 diventato un settore importante, che attrae milioni di visitatori in Inghilterra ogni anno. Le principali esportazioni sono rappresentate in particolare dai prodotti farmaceutici, dalle automobili (anche se molti marchi inglesi sono ora di propriet\u00e0 straniera, come Rolls-Royce, Lotus, Jaguar e Bentley), dal petrolio ricavato dal Mare del Nord, dai motori aeronautici e dalle bevande alcoliche. L'agricoltura \u00e8 intensiva e altamente meccanizzata e produce il 60% del fabbisogno alimentare con solo il 2% della forza lavoro. Due terzi della produzione \u00e8 dedicata al bestiame, l'altra a seminativi.\nScienza e tecnologia.\nEminenti personalit\u00e0 inglesi dal campo della scienza e della matematica includono: Sir Isaac Newton, Michael Faraday, Robert Hooke, Robert Boyle, Joseph Priestley, Joseph John Thomson, Charles Babbage, Charles Darwin, Christopher Wren, Alan Turing, Francis Crick, Joseph Lister, Tim Berners-Lee, Paul Dirac, Stephen Hawking, Andrew Wiles e Richard Dawkins. Alcuni esperti sostengono che il primo concetto di un sistema metrico sia stato inventato da John Wilkins, il primo segretario della \"Royal Society\", nel 1668. Come culla della rivoluzione industriale, l'Inghilterra fu la patria di molti inventori significativi durante la seconda parte del XVIII secolo e dell'inizio del XIX. Famosi ingegneri inglesi comprendono Isambard Kingdom Brunel, meglio conosciuto per la creazione della \"Great Western Railway\", inoltre, una serie di piroscafi e la costruzione di ponti, hanno rivoluzionato i trasporti pubblici e messo le basi per la moderna ingegneria. La macchina a vapore di Thomas Newcomen ha dato il via alla Rivoluzione industriale. Il vaccino contro il vaiolo del medico Edward Jenner si dice che abbia \"salvato pi\u00f9 vite [...] di quelle perse in tutte le guerre del genere umano fin dall'inizio della storia documentata\".\nInvenzioni e scoperte inglesi sono: il motore a reazione, la prima macchina industriale filatura, il primo computer e il primo computer moderno, il World Wide Web con l'HTML, la prima trasfusione di sangue umano effettuata con successo, l'aspirapolvere a motore, il rasaerba, la cintura di sicurezza, l'hovercraft, il motore elettrico, il motore a vapore e teorie come la teoria darwiniana dell'evoluzione e la teoria atomica. Newton svilupp\u00f2 i concetti sulla gravitazione universale, sulla meccanica newtoniana e il calcolo infinitesimale e Robert Hooke formul\u00f2 la sua legge eponimo di elasticit\u00e0. Altre invenzioni comprendono la ferrovia, il termosifone, l'asfalto, l'elastico, lo sviluppo congiunto della lampadina, la locomotiva a vapore, la seminatrice moderna e molte moderne tecniche e tecnologie utilizzate ancora oggi.. Nel campo della medicina ricordiamo l'importante figura di Elizabeth Blackwell, prima donna a laurearsi in medicina, negli Stati Uniti d'America, il 23 gennaio 1849.\nTrasporti.\nIl Department for Transport \u00e8 l'organo di governo responsabile della supervisione sui trasporti in Inghilterra. Nel paese vi sono numerose autostrade e molte altre vie di grande comunicazione, come l\"'A1 Great North Road\", che attraversa l'Inghilterra orientale da Londra a Newcastle poi fino al confine scozzese. La pi\u00f9 lunga autostrada in Inghilterra \u00e8 la M6, da Rugby attraverso il Nord Ovest fino al confine anglo-scozzese. Altri importanti itinerari sono: M1 da Londra a Leeds, la M25 che circonda Londra, la M60 che circonda Manchester, la M4 da Londra a South Wales, la M62 da Liverpool a East Yorkshire via Manchester e la M5 da Birmingham a Bristol e per il sud ovest.\nIl trasporto mediante autobus \u00e8 molto diffuso in tutto il paese; grandi aziende includono la \"National Express\", \"Arriva\" e \"Go-Ahead Group\". L'autobus a due piani rosso \u00e8 diventato un simbolo dell'Inghilterra. C'\u00e8 una rete ferroviaria rapida in due citt\u00e0 inglesi: la metropolitana di Londra, e la \"Tyne and Wear Metro\" a Newcastle, Gateshead e Sunderland Ci sono diverse reti di tram, come, ad esempio, il Metrolink di Manchester.\nIl trasporto ferroviario in Inghilterra \u00e8 il pi\u00f9 antico del mondo: le ferrovie passeggeri sono nate in Inghilterra nel 1825. Gran parte della rete ferroviaria della Gran Bretagna (16.116\u00a0km), si trova in Inghilterra e copre il paese piuttosto ampiamente, anche se una percentuale elevata di linea \u00e8 stata soppressa nella seconda met\u00e0 del XX secolo. Queste linee sono in gran parte a scartamento normale (singolo, doppio binario o quadrupla) ma ci sono anche alcune linee a scartamento ridotto. \u00c8 possibile il collegamento ferroviario diretto con Francia e Belgio, attraverso il tunnel della Manica, completato nel 1994.\nL'Inghilterra vanta una vasta rete di collegamenti aerei nazionali e internazionali. L'aeroporto pi\u00f9 grande \u00e8 quello di Londra Heathrow, che \u00e8 l'aeroporto pi\u00f9 trafficato del mondo, misurato dal numero di passeggeri internazionali in transito. Altri grandi aeroporti sono l'aeroporto di Manchester, Londra Stansted, Luton e l'aeroporto di Birmingham. Via mare vi \u00e8 il trasporto in traghetto, sia locale che internazionale con l'Irlanda, i Paesi Bassi e il Belgio.\nCi sono circa 7.100\u00a0km di vie navigabili in Inghilterra, met\u00e0 dei quali \u00e8 di propriet\u00e0 della \"British Waterways\", tuttavia il trasporto sull'acqua \u00e8 molto limitato. Il Tamigi \u00e8 il corso d'acqua pi\u00f9 importante in Inghilterra, con le attivit\u00e0 commerciali concentrate al porto di Tilbury nell'estuario del Tamigi, uno dei tre porti principali del Regno Unito.\nSistema sanitario.\nIl \"National Health Service\" (NHS) \u00e8 il sistema sanitario a finanziamento pubblico che ha la responsabilit\u00e0 di fornire la maggior parte delle prestazioni sanitarie. L'NHS \u00e8 stato fondato il 5 luglio 1948, mettendo in atto le disposizioni del \"National Health Service Act 1946\", basato sui risultati del \"rapporto Beveridge\", preparato dall'economista e riformatore sociale William Beveridge. Il Servizio Sanitario Nazionale \u00e8 in gran parte finanziato dalle entrate fiscali, compresi i pagamenti della previdenza sociale, e fornisce la maggior parte dei suoi servizi gratuitamente, anche se ci sono spese previste per alcune persone per esami della vista, cure dentarie e altri tipi di prestazioni.\nIl dipartimento governativo responsabile per il Servizio Sanitario Nazionale \u00e8 il Ministero della Salute, presieduto dal Segretario di Stato per la Sanit\u00e0, che siede nel Gabinetto del Regno Unito. La maggior parte della spesa del Ministero della Salute viene destinata al NHS: nel periodo tra il 2008 e il 2009 sono stati spesi 98\u00a0600 miliardi di sterline. Negli ultimi anni il settore privato ha visto incrementare i suoi servizi, nonostante l'opposizione da parte di medici e sindacati. L'aspettativa di vita media delle persone in Inghilterra \u00e8 77,5 anni per i maschi e 81,7 anni per le femmine, la pi\u00f9 alta dei quattro paesi del Regno Unito."}
{"id": "713482", "revid": "49022", "url": "https://it.wikipedia.org/wiki?curid=713482", "title": "Rhodri Mawr", "text": ""}
{"id": "713484", "revid": "37401", "url": "https://it.wikipedia.org/wiki?curid=713484", "title": "Esondazione", "text": "In idrologia, lesondazione \u00e8 lo straripamento, ossia il traboccare di acque sovrabbondanti che fuoriescono dagli argini o dalle rive di un fiume o di un torrente, inondando le zone poste a quote altimetriche inferiori.\nPer corsi regimati, l'esondazione si manifesta con l'uscita delle acque, da un corso naturale, dalla zona compresa tra i due argini; essa avviene per tracimazione o rottura degli argini stessi. Per corsi d'acqua non regimati, l'esondazione ha luogo quando le acque escono dal loro alveo abituale."}
{"id": "713491", "revid": "287204", "url": "https://it.wikipedia.org/wiki?curid=713491", "title": "Bog of Allen", "text": "La Bog of Allen (\"M\u00f3in Al\u00faine\" in gaelico irlandese, traducibile come \"la Palude di Allen\") \u00e8 una vasta palude di torba situata nell'Irlanda centrale tra i fiumi Shannon e Liffey. La palude, estesa per 958\u00a0km\u00b2, occupa parti delle contee di Offaly, Kildare, Laois e Westmeath.\nL\"Irish Peatland Conservation Council\" descrive il luogo come \"un'importante area per la torba, cos\u00ec come per il patrimonio naturale irlandese ed il Book of Kells.\" Tuttavia la palude \u00e8 attualmente minacciata, dopo secoli di sfruttamento agricolo e la recente speculazione edilizia. Sono previste opere per salvare il territorio e preservare il suo fragile stato ecologico.\nLa torba viene estratta meccanicamente su larga scala dal \"B\u00f3rd na M\u00f3na\", l'ente pubblico governativo cui \u00e8 affidata la produzione del combustibile. Nella zona ci sono molti tratti di ferrovia a scartamento ridotto per il trasporto della torba dai campi di estrazione agli impianti per la raffinazione o per la combustione. Altra attivit\u00e0 economica \u00e8 l'allevamento che sfrutta le zone marginali della palude.\nLa palude \u00e8 attraversata dal Grand Canal e dal Royal canal, anche se quest'ultimo non \u00e8 pi\u00f9 utilizzato."}
{"id": "713497", "revid": "580", "url": "https://it.wikipedia.org/wiki?curid=713497", "title": "Franco Bricola", "text": "Biografia.\nLaureatosi in Giurisprudenza presso l'Universit\u00e0 degli Studi di Pavia, dove fu alunno del Collegio Cairoli, nel 1957 a 23 anni, con Pietro Nuvolone; fu professore di diritto penale dal 1967 presso l'Universit\u00e0 di Bologna, dove tenne la cattedra fino alla sua prematura scomparsa, salvo una breve parentesi presso l'Universit\u00e0 degli Studi di Roma \"La Sapienza\".\nIndiscusso caposcuola di quella che viene tuttora definita come \"Scuola di Bologna\", vanta tra i suoi allievi alcuni dei principali docenti della materia, tuttora in attivit\u00e0, tra cui Gabriele Fornasari, Franco Tagliarini, Filippo Sgubbi, Luigi Stortoni, Umberto Guerini, Gaetano Insolera, Alessandro Gamberini, Marco Zanotti, Massimo Pavarini, Stefano Canestrari, Lorenzo Picotti, Massimo Donini, Alberto Cadoppi, Alessandro Melchionda e Nicola Mazzacuva.\nNel 1988 il guardasigilli dell'epoca, Giuliano Vassalli, lo chiama a far parte del comitato di studiosi incaricato della preparazione di una proposta di riforma del codice penale. I lavori di questa piccola commissione saranno utilizzati dalle commissioni che saranno nominate in seguito.\n\u00c8 morto prematuramente a Parigi il 29 maggio 1994. Gli \u00e8 stata intitolata la camera penale di Bologna.\nTeoria costituzionale del bene giuridico.\nIntorno al 1970 si occupa di ricercare la definizione di \"bene giuridico\". La tendenza, praticamente abbandonata dall'inizio della guerra, vede in Bricola uno dei migliori esponenti italiani. Il suo pensiero viene inserito nell'opera \"Teoria Costituzionale di bene giuridico\" per la quale prese spunto dall'articolo 13 della Costituzione Italiana che definisce la libert\u00e0 personale come \"inviolabile\".\nSe la pena limita (direttamente o indirettamente) la libert\u00e0 personale (un bene costituzionalmente rilevante), allora anche il fatto di reato deve essere apprezzabile a livello costituzionale. Cerca cos\u00ec di bilanciare pena e reato per mezzo della costituzione.\nSecondo Bricola dovevano per\u00f2 essere presi in considerazione anche i beni impliciti scritti in costituzione (per non limitarli numericamente).\nIn base a questa teoria gli furono mosse diverse critiche:\nAncora oggi la teoria del Bricola appare alquanto significativa: il legislatore deve considerare penalmente rilevante anche la lesione a beni costituzionalmente riconosciuti.\nAppartenenza alla massoneria.\nFranco Bricola figura fra gli affiliati alla massoneria, secondo quanto riportato, alla fine degli anni '80, da un rapporto della DIGOS sulle logge massoniche bolognesi."}
{"id": "713500", "revid": "22475", "url": "https://it.wikipedia.org/wiki?curid=713500", "title": "Vertisol", "text": "L'ordine dei Vertisol \u00e8 uno degli ordini della tassonomia del suolo secondo USDA, abbreviato con il suffisso ert, che rappresenta i vertisuoli.\nCaratteristiche.\nQuesti suoli hanno particolari caratteristiche, derivanti dalla presenza delle cosiddette \"argille a reticolo espandibile\"(montmorillonite): questi minerali argillosi hanno la capacit\u00e0 di incorporare acqua all'interno del loro reticolo cristallino, gonfiandosi; ovviamente, in condizioni di bassa umidit\u00e0 \"lasciano andare\" l'acqua, provocando cos\u00ec una diminuzione di dimensioni.\nLe conseguenze su scala macroscopica sono molto visibili in questo tipo di terreni: un Vertisol molto umido appare \"rigonfio\", tanto da produrre specie di piccoli rilievi che possono arrivare al metro di altezza (chiamati tradizionalmente \"gilgai\"), con bassissima conduttivit\u00e0 idraulica; lo stesso Vertisol, allo stato secco, si contrae talmente tanto in volume da causare il prodursi di \"crepe\", spesso anche di una certa dimensione. Si distinguono per la presenza di facce di pressione(ss)e aggregati prismatici, sono caratteristici nelle zone della savana\nSottordini.\nI vertisuoli hanno elevata capacit\u00e0 di contrazione e rigonfiamento in risposta al contenuto idrico; di conseguenza, assume grossa importanza il regime di umidit\u00e0 del suolo considerato, che determina il periodo in cui esso \u00e8 fessurato. La grandezza delle fessurazioni che si producono determina l'assegnazione di un particolare suolo a questo ordine oppure al sottogruppo \"Vertic\" dei \"grandi gruppi\" di altri ordini.\nI Vertisol si suddividono in sei \"sottordini\":\nAquert.\nSono i Vertisol umidi, interessati da falda acquifera affiorante o subaffiorante per almeno alcuni giorni durante l'anno che produce le cosiddette \"condizioni aquiche\".\nVengono distinti sette \"grandi gruppi\":\nCryert.\nSono i Vertisol dei climi freddi o temperati-freddi, caratterizzati da regime di temperatura \"cryico\"; generalmente sono fessurati solo una volta l'anno, di preferenza alla fine dell'estate. Dato il clima freddo e la conseguente scarsa evapotraspirazione, si estendono in aree dove le precipitazioni sono sufficientemente scarse (prateria e bacini riparati in alta montagna).\nVengono individuati solamente due \"grandi gruppi\":\nXerert.\nSono i Vertisol delle regioni mediterranee e semimediterranee, caratterizzate da regime di umidit\u00e0 \"xerico\" umido d'inverno e secco d'estate. Normalmente le fessurazioni si aprono una sola volta l'anno e rimangono aperte per lunghi periodi (superiori a 2 mesi).\nNell'edizione della tassonomia del suolo del 1999 vengono individuati tre \"grandi gruppi\":\nTorrert.\nSono i Vertisol delle regioni aride della Terra, caratterizzate da regime di umidit\u00e0 \"aridico\". Le fessurazioni rimangono aperte per la maggior parte dell'anno, richiudendosi solo saltuariamente per alcuni brevi periodi piovosi. Si osservano frequentemente nelle zone depresse degli ambienti aridi, nelle zone interessate da apporti idrici per ruscellamento; questa caratteristica fa s\u00ec che siano spesso interessati da accumulo di sali.\nVengono individuati quattro \"grandi gruppi\":\nUstert.\nSono i Vertisol delle zone caratterizzate da regime di umidit\u00e0 \"ustico\": le zone temperate piuttosto asciutte con stagione moderatamente piovosa estiva, le zone a clima monsonico e le zone tropicali con due stagioni umide e due secche. Le fessurazioni restano aperte per pi\u00f9 di 90 giorni cumulativi nella maggior parte degli anni.\nIl sottordine viene diviso in cinque \"grandi gruppi\": \nUdert.\nI Vertisol delle regioni umide, caratterizzate da regime di umidit\u00e0 \"udico\"; le fessurazioni sono per la maggior parte dell'anno chiuse (si manifestano anzi dei rigonfiamenti) e si aprono occasionalmente, per periodi di tempo piuttosto brevi (non pi\u00f9 di tre mesi consecutivamente e non pi\u00f9 di novanta giorni cumulativi annuali)."}
{"id": "713501", "revid": "125358799", "url": "https://it.wikipedia.org/wiki?curid=713501", "title": "J\u00f6rgen Zoega", "text": "Biografia.\nNacque a Daler, un paesino vicino T\u00f8nder, nei pressi della costa occidentale del nord dello Schleswig in Danimarca.\nIl padre, la cui famiglia proveniva dal Nord Italia, era Vilhad Christian Zoega, pastore protestante a M\u00f8gelt\u00f8nder; sua madre era Henriette Clausen.\nDa ragazzo J\u00f6rgen fu educato in casa e poi frequent\u00f2 il \"Gymnasium\" ad Altona. Nel 1773 and\u00f2 all'Universit\u00e0 di Gottinga e poi a Lipsia, a studiare filosofia ed i classici. Frequenti viaggi in Italia gli fecero sviluppare un interesse per l'archeologia, che aveva gi\u00e0 da giovane. Nel 1782, grazie ai buoni uffici del ministro danese Ove H\u00f8egh-Guldberg, ricevette una borsa di studio per due anni dallo Stato. Da Vienna, dove studi\u00f2 sotto il famoso numismatico Eckhel, Zoega and\u00f2 a Roma agli inizi del 1783. Grazie ad alcune presentazioni ricevette un caldo benvenuto da Stefano Borgia, che allora era un prelato ed in seguito divenne cardinale.\nDurante il ritorno a casa, Zoega seppe a Parigi della caduta politica del suo patrono Guldberg. Di conseguenza torn\u00f2 a Roma e prese residenza permanente nella Citt\u00e0 Eterna, che un uomo, come lui disse, non dovrebbe mai vedere oppure mai lasciare.\nGi\u00e0 in precedenza aveva catalogato e descritto esaurientemente la notevole collezione numismatica \"Borgia\"; il card. Stefano Borgia gli forn\u00ec un forte sostegno e Pio VI gli accord\u00f2 una pensione di 400 scudi. Con l'aiuto di amici influenti Zoega ricevette anche un sussidio permanente dalla Danimarca, e nel 1790 fu nominato membro onorario della Accademia delle belle arti di Copenaghen. Quando il suo patrono, il cardinal Borgia, fu esiliato da Roma nel 1798, Zoega, grato per l'ospitalit\u00e0 che il cardinale aveva concesso ai danesi che si erano recati a Roma, ottenne una pensione per Borgia dalle finanze pubbliche della Danimarca.\nDal 1798 Zoega fu il console danese a Roma e membro dell'Regia accademia danese di scienze e lettere di Copenaghen. I suoi lavori di numismatica lo portarono a studi di egittologia e sulla Chiesa copta, che riusc\u00ec a condurre con successo. Con le sue capacit\u00e0 di approfondimento e con le sue capacit\u00e0 di giudizio, indic\u00f2 agli studiosi successivi il cammino da percorrere per l'interpretazione dei geroglifici. \u00c8 considerato come un collega di Winckelmann e di Visconti nella istituzione di un'archeologia scientifica. I suoi meriti furono riconosciuti anche da altri paesi con la sua elezione nel 1806 a membro dell'Accademia delle scienze di Berlino e dell'Accademia austriaca delle scienze di Vienna.\nMor\u00ec a Roma tre anni pi\u00f9 tardi.\nPubblicazioni.\nLe opere pi\u00f9 importanti di Zoega sono: \nScrisse anche molti trattati sull'archeologia classica, anche questi tradotti in tedesco da Welcker, \"Georg Zoegas Abhandlungen\" (Gottingen, 1817). Un lavoro sulla topografia di Roma rimase incompiuto in forma di manoscritto."}
{"id": "713508", "revid": "101260", "url": "https://it.wikipedia.org/wiki?curid=713508", "title": "Accomandante", "text": ""}
{"id": "713515", "revid": "834", "url": "https://it.wikipedia.org/wiki?curid=713515", "title": "Accomandanti", "text": ""}
{"id": "713521", "revid": "123935911", "url": "https://it.wikipedia.org/wiki?curid=713521", "title": "Francesco Morone", "text": "Biografia.\nFiglio e allievo di Domenico Morone, si ispir\u00f2 all'opera di quest'ultimo ma fu nettamente influenzato dall'arte di Giovanni Bellini, Antonello da Messina e Andrea Mantegna, come \u00e8 evidente nella \"Crocifissione\" (firmata e datata 1498) della chiesa di San Bernardino a Verona. Negli anni del passaggio al XVI secolo il suo stile si ammorbid\u00ec, accostandosi a quello, vagamente leonardesco di Francesco Bonsignori (come nelle due versioni della \"Madonna col Bambino\" alla Pinacoteca di Brera e alla National Gallery di Londra, nel \"Sansone e Dalila\" del Museo Poldi Pezzoli o negli affreschi di Santa Chiara a Verona)."}
{"id": "713522", "revid": "339392", "url": "https://it.wikipedia.org/wiki?curid=713522", "title": "Basso Sassone", "text": ""}
{"id": "713523", "revid": "767487", "url": "https://it.wikipedia.org/wiki?curid=713523", "title": "Cristiano Fazzi", "text": "Era un playmaker alto 181 centimetri che prediligeva il gioco veloce e dinamico. \u00c8 figlio dell'ex calciatore Marco Fazzi, attaccante della Casertana per 9 anni.\nCarriera.\n\u00c8 cresciuto cestisticamente nella Juvecaserta dove ha fatto parte anche della rosa capace di vincere lo storico scudetto nel maggio 1991, quando aveva 19 anni. Ha militato a Caserta dal 1989 al 1997, fatta eccezione per una breve parentesi a Ragusa nell'annata 1994-95. Successivamente ha militato con l'Andrea Costa Imola (1997-2002), la Pallacanestro Cant\u00f9 (2002-03) e la Virtus Rieti (2003-2006).\nDopo aver giocato due stagioni nella Junior Casale Monferrato, il playmaker \u00e8 sceso di categoria andando a giocare ad Ozzano ritrovando come compagno Vincenzo Esposito (gi\u00e0 con lui a Caserta e Imola). Nel 2009-10 fa ritorno all'Andrea Costa Imola in Legadue, allenando contemporaneamente anche l'under 13 della formazione imolese.\nNel gennaio 2011 approda da giocatore al Basket Massa, squadra romagnola del paese di Massa Lombarda. Dall'estate successiva intraprende la sua prima esperienza da allenatore sempre del Massa, nella Serie C2 regionale Emilia-Romagna, incarico mantenuto fino al 2013. Nel 2014-2015 ha guidato l'International Basket Imola in Serie D."}
{"id": "713526", "revid": "92723", "url": "https://it.wikipedia.org/wiki?curid=713526", "title": "Azione (ordinamento penale italiano)", "text": "Nel diritto penale italiano si intende per azione (in accezione diversa rispetto a quella di \"azione penale\") la realizzazione di movimenti corporei capaci di rappresentare una manifestazione esteriore della volont\u00e0 del soggetto che li compie.\nSono dunque movimenti di parti del corpo perci\u00f2 pu\u00f2 trattarsi di movimenti degli arti oppure della parola, oppure di sguardi o di altri atteggiamenti della mimica anche facciale; ed anche di spostamenti del corpo.\nNella prassi si tratta in realt\u00e0 di serie di movimenti, ciascuno dei quali \u00e8 detto \"atto\"; l'azione \u00e8 perci\u00f2 costituita dall'insieme dei singoli atti.\nDottrina.\nIn dottrina l'azione \u00e8 comunemente intesa perci\u00f2 come espressione di volont\u00e0 del suo autore, e secondo la lettura che ne d\u00e0 il Bettiol \u00e8 un comportamento umano rivolto ad uno scopo, che trae la sua unitariet\u00e0 dalla direzione verso un fine consapevole. L'Antolisei riassume che \u00e8 lo scopo a \"cementare\" fra loro i singoli atti, cos\u00ec come, nell'esempio che propone, se un soggetto infligge diverse pugnalate ad un altro soggetto al fine di ucciderlo, l'azione \u00e8 unica e non si avranno tante azioni quante siano le pugnalate, ma una sola, appunto costituita dall'insieme di atti rivolti all'unico scopo dell'uccisione.\nLa distinzione fra unicit\u00e0 di azione e molteplicit\u00e0 di azioni si rende sovente necessaria al fine della configurabilit\u00e0 delle fattispecie previste dalla legge penale come reato. Occorre per questa distinzione verificare l'eventuale ricorrenza di una contestualit\u00e0 che negli studi di Giovanni Leone distingue l'unicit\u00e0 di azione dalla molteplicit\u00e0 di azioni per l'essersi l'insieme complessivo degli atti svolto o meno in unico contesto. Ad esempio nella diffamazione, l'unicit\u00e0 dello scopo pu\u00f2 esplicitarsi in una serie di azioni intervallate fra loro da interruzioni (e quindi da mutazione di contesti) come lo spargimento di notizie calunniose eseguito in occasioni diverse.\nAzione ed omissione.\nDi grande interesse \u00e8 l'analisi della condotta omissiva in rapporto alla valutazione dell'azione, e l'argomento \u00e8 dibattutissimo, in Italia ed all'estero. Ci si interroga cio\u00e8 sull'omissione al fine di verificare se all'apparente assenza di azione di colui che omette di agire come da lui ci si attenderebbe, possa attribuirsi eguale considerazione che all'azione.\nFu un abile traduttore del Romagnosi, il tedesco Luden, a definire nell'Ottocento l'omissione come un \"aliud agere\" (che si potrebbe tradurre per semplicit\u00e0 con \"far dell'altro\"). In questa visione, l'omissione non sarebbe \"assenza di azione\", perch\u00e9 se colui che omette di agire come richiestogli non fa ci\u00f2 che dovrebbe fare, certamente fa dell'altro. Se ad esempio l'automobilista coinvolto in un incidente stradale omette di prestare soccorso come invece deve, egli nel darsi alla fuga od anche nel restare immobile, anzich\u00e9 compiere ci\u00f2 che deve (prestare soccorso) fa dell'altro, dunque questo far dell'altro sarebbe un'azione che integrerebbe il reato omissivo.\nLa dottrina italiana del Novecento ha confutato questa interpretazione, definendola talvolta un \"artificio\" e non riconoscendo alla presunta \"azione alternativa\" valore di rilievo, sia perch\u00e9 fattualmente non sempre pu\u00f2 davvero ravvisarsi una concreta azione alternativa ragionevolmente riconoscibile, sia perch\u00e9 in presenza di obblighi di fare che hanno termini temporali ampi (che hanno cio\u00e8 un termine temporale in cui l'azione richiesta debba essere prestata) il soggetto potrebbe aver compiuto un numero infinito ed indeterminabile di azioni alternative. In quest'ultimo caso, non potrebbe eleggersi, fra le innumerevoli, una specifica azione alternativa, una cio\u00e8 che possa sostituirsi a quella prevista come se l'illecito consistesse nel mero sostituire l'azione richiesta con una non richiesta. Traendo un esempio nuovamente dall'Antolisei, nell'esame della condotta di un soggetto obbligato a denunziare il possesso di armi entro un dato termine che non abbia adempiuto a questo obbligo, non pu\u00f2 ricercarsi un'azione alternativa fra le tante che potrebbe aver compiuto, ma alla scadenza prevista ci si deve attenere al mero riscontro che, pur essendo nella possibilit\u00e0 di farlo, il soggetto non ha adempiuto."}
{"id": "713532", "revid": "1272087", "url": "https://it.wikipedia.org/wiki?curid=713532", "title": "Naum di Ocrida", "text": "Biografia.\nLe informazioni relative alla sua biografia precedenti al suo avvento nel Primo Impero bulgaro sono molto scarse: secondo l'agiografia dei santi Cirillo e Metodio scritta da Clemente di Ocrida, San Naum era membro della loro missione nella Grande Moravia e nell'867 venne ordinato sacerdote a Roma.\nNell'885 Naum venne espulso dalla Grande Moravia dopo aver trascorso diverso tempo in prigione per essere stato recalcitrante contro le imposizioni del clero germanico locale. In quello stesso anno o nell'anno successivo, Naum raggiunse Pliska in compagnia di Clemente di Ocrida, Sava, Angelarius e forse Gorazd (anche se alcune fonti danno gi\u00e0 per morto quest'ultimo in questo periodo). \nNaum fu in seguito uno dei fondatori della Scuola letteraria di Pliska dove oper\u00f2 dall'886 all'893 in qualit\u00e0 di studioso ed insegnante.\nDopo che Clemente venne ordinato vescovo di Drembica (Velika) nell'893, Naum prosegu\u00ec la sua attivit\u00e0 di studi e insegnamento alla Scuola letteraria di Ohrid. \nNel 905 Naum fond\u00f2 un monastero nei pressi del lago di Ocrida che prese il suo nome.\nCulto.\nSan Naum viene ricordato dalla Chiesa ortodossa il 20 maggio e 23 dicembre, secondo il Calendario giuliano riformato (5 gennaio e 3 luglio secondo il Calendario giuliano)."}
{"id": "713533", "revid": "116168205", "url": "https://it.wikipedia.org/wiki?curid=713533", "title": "Evento (diritto)", "text": "L'evento, in diritto penale, \u00e8 il risultato dell'azione o dell'omissione.\nSul significato di tale espressione e sul tipo di legame che deve intercorrere tra la condotta e l'evento si contendono il campo due opposte concezioni: quella naturalistica e quella giuridica.\nConcezione naturalistica.\nPer tale concezione l'evento \u00e8 l'effetto naturale della condotta umana penalmente rilevante; esso \u00e8 distinto dalla condotta (sia logicamente che cronologicamente) ed \u00e8 legato a quest'ultima dal nesso di causalit\u00e0.\nIndi per cui l'evento non \u00e8 una costante in tutti i reati: la legge prevede infatti alcuni reati di mera condotta (es. omissione di soccorso \u2013 art. 593 c.p.).\nIn altri casi la condotta porta al verificarsi di una pluralit\u00e0 di eventi: si parla in tal caso di reati ad evento plurimo. Vi sono poi reati aggravati dall'evento (es. reato di maltrattamenti - art. 572 c.p. - aggravato dall'evento di lesione o morte del maltrattato); reati ad evento differito (sparatoria a cui segue la morte del ferito dopo un lungo stato di coma); reati a distanza (es. lesioni dovute ad esplosione del pacco-bomba spedito in altra citt\u00e0); reati ad evento frazionato (es. versamento di tangenti periodiche estorte con un'unica minaccia iniziale).\nConcezione giuridica.\nPer tale concezione l'evento \u00e8 effetto offensivo della condotta, lesione o messa in pericolo del bene giuridico oggetto di tutela del disposto normativo."}
{"id": "713535", "revid": "628767", "url": "https://it.wikipedia.org/wiki?curid=713535", "title": "Incidente probatorio", "text": "L'incidente probatorio \u00e8 un istituto del diritto processuale penale italiano previsto e disciplinato dall'art. 392 del codice di procedura penale italiano. Consiste in un'udienza che si svolge in camera di consiglio (senza la presenza del pubblico), che ha la funzione di anticipare l'acquisizione e la formazione di una prova durante le indagini preliminari, purch\u00e9 pertinente e rilevante ai sensi dell'art. 190 c.p.p. Lo scopo \u00e8 dunque quello di assumere una prova in una fase pregressa rispetto a quanto accade normalmente, non essendo possibile attendere sino al dibattimento. Le prove vengono assunte con le stesse modalit\u00e0 previste per il dibattimento; ad esempio, quelle di tipo dichiarativo sono assunte tramite un esame incrociato. Gli organi competenti sono il GIP, il GUP e il giudice incaricato nel dibattimento.\nDescrizione generale.\nNormalmente, il diritto processuale italiano prevede che tutti gli elementi raccolti durante la fase delle indagini preliminari nella fase istruttoria supervisionata dal GIP non possano essere utilizzati in seguito nei dibattimenti in aula. Invece con l\u2019incidente probatorio il pubblico ministero (anche su sollecitazione della persona offesa) e la difesa dell'indagato possono chiedere l'assunzione anticipata dei mezzi di prova nelle fasi precedenti il dibattimento. Si tratta di una sessione di indagine a cui partecipano, oltre al magistrato, i rappresentanti legali e i consulenti di pi\u00f9 parti, e che, a differenza dei normali atti di indagine, ha valore di prova utilizzabile direttamente in un eventuale processo come se fosse una udienza processuale, ed \u00e8 pertanto per sua natura, una prova \"cristallizzata\" e non ripetibile. \nIn parole pi\u00f9 semplici, con l'incidente probatorio si richiede di acquisire una prova (\"formare\" una prova) gi\u00e0 durante la fase delle indagini preliminari (o nell'udienza preliminare) prima che queste siano concluse e che si apra la fase dibattimentale; prova che successivamente, ed eventualmente, verr\u00e0 portata dinnanzi al giudice o al GUP. \nQuesta procedura viene scelta quando vi sono potenziali limitazioni di tempo legate alla formazione della prova e pertanto non la si vuole rimandare a un futuro dibattimento, in quanto si vuole evitare il rischio che, con il trascorrere del tempo, la fonte di prova si comprometta o venga meno la genuinit\u00e0 della prova stessa. Tale procedura avviene pi\u00f9 raramente dei normali atti di indagine, o comunque in modo straordinario, e per tale motivo viene definita \"incidente\".\nRequisiti e ammissibilit\u00e0.\nI casi in cui pu\u00f2 aver luogo l'incidente probatorio sono indicati dal codice relativamente ai mezzi di prova che possono essere assunti in tale sede. Alcuni di questi possono essere assunti solo in presenza dei \u00abcasi tassativi di non rinviabilit\u00e0 al dibattimento\u00bb previsti dall'art. 392 c.p.p.:\nInoltre, vi sono mezzi di prova che possono essere assunti su mera richiesta di parte:\nProcedimento.\nPer diversi motivi, il pubblico ministero (ma anche l'avvocato che rappresenta una parte), nell'esercizio del diritto di difesa pu\u00f2 chiedere al GIP di poter stabilire che una particolare prova raccolta nella fase preliminare (anche un interrogatorio) possa essere oggetto di analisi per poterla presentare con carattere probatorio nel dibattimento in aula. Di qui il nome di incidente (qualunque evento che interrompa il regolare svolgimento del procedimento) probatorio (perch\u00e9 avente valore di prova).\nAnche se \u00e8 prescritto durante la fase delle indagini preliminari, non \u00e8 escluso il suo ricorso nell'udienza preliminare \u2013 in questo caso competente \u00e8 il GUP che procede. Nella fase predibattimentale, anche se si ha un procedimento simile ex art. 467 c.p.p. tecnicamente non si tratta di incidente probatorio, e il giudice competente \u00e8 il giudice del dibattimento."}
{"id": "713539", "revid": "42081", "url": "https://it.wikipedia.org/wiki?curid=713539", "title": "Liberalismo progressista", "text": ""}
{"id": "713546", "revid": "37401", "url": "https://it.wikipedia.org/wiki?curid=713546", "title": "Lugal", "text": "Il lugal, o anche lu-gal, (in sumero: \ud808\ude17, \"LUGAL\" o \ud808\uddfd\ud808\udcf2, \"LU\".\"GAL\", nei nomi spesso preceduto dall'onorifico/determinativo: \ud808\udc2d D) era il titolo riservato ai re delle citt\u00e0-stato sumere, che solitamente si reggevano su una ierocrazia. In lingua sumera \u00e8 un termine composto da \"\ud808\uddfd\" \"LU\", \"uomo\" e \"\ud808\udcf2\" \"GAL\", \"grande\". Al \"lugal\" erano attribuite anche le prerogative di \"en\" o \"patesi\" (sommo sacerdote della divinit\u00e0 cittadina) e \"isakku\" (amministratore delle terre).\nIl primo ad usare questo titolo fu Mesalim di Kish, sostituendo l'antico \"ensi\". \"Lugal\", originariamente, indicava semplicemente un giovane di particolari qualit\u00e0 che proveniva da una ricca famiglia di proprietari terrieri.\nI nomi di molti re sumeri sono stati mutuati dal loro titolo. Tra questi, gli esempi pi\u00f9 famosi sono Lugal-Banda di Uruk, Lugal-kinishe-dudu di Uruk e Ur, Lugal-Sha-Gen-Sur di Lagash, Lugal-Zaggisi di Umma. A capo degli Ittiti vi fu un re, PU-LUGAL-ma, il cui nome usa il titolo sumero."}
{"id": "713547", "revid": "44638", "url": "https://it.wikipedia.org/wiki?curid=713547", "title": "Patesi", "text": ""}
{"id": "713549", "revid": "44638", "url": "https://it.wikipedia.org/wiki?curid=713549", "title": "Lu-gal", "text": ""}
{"id": "713550", "revid": "24989", "url": "https://it.wikipedia.org/wiki?curid=713550", "title": "William Lawvere", "text": ""}
{"id": "713554", "revid": "1543377", "url": "https://it.wikipedia.org/wiki?curid=713554", "title": "Domenico Morone", "text": "Biografia.\nDi origine lombarda, Domenico Morone oper\u00f2 principalmente a Verona, eseguendo le portelle d'organo e la celata e quasi inviolabile libreria della chiesa di san Bernardino, e una \"Madonna\" attualmente conservata presso lo Staatliche Museum di Berlino. \n&lt;br&gt;Il suo stile fu inizialmente influenzato dal grafismo di Andrea Mantegna, per poi aprirsi alle influenze veneziane di Carpaccio (nella celebre tela della \"Cacciata dei Bonacolsi\", Mantova, Palazzo Ducale) e di Cima da Conegliano (specialmente nelle opere tarde). \n&lt;br&gt;Fu padre di Francesco Morone."}
{"id": "713556", "revid": "169529", "url": "https://it.wikipedia.org/wiki?curid=713556", "title": "Teoria condizionalistica", "text": "La teoria condizionalistica spesso indicata come teoria della \"condicio sine qua non\" \u00e8 il cardine dell'imputazione dell'illecito nell'ambito della teoria generale del diritto.\nSi sostiene pertanto che un fatto \u00e8 causato da un'azione od omissione quando, eliminando mentalmente l'antecedente, viene meno il conseguente.\nIl procedimento di eliminazione mentale, svolto a mezzo di un giudizio ipotetico controfattuale, \u00e8 il mezzo tecnico attraverso cui si valuta la sussistenza del nesso condizionalistico.\nIn altri termini, se (ipotesi) si elimina mentalmente il fatto che si suppone essere stato \"causa\" (andando quindi \"contro il fatto\" per come esso si \u00e8 verificato) si pu\u00f2 ragionevolmente sostenere che l'effetto non si sarebbe potuto verificare, ne deriva che quel fatto antecedente \u00e8 la causa dell'effetto conseguente.\nNell'ordinamento giuridico italiano.\nNell'ordinamento giuridico italiano, essa trova pieno riconoscimento nell'art. 40, I comma c.p. dove si legge che \"nessuno pu\u00f2 essere punito per un fatto preveduto dalla legge come reato, se l'evento dannoso o pericoloso, da cui dipende la esistenza del reato, non \u00e8 conseguenza della sua azione od omissione\"."}
{"id": "713559", "revid": "767487", "url": "https://it.wikipedia.org/wiki?curid=713559", "title": "Savoy Theatre", "text": "Il Savoy Theatre, che apr\u00ec il 10 ottobre 1881, fu costruito da Richard D'Oyly Carte (1844 - 1901) sul sito del vecchio \"Savoy Palace\" a Londra come luogo per la rappresentazione delle opere del duo Gilbert e Sullivan (William Schwenck Gilbert e Arthur Sullivan), che dal nome del teatro mutuarono l'appellativo di Savoy Opera. Fu anche il primo teatro ed edificio pubblico al mondo a essere dotato di impianto elettrico. Successivamente, accanto al teatro, fu costruito il Savoy Hotel.\nStoria del sito.\nCasa Savoia, la famiglia reale discendente da Umberto I Biancamano (primo conte di Savoia), inglob\u00f2 il Piemonte ed altre regioni alpine nel Regno di Savoia, per poi creare un'estesa rete di legami matrimoniali con le altre casate europee. Pietro II di Savoia era cos\u00ec nipote di Eleonora di Provenza, e quando quest'ultima spos\u00f2 Enrico III d'Inghilterra, egli si trasfer\u00ec a Londra con la famiglia. Qui re Enrico lo nomin\u00f2 conte di Richmond, e nel 1246 gli diede un terreno nella citt\u00e0 di Londra, fra \"Strand\" e il fiume Tamigi, sul quale nel 1263 Pietro fece costruire il \"Savoy Palace\".\nIl Savoy Palace divenne la residenza londinese di Giovanni di Gand, secondo duca di Lancaster, fino a quando venne incendiato nel 1381 a seguito della Rivolta dei contadini. Re Riccardo II d'Inghilterra era ancora un bambino, e suo zio Giovanni di Gand rappresentava il potere all'ombra del trono e fu cos\u00ec il bersaglio principale dei ribelli.\nIntorno al 1505, Enrico VII d'Inghilterra fece costruire un ospedale sulle rovine del palazzo e parte del vecchio palazzo venne adibito a prigione militare nel XVIII secolo. Nel 1864 un incendio bruci\u00f2 tutto ad eccezione delle pareti in pietra e la propriet\u00e0 rimase vuota fino a quando D'Oyly Carte non la compr\u00f2 nel 1880 per costruirvi il Savoy Theatre.\nIl teatro di Richard D'Oyly Carte.\nIl teatro fu progettato da C. J. Phipps, costruito da Patman e Fotheringham e decorato da Collinson e Locke. Fu costruito su tre ordini e quattro livelli con platea, palchi, galleria ed anfiteatro in cima per un numero complessivo di 1.250 posti.\nIl palcoscenico era di proporzioni gigantesche, per l'epoca, e misurava 20 metri in larghezza e 16 in profondit\u00e0. Il teatro all'inizio aveva il suo ingresso principale lungo il Tamigi. \nIl terreno sul quale venne costruito era ripido e si estendeva verso lo Strand. Nel 1903, quando Carte costru\u00ec il Savoy Hotel, l'ingresso del teatro venne trasferito nello spiazzo antistante l'Hotel, affacciato sullo Strand dove si trova ancora oggi.\nL'opera comica \"Patience\" di Gilbert e Sullivan, che debutt\u00f2 al teatro \"Opera Comique\", venne trasferita al Savoy Theatre per la regia e le scene di Carte e fu la prima opera ad essere rappresentata nel nuovo teatro.\nIl Savoy fu il primo edificio pubblico al mondo ad essere completamente illuminato con l'energia elettrica. \nAd una rappresentazione agli inizi dell'apertura del teatro, Carte sal\u00ec sul palcoscenico e ruppe una lampadina per dimostrare la sicurezza della nuova tecnologia. L'illuminazione a gas venne realizzata in parallelo per essere usata in caso di mancanza di corrente elettrica, ma venne usata raramente.\nLe ultime otto opere di Gilbert e Sullivan ebbero la loro prima rappresentazione nel teatro, e il termine Savoy Opera venne associato a tutte le opere di Gilbert e Sullivan. Dopo la fine della loro collaborazione, Carte e dopo la sua vedova Helen D'Oyly Carte, ed il suo manager William Greet, rappresentarono altre opere comiche di compositori importanti comeIvan Caryll e Edward German. Nel 1903, il teatro chiuse e riapr\u00ec sotto la direzione di Edward Laurillard nel febbraio 1904. La \"D'Oyly Carte Opera Company\" ritorn\u00f2 al Savoy per la rappresentazione del repertorio dal 1906 al 1909, quando C. H. Workman assunse la direzione del teatro, producendo fra le altre opere, l'ultima opera di Gilbert musicata da German \"Fallen Fairies\", che venne rappresentata per sole 51 recite.\nIl teatro di Rupert D'Oyly Carte.\nNel giugno del 1929, il figlio e successore di Carte, Rupert D'Oyly Carte, chiuse il teatro e l'interno venne completamente ricostruito su disegni di Frank A. Tugwell con decori di Basil Ionides.\nIl nuovo auditorium aveva tre livelli, platea, palchi e galleria con una capacit\u00e0 di 1.138 posti. Il nuovo palcoscenico era pi\u00f9 piccolo e misurava 11 metri in larghezza e 11 in profondit\u00e0. Esso riapr\u00ec il 21 ottobre 1929 con una nuova produzione de \"The Gondoliers\" che fu disegnata da Charles Ricketts e diretta da Malcolm Sargent.\nVi furono ulteriori stagioni di opere di Gilbert e Sullivan nel 1929, 1930, 1932, 1933, 1951, 1954, 1962, 1975, 2000, 2001, 2002 e 2003. Altri lavori rappresentati al Savoy Theatre furono \"Blithe spirit\" e \"The Man who Came to Dinner\" di No\u00ebl Coward e diverse commedie di William Douglas-Home interpretate fra gli altri da Ralph Richardson, Peggy Ashcroft e John Mills.\nMentre il teatro veniva restaurato nel 1990, un incendio bruci\u00f2 il palazzo risparmiando soltanto il palcoscenico ed il retro palco. I disegni di Tugwell e Ionides vennero preservati consentendo l'accurata ricostruzione del teatro sotto la direzione dell'architetto Sir William Whitfield. Il teatro riapr\u00ec il 19 luglio 1993. Attualmente il teatro ha una capacit\u00e0 di 1.158 posti."}
{"id": "713560", "revid": "1429175", "url": "https://it.wikipedia.org/wiki?curid=713560", "title": "Mandragola (commedia)", "text": "La Mandragola \u00e8 una commedia di Niccol\u00f2 Machiavelli, considerata il capolavoro del teatro del Cinquecento e un classico della drammaturgia italiana. Composta da un prologo e cinque atti, \u00e8 una potente satira sulla corruttibilit\u00e0 della societ\u00e0 italiana dell'epoca. Prende il titolo dal nome di una pianta, la mandragola, alla cui radice vengono attribuite caratteristiche afrodisiache e fecondative.\nSi \u00e8 ritenuto a lungo che fosse stata scritta nel 1518, ma studi pi\u00f9 recenti la retrodatano agli anni 1514-15. Fu pubblicata la prima volta nel 1524. Nel corso della storia, la Mandragola ebbe talmente successo e attrasse un tale entusiasmo che Voltaire espresse l'opinione che questa da sola valesse pi\u00f9 di tutte le commedie di Aristofane. Nelle sue memorie, Carlo Goldoni raccontava che, in giovent\u00f9, a diciassette anni, aveva divorato la commedia, di nascosto, leggendola dieci volte.\nTrama.\nLa storia si svolge a Firenze nel 1504. Callimaco \u00e8 innamorato di Lucrezia, moglie dello sciocco dottore in legge messer Nicia, che si cruccia per non avere figli. Con l'aiuto del servo Siro e dell'astuto amico Ligurio, Callimaco, in veste di famoso medico, riesce a convincere messer Nicia che l'unico modo per avere figli sia di somministrare a sua moglie una pozione di mandragola (da qui il titolo della commedia), ma il primo che avr\u00e0 rapporti con lei morir\u00e0. Ligurio quindi propone a Nicia una geniale soluzione, cio\u00e8 che a morire sia un semplice garzone: Nicia si tranquillizza in parte ma rimane comunque perplesso, visto che qualcuno dovr\u00e0 giacere con sua moglie, la quale per\u00f2 \u00e8 l'unica a farsi scrupoli (non se li fanno n\u00e9 la madre n\u00e9 il frate).\nNaturalmente Ligurio ha pensato all'amico Callimaco, che spasima per Lucrezia: infatti non vi sar\u00e0 nessun garzone come vittima predestinata, bens\u00ec sar\u00e0 lo stesso Callimaco a travestirsi da tale. In una famosa e molto divertente scena, il garzone-Callimaco viene colpito e portato a casa di Nicia, e poi infilato nel letto insieme a Lucrezia. Questa, che nel frattempo \u00e8 stata convinta a consumare il rapporto adulterino da fra' Timoteo, accetta, e nel momento in cui scopre la vera identit\u00e0 di Callimaco, passa con lui una piacevolissima notte e decide di diventare sua amante. Dopo la notte degli inganni, assunte nuovamente le sembianze del medico, Callimaco ottiene dall'inconsapevole Nicia, contento della futura paternit\u00e0, il permesso di abitare in casa sua e quindi di godere, non visto, delle grazie di Lucrezia.\nTrasposizioni cinematografiche.\nL'opera di Machiavelli ha avuto nel 1965 una versione cinematografica con il titolo de \"La mandragola\" diretta da Alberto Lattuada e interpretata da Philippe Leroy nel ruolo di Callimaco, Rosanna Schiaffino nel ruolo di Lucrezia, Jean-Claude Brialy nel ruolo di Ligurio, Romolo Valli nel ruolo del notaio Nicia, Nilla Pizzi nel ruolo di Sostrata, Armando Bandini nella parte di Siro e Tot\u00f2 nella parte di frate Timoteo.\nUna seconda trasposizione cinematografica \u00e8 uscita nel 2009, distribuita dalla Cines, per la regia di Edoardo Sala, con la partecipazione di Mario Scaccia nel ruolo di fra' Timoteo, da lui pi\u00f9 volte interpretato sulle scene di tutta Europa sotto la direzione di Marcello Pagliero e di Sergio Tofano. \nCollegamenti esterni.\nAnche in Harry Potter nel 1\u00b0 film viene menzionata una pianta con il nome Mandragola"}
{"id": "713562", "revid": "110157", "url": "https://it.wikipedia.org/wiki?curid=713562", "title": "Teatro di Cestello", "text": "Il Teatro di Cestello si trova nell'omonima piazza di Cestello, dalla quale prende il nome, nel rione di San Frediano, nella zona dell'Oltrarno, centro storico, a Firenze. \u00c8 l'unica sala nel quartiere con una programmazione regolare, oltre ad essere centro di formazione. \u00c8 considerato uno dei principali teatri fiorenini in attivit\u00e0.\nStoria e descrizione.\nNato agli inizi del secolo scorso come piccola sala parrocchiale e chiuso durante la guerra, riaprir\u00e0 solamente alla fine degli anni cinquanta con la sala ingrandita e dotata all'epoca di confortevoli poltroncine in metallo e legno, tuttora esistenti come reperti nel foyer del teatro. Riaperto per dare spazio alle compagnie di teatro vernacolare del quartiere, viene devastato durante l'alluvione del 1966 e rimarr\u00e0 chiuso per quasi 20 anni. Nel 1985, per volont\u00e0 di Vittorio Nardini, a seguito di una consistente ristrutturazione, riapre sotto la direzione di Valentino Signori. Nel 2008 si rinnova completamente negli arredi di sala e del foyer. Oggi dispone di 140 comode e moderne poltroncine imbottite. I lavori di restaturo sono stati curati e portanti avanti dai volontari della stessa Compagnia Cenacolo di Giovani che ne gestisce la programmazione.\nQuesto piccolo teatro \u00e8 l'unico teatro di produzione del quartiere Oltrarno. Deve parte della sua notoriet\u00e0 alla cura e salvaguardia del teatro fiorentino di tradizione. Gestito oggi dalla compagnia teatrale Cenacolo dei Giovani, il teatro riprende la sua forza artistica tra l'inizio e la fine degli anni novanta, sotto la direzione dello scomparso drammaturgo e regista Oreste Pelagatti e della compagnia \"Cenacolo delle follie\", di cui l'attuale gestione \u00e8 diretta erede. La sala ospita ancora e regolarmente spettacoli di produzione dalla compagnia stabile, di cui \u00e8 direttore artistico Marcello Ancillotti, confermando un'attenta ricerca sui classici della tradizionale drammaturgia fiorentina, con un lavoro di riscoperta e valorizzazione attraverso la ripulitura filologica di copioni che a volte sono impoveriti da trite sovrascritture stratificatesi nel tempo. Parte significativa della programmazione \u00e8 dedicate a opere in lingua, scelte sia nel repertorio classico che contemporaneo, con incursioni nell'avanspettacolo, rivista e altre forme di spettacolo che per vari motivi tendono a scomparire. Il Teatro di Cestello, che in passato ha ospitato anche produzioni in lingua inglese della Florence International Theatre Company, \u00e8 oggi aperto a ospitalit\u00e0 significative di compagnie e artisti professionisti della scena nazionale italiana, nonch\u00e9 a concerti e rassegne cinematografiche.\nNel 1999 presso il Teatro di Cestello nasce la prima Scuola di teatro fiorentino della citt\u00e0, diretta da Manuelita Baylon e Remo Masini, frequentata con molto successo dagli amatori del genere. Negli anni seguenti altri corsi troveranno ospitalit\u00e0 presso il teatro, come quello di Teatro per bambini, l'Officina permanente di Commedia dell'Arte e Laboratori di Teatro per adulti.\nQuesto variegato programma fa del Teatro di Cestello un punto di riferimento culturale molto attivo per tutta l'area di San Frediano e per la stessa citt\u00e0. Il Teatro di Cestello \u00e8 socio fondatore dell'associazione di categoria Firenze dei Teatri."}
{"id": "713564", "revid": "365417", "url": "https://it.wikipedia.org/wiki?curid=713564", "title": "Semele", "text": "Sem\u00e8le () \u00e8 un personaggio della mitologia greca. Era figlia di Cadmo e di Armonia e amante di Zeus, con cui concep\u00ec Dioniso.\nIl culto di Sem\u00e8le potrebbe avere origini tracio-frigie ed essere connesso a una divinit\u00e0 ctonia.\nMitologia.\nSecondo il mito, Era, gelosa della relazione del suo sposo divino con Sem\u00e8le, si trasform\u00f2 in Beroe, nutrice della giovane e la convinse a chiedere a Zeus di apparirle come dio e non come mortale.\nZeus, conscio del pericolo che Sem\u00e8le correva, tent\u00f2 di dissuaderla, ma Sem\u00e8le insistette per vederlo in tutto il suo splendore. Cos\u00ec il dio, che le aveva promesso di accontentare ogni sua richiesta, si trasform\u00f2 e Sem\u00e8le mor\u00ec folgorata dal fulmine.\nZeus riusc\u00ec a salvare il bambino che Sem\u00e8le aveva in grembo e nascose il piccolo Dioniso nella coscia. Diventato immortale grazie al fuoco divino, Dioniso discese nell'Ade e port\u00f2 la madre sull'Olimpo, dove fu resa immortale con il nome di Tione.\nUn'altra tradizione narra che Sem\u00e8le fu amata da Atteone, per questo punito da Zeus, che lo fece sbranare dai suoi cani."}
{"id": "713565", "revid": "28402", "url": "https://it.wikipedia.org/wiki?curid=713565", "title": "Conformero", "text": ""}
{"id": "713566", "revid": "28402", "url": "https://it.wikipedia.org/wiki?curid=713566", "title": "Isomero conformazionale", "text": ""}
{"id": "713569", "revid": "767487", "url": "https://it.wikipedia.org/wiki?curid=713569", "title": "Leather Boyz with Electric Toyz", "text": "Leather Boyz with Electric Toyz \u00e8 il primo album in studio dei Pretty Boy Floyd, uscito nel 1989 per l'Etichetta MCA Records.\nL'album guadagn\u00f2 la 130\u00aa posizione di Billboard negli Stati Uniti nel 1989\nDa questo vennero estratti due video: \"Rock And Roll (Is Gonna Set The Night On Fire)\" e \"I Wanna Be With You\". Inoltre il disco contiene la reinterpretazione dei M\u00f6tley Cr\u00fce \"Toast Of The Town\"."}
{"id": "713589", "revid": "729019", "url": "https://it.wikipedia.org/wiki?curid=713589", "title": "Stenosi", "text": "Per sten\u00f2si (dal greco antico \"\u03c3\u03c4\u03b5\u03bd\u03cc\u03c2\", \"stretto\", \"angusto\") s'intende una condizione patologica consistente nel restringimento di un orifizio, di un dotto, di un vaso sanguigno o di un organo cavo, tale da ostacolare o impedire il normale passaggio delle sostanze che fisiologicamente passano attraverso di essi.\nLa stenosi pu\u00f2 essere organica se \u00e8 sostenuta da processi produttivi o cicatriziali o da cause congenite malformative; intrinseca o estrinseca secondo che il processo morboso che ne \u00e8 alla base abbia origine all'interno o all'esterno della struttura anatomica interessata.\nSi parla invece di stenosi funzionale quando \u00e8 provocata da contrazioni toniche pi\u00f9 o meno durevoli degli sfinteri o delle pareti muscolari. \nSotto il profilo funzionale la stenosi viene definita \"scompensata\" quando per la sua entit\u00e0 non permette pi\u00f9 alcun passaggio di materiale.\nL'aspetto morfologico della stenosi \u00e8 vario: \"anulare\" o \"tubulare\" quando sono rispettivamente interessati un brevissimo o un lungo tratto di condotto; \"diaframmatica\" quando assume la forma di un diaframma. Le sedi pi\u00f9 frequenti di stenosi sono: l'esofago, lo stomaco, il piloro, l'uretra, il retto.\nPurtroppo spesso i casi di stenosi, se non curati, degenerano progressivamente, seguendo il naturale effetto Bernoulli, secondo cui un fluido che acquista velocit\u00e0 a causa del restringimento del lume, diminuisce la sua pressione, tirando quindi le pareti del vaso verso l\u2019interno e peggiorando la situazione. Questa legge si applica anche nella situazione opposta, cio\u00e8 quando un vaso sanguigno si allarga in modo anomalo. In questo caso si parla dell\u2019equivalente effetto Venturi e quindi di aneurisma.\nStenosi valvolare.\nLe stenosi \"valvolari\" cardiache possono interessare una o pi\u00f9 valvole: la stenosi mitralica, quasi sempre di origine reumatica, ostacola pi\u00f9 o meno il flusso di sangue dall'atrio al ventricolo sinistro durante la diastole e condiziona un sovraccarico ventricolare destro; la stenosi aortica, \"congenita\", \"endocarditica\" o \"arteriosclerotica\", crea un ostacolo al passaggio del sangue dal ventricolo sinistro all'aorta durante le sistole e determina un'ipertrofia dello stesso ventricolo sinistro.\nStenosi spinale.\nLa stenosi \"spinale\" consiste nel restringimento e nella compressione del midollo spinale e dei nervi. \u00c8 di solito dovuta al naturale processo di degenerazione spinale che si manifesta con l'et\u00e0 (spondiloartrosi). La stenosi pu\u00f2 essere dovuta anche all'ernia del disco, all'osteoporosi, a discopatia, ad artrosi cervicale da trauma, a spondilolistesi, a siringomielia, o ad un tumore.\nLa stenosi spinale pu\u00f2 colpire le vertebre cervicali, le vertebre lombari o entrambe. La stenosi spinale lombare genera un dolore alla schiena, associata talvolta a dolore, debolezza muscolare e parestesie agli arti inferiori.\nStenosi uterina.\nLa stenosi della cervice uterina pu\u00f2 essere dovuta a difetti congeniti o pu\u00f2 sopravvenire in seguito ad interventi chirurgici o di crioterapia.\nStenosi esofagea.\nIl restringimento del lume esofageo pu\u00f2 essere causato da tumori o dall'esposizione dell'individuo a sostanze caustiche, ingerite accidentalmente o talvolta a scopo suicida.\nStenosi uretrale.\nIl restringimento del lume uretrale fa spesso seguito a traumi del bacino con rottura dell'uretra, a manovre di cateterismo o a retrazione cicatriziale dopo interventi chirurgici sulla prostata. Altra causa frequente di stenosi uretrale sono alcune malattie a trasmissione sessuale, prima fra tutte l'uretrite gonococcica.\nStenosi rettale.\nIl restringimento del lume rettosigmoideo \u00e8 un'anomalia dovuta nella maggioranza dei casi a cicatrizzazione, ma talvolta anche alla presenza di un tumore.\nStenosi del cranio.\nLa craniostenosi \u00e8 una malformazione della struttura cranica che consiste nella fusione precoce di una o pi\u00f9 suture craniche del neonato. Ci\u00f2 determina uno sviluppo anomalo del cranio e del cervello e pu\u00f2 causare, a seconda della stenosi e della sutura cranica coinvolta, deformit\u00e0 craniche, asimmetrie nello sviluppo facciale o ritardo mentale."}
{"id": "713594", "revid": "1603714", "url": "https://it.wikipedia.org/wiki?curid=713594", "title": "Francesco Bonsignori", "text": "Biografia.\nAllievo del padre Alberto, pittore dilettante, e fratello di Bernardino e Girolamo anch'essi pittori. Bonsignori si perfezion\u00f2 sotto la guida di Benaglio.\nVisse a Verona fino al 1480, quando si trasfer\u00ec a Venezia dove rimase fino al 1487. In seguito risiedette a Mantova, dove svolse il compito di pittore di corte presso i Gonzaga (insieme ad Andrea Mantegna) tra il 1487 e il 1505.\nLa prima parte della sua attivit\u00e0 pittorica \u00e8 influenzata dalla pittura veneziana (Antonello da Messina, Giovanni Bellini, Cima da Conegliano, Alvise Vivarini)\nLa vicinanza con Mantegna diede alla sua arte un tono pi\u00f9 monumentale (pala della \"Beata Osanna\", Mantova, museo di Palazzo Ducale; \"Madonna e Santi\", Londra, National Gallery), addolcito per\u00f2, verso l'inizio del XVI secolo, da una delicata morbidezza del modellato forse influenzata dal passaggio Mantovano di Leonardo da Vinci (si vedano al proposito le due versioni del \"San Sebastiano\", Curtatone, S. Maria delle Grazie e Arezzo, Museo d'Arte, e la \"Madonna e Santi\", Verona, San Bernardino).\nRitrattista di notevole qualit\u00e0 (come nell'effigie di ignoto della National Gallery), Francesco fu fratello di Girolamo Bonsignori, anch'egli pittore per i Gonzaga.\nMoriva a Caldiero presso Verona il 12 luglio 1519, dove si era recato per un periodo di cure termali alle Terme di Giunone.\nOpere.\nMolte delle sue opere sono conservate nel Museo di Castelvecchio e in alcune chiese di Verona, ma molti dipinti del paese mantovano andarono distrutti durante il sacco del 1630."}
{"id": "713595", "revid": "1935652", "url": "https://it.wikipedia.org/wiki?curid=713595", "title": "Luciano Monari", "text": "Biografia.\nNasce a Sassuolo, in provincia di Modena e diocesi di Reggio Emilia-Guastalla, il 28 marzo 1942, da Mois\u00e8 Arturo e Giuliana Ruini.\nFormazione e ministero sacerdotale.\nDopo la maturit\u00e0 classica entra in seminario a Reggio Emilia nel 1960; l'anno successivo \u00e8 inviato a Roma dove dal 1961 al 1965 frequenta la Pontificia Universit\u00e0 Gregoriana.\nIl 20 giugno 1965 \u00e8 ordinato presbitero dal vescovo Gilberto Baroni.\nDal 1965 \u00e8 di nuovo a Roma: consegue, al Pontificio Istituto Biblico, la licenza in sacra scrittura, nel 1968.\nRientrato in diocesi, nel 1968 fino al 1995, si dedica all'insegnamento di sacra scrittura in seminario. Inizia intanto anche l'impegno nell'Azione Cattolica, di cui \u00e8 viceassistente diocesano dal 1968; ne diviene assistente diocesano nel 1970, fino al 1980, anno in cui diventa direttore spirituale del seminario. Insegna, inoltre, allo Studio Teologico Accademico Bolognese, e al seminario regionale di Bologna. Nel 1991 diventa preside dell'istituto teologico interdiocesano di Reggio Emilia.\nMinistero episcopale.\nIl 23 giugno 1995 papa Giovanni Paolo II lo nomina vescovo di Piacenza-Bobbio; succede ad Antonio Mazza, precedentemente dimessosi per raggiunti limiti di et\u00e0. Il 2 settembre successivo riceve l'ordinazione episcopale, nel palazzetto dello sport \"Giulio Bigi\", dal cardinale Camillo Ruini, coconsacranti i vescovi Giovanni Paolo Gibertini e Gilberto Baroni. Il giorno seguente prende possesso della diocesi.\nDal 30 maggio 2005 al 25 maggio 2010 \u00e8 vicepresidente della Conferenza Episcopale Italiana per il Nord Italia; \u00e8 inoltre vicepresidente del Comitato preparatorio al Convegno ecclesiale nazionale tenutosi a Verona nel 2006.\nIl 19 luglio 2007 papa Benedetto XVI lo nomina vescovo di Brescia; succede a Giulio Sanguineti, dimessosi per raggiunti limiti di et\u00e0. Il 14 ottobre successivo prende possesso della diocesi, nella cattedrale di Brescia.\nL'8 novembre 2009 accoglie papa Benedetto XVI in visita pastorale al sepolcro di sant'Arcangelo Tadini a Botticino, a Brescia per la messa in piazza Paolo VI, a Concesio per la visita ai luoghi natali di papa Paolo VI ed al nuovo museo \"Collezione Paolo VI di Arte Contemporanea\" e all'Istituto Paolo VI.\nIl 10 aprile 2010 inaugura a Brescia la nuova casa di formazione del \"Centro Oratori Bresciani\" dedicata al suo predecessore Bruno Foresti.\nNel 2012 celebra il XXIX sinodo diocesano; nel marzo 2013 ne approva il documento finale.\nIl 12 luglio 2017 papa Francesco accoglie la sua rinuncia al governo pastorale della diocesi, presentata per raggiunti limiti di et\u00e0; gli succede Pierantonio Tremolada, fino ad allora vescovo ausiliare di Milano. Rimane amministratore apostolico della diocesi fino all'ingresso del successore, avvenuto l'8 ottobre seguente. Ritorna a vivere a Sassuolo, suo paese natale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "713599", "revid": "124993684", "url": "https://it.wikipedia.org/wiki?curid=713599", "title": "Sla", "text": ""}
{"id": "713600", "revid": "550776", "url": "https://it.wikipedia.org/wiki?curid=713600", "title": "Mito di Etana", "text": "Il Mito di Etana \u00e8 un poema epico sumero che narra del tentativo del lugal Etana di Kish di ottenere un erede. Essendo disponibili sono alcuni frammenti del testo, ne sono state codificate diverse versioni.\nVersione tragica.\nLa leggenda narra che Etana, non riuscendo ad avere eredi, parte alla ricerca dell\"'erba della fertilit\u00e0\" (in sumero \"shammu sha al\u00e0di\"). Per riuscire nella sua impresa chiede aiuto al dio del Sole Shamash (Babbar in accadico, corrispondente al sumerico Utu) che lo invia da un'aquila. Grazie all'animale Etana inizia la sua ascesa verso il cielo ma, forse a causa della stanchezza, ricade a terra e muore. La conclusione non \u00e8 tuttavia molto chiara.\nVersioni a lieto fine.\nUn'altra versione ci tramanda che Etana non sia realmente morto e abbia continuato a regnare senza per\u00f2 avere eredi. Altre interpretazioni includono il nome del figlio Balikhu, che avrebbe regnato dopo di lui, lasciando quindi intendere una conclusione positiva della vicenda.\nUna variante della versione tragica afferma che Etana voleva disperatamente avere un figlio e per questo pregava ogni giorno il dio del sole Shamash. Shamash lo indirizz\u00f2 verso un'aquila caduta in un pozzo, in cui il rapace era stato bloccato da un serpente. Etana liber\u00f2 l'aquila che, per ringraziarlo, lo port\u00f2 in cielo. Qui Etana venne portato al cospetto del troni di Ishtar, dove lui preg\u00f2 la dea di donargli un figlio, in quanto la sua regina era sterile. La dea gli don\u00f2 la \"pianta della fertilit\u00e0\" che avrebbe dovuto mangiare insieme a sua moglie. Etana ebbe quindi un figlio."}
{"id": "713604", "revid": "1632387", "url": "https://it.wikipedia.org/wiki?curid=713604", "title": "Il principe", "text": "Il principe \n(\"titolo assegnato nell'edizione originale postuma di Antonio Blado e poi unanimemente adottato, ma il titolo originario era in lingua latina: De Principatibus, \"Sui principati\"\") \u00e8 un saggio critico di dottrina politica scritto da Niccol\u00f2 Machiavelli probabilmente tra la seconda met\u00e0 del 1513 e l'inizio del 1514, nel quale espone le caratteristiche dei principati e dei metodi per conquistarli e mantenerli. Si tratta senza dubbio della sua opera pi\u00f9 nota e celebrata, quella dalle cui massime (spesso superficialmente interpretate) sono nati il sostantivo \"machiavellismo\" e l'aggettivo \"machiavellico\".\nL'opera non \u00e8 ascrivibile ad alcun genere letterario particolare, . Da una parte \u00e8 vero che nel periodo umanista si erano molto diffusi i trattati sul sovrano ideale, anche chiamati \"specula principum\" (ossia \"specchi di principi\"), i quali elencavano tutte le virt\u00f9 che un sovrano avrebbe dovuto avere per poter governare correttamente, prendendo spunto dalla storia e dai classici latini e greci. Dall'altra, l'opera di Machiavelli, si pone espressamente in forte rottura con quella tradizione, giungendo di fatto a rivoluzionare per sempre la concezione della politica e del buon governo per un principe, ricevendo a tale proposito aspre critiche dei suoi contemporanei. \n\"Il Principe\" si compone di una dedica e ventisei capitoli di varia lunghezza preceduti da titoli in latino che ne sintetizzano l\u2019argomento; l'ultimo capitolo consiste nell'appello ai de' Medici ad accettare le tesi espresse nel testo.\nContenuti.\nPer raggiungere il fine di conservare e potenziare lo Stato, viene popolarmente e speculativamente attribuita a Machiavelli la massima \"il fine giustifica i mezzi\", secondo la quale qualsiasi azione del Principe sarebbe giustificata, anche se in contrasto con le leggi della morale. Questa attribuzione, pi\u00f9 ascrivibile ad Ovidio (cfr. \"Heroides\", con \"exitus acta probat\") \u00e8 quantomeno dubbia, dato che non trova riscontro nel Principe e nemmeno in altre opere dell'autore e dato che, in merito a questa massima, vi sono elementi contraddittori all'interno dell'opera.\nTale aforisma potrebbe, forzandone l'interpretazione, essere dedotto in questo passaggio:\nPur non essendo letteralmente uguale a quella che conosciamo, il senso \u00e8 evidentemente molto simile alla sua forma popolare. Il punto \u00e8 che nel testo del Principe la frase \u00e8 riferita espressamente ad azioni legate alla ragion di Stato, dunque generalizzarla a qualunque fine, il pi\u00f9 onesto ma anche il pi\u00f9 immondo, \u00e8 una deformazione piuttosto grossolana e fuorviante.\nMachiavelli in un altro passaggio, sempre in riferimento al Principe, spiega che cosa sia la \"pazzia\", contraddicendo in parte quanto detto sopra:\nPerci\u00f2 \u00e8 pazzo colui che crede di poter dire e di poter fare quello che vuole. In altre parole, \u00e8 pazzo colui che pensa che il fine giustifichi i mezzi.\nIn Machiavelli, la salvezza dello Stato \u00e8 necessaria e deve essere anteposta alle personali convinzioni etiche del Principe, poich\u00e9 egli non \u00e8 padrone, bens\u00ec servitore dello Stato.\nIl metodo di indagine utilizzato da Machiavelli ha il carattere della scientificit\u00e0 d'indagine, in quanto si serve del metodo \"induttivo\" e di quello \"deduttivo\". Il primo metodo parte dall'osservazione di un'esperienza precisa e dei dati ricavati, per poi risalire alle norme generali che hanno sempre regolato l'agire dell'uomo politico; il secondo metodo parte da tesi sicure e utilizza fatti o esempi storici a sostegno delle tesi espresse.\nLe caratteristiche del principe ideale.\nLe qualit\u00e0 che, secondo Machiavelli, deve possedere un \"principe\" ideale (ma non idealizzato), sono tuttora citate nei testi sull\u2019arte del comando:\nLa natura umana e il rapporto con gli antichi.\nSecondo Machiavelli la natura umana \u00e8 malvagia e presenta alcuni fattori, quali le passioni, la virt\u00f9 e la fortuna. Il frequente ricorso ad \"exempla virtutis,\" tratti dalla storia antica e dalla sua esperienza nella politica moderna, dimostrano che - nella sua concezione della Storia - non vi \u00e8 una netta frattura tra il mondo degli antichi e quello dei moderni; Machiavelli trae cos\u00ec dalla lezione della storia delle leggi generali, le quali non vanno per\u00f2 intese come norme infallibili, valide in ogni contesto e situazione, ma come semplici tendenze orientanti l'azione del Principe, che devono sempre confrontarsi con la realt\u00e0 e vanno applicate con duttilit\u00e0. \nNon vi \u00e8 alcuna esperienza tr\u00e0dita dal passato che non possa essere smentita da una nuova esperienza presente; tale mancanza di scientificit\u00e0 spiega la mancata sottomissione di Machiavelli alla \"auctoritas\" degli antichi: reverenza ma non ossequio nei suoi confronti; gli esempi storici sono utilizzati per un'argomentazione non scientifica ma retorica.\nGuerra e pace.\nLa pace \u00e8 fondata sulla guerra esattamente come l'amicizia \u00e8 fondata sull'uguaglianza, quindi in ambito internazionale l'unica uguaglianza possibile \u00e8 l'uguale potenza bellica degli Stati.\nLa forza della sopravvivenza di qualsiasi Stato \u00e8 legata alla forza dell'esercizio del suo potere, e quindi deve detenere il monopolio legittimo della violenza, per assicurare sicurezza interna e per prevenire una 'potenziale' guerra esterna (in riferimento ad una delle lettere proposte al Consiglio Maggiore di Firenze (1503), con la speranza di Machiavelli di convincere il Senato fiorentino all'introduzione di una nuova imposta per rafforzare l'esercito, necessario per la sopravvivenza della Repubblica Fiorentina).\nIl rapporto tra Virt\u00f9 e Fortuna e la loro nuova concezione.\nIl termine virt\u00f9 in Machiavelli cambia significato: la virt\u00f9 \u00e8 l'insieme di competenze che servono al principe per relazionarsi con la fortuna, cio\u00e8 gli eventi esterni indipendenti dalla sua volont\u00e0. La virt\u00f9 \u00e8 quindi un insieme di energia e intelligenza: il principe deve essere acuto ma anche efficace ed energico.\nLa virt\u00f9 del singolo e la fortuna si implicano a vicenda: le doti del politico restano puramente potenziali se egli non trova l'occasione adatta per affermarle, e viceversa l'occasione resta pura potenzialit\u00e0 se un politico virtuoso non sa approfittarne. L'occasione, tuttavia, \u00e8 intesa da Machiavelli in modo peculiare: essa \u00e8 quella parte della fortuna che si pu\u00f2 prevedere e calcolare grazie alla virt\u00f9. Mentre un esempio di fortuna pu\u00f2 essere che due Stati siano alleati, un esempio di occasione \u00e8 il fatto che bisogna allearsi con qualche altro Stato o comunque organizzarsi per essere pronti ad un loro eventuale attacco.\nMachiavelli nei capitoli VI e XXVI scrive che occorreva che gli Ebrei fossero schiavi in Egitto, gli Ateniesi dispersi nell'Attica, i Persiani sottomessi ai Medi, perch\u00e9 potesse rifulgere la \"virt\u00f9\" dei grandi condottieri di popoli come Mos\u00e8, Teseo e Ciro.\nLa virt\u00f9 umana si pu\u00f2 poi imporre alla fortuna attraverso la capacit\u00e0 di previsione e il calcolo accorto. Nei momenti di calma, l'abile politico deve prevedere i futuri rovesci e predisporre i necessari ripari, come si costruiscono gli argini per contenere i fiumi in piena.\nConcezione di libert\u00e0.\nMachiavelli parla molto della libert\u00e0 delle repubbliche: questa libert\u00e0 non \u00e8 la libert\u00e0 dell'individualismo moderno, ma \u00e8 una situazione che riguarda gli equilibri di forze nello Stato, tali per cui si deve determinare il predominio di uno solo.\nQuella di Machiavelli \u00e8 la libert\u00e0 che si ha allorch\u00e9 i diversi gruppi o ceti che compongono lo Stato sono tutti coinvolti nella gestione della decisione politica; non \u00e8 la libert\u00e0 intesa in senso moderno, cio\u00e8 la libert\u00e0 del singolo dal potere dello Stato, ma \u00e8 pi\u00f9 vicina all'idea di libert\u00e0 antica che si ha quando si interviene nelle decisioni politiche.\nLa libert\u00e0 di Machiavelli ammette il conflitto: il conflitto non \u00e8 in s\u00e9 una causa di debolezza ma d\u00e0 dinamicit\u00e0 al complesso politico, lo mantiene vitale; questa vitalit\u00e0 produce progresso in quanto lascia aperti spazi di libert\u00e0 che consistono nella prerogativa di ciascuno d'intervenire alle decisioni politiche confliggendo con le altre parti. \nIn questo il pensiero di Machiavelli \u00e8 diverso dall'idea classica di ordine politico come \"soluzione dei conflitti\". \nGli antichi vedevano infatti nel conflitto un elemento di instabilit\u00e0 della comunit\u00e0 politica.\nConcezione della religione a servizio della politica e rapporto con la Chiesa.\nMachiavelli concepisce la religione come \"instrumentum regni\", cio\u00e8 un mezzo con cui tenere salda e unita la popolazione nel nome di un'unica fede. La religione per Machiavelli \u00e8 quindi una religione di Stato, che deve essere usata per fini eminentemente politici e speculativi, uno strumento di cui il principe dispone per ottenere il consenso comune del popolo (il sostegno di quest'ultimo \u00e8 ritenuto fondamentale dal segretario fiorentino per l'unit\u00e0 del principato stesso).\nLa religione nell'Antica Roma, che riuniva tutte le divinit\u00e0 del pantheon romano, \u00e8 stata fonte di saldezza e unit\u00e0 per la Repubblica e pi\u00f9 tardi per l'Impero, e su questo esempio illustre Machiavelli incentra il suo discorso sulla religione, criticando la religione cristiana e la Chiesa cattolica che, secondo la sua opinione, hanno un'influenza negativa sugli uomini, in quanto li induceva alla mitezza, alla rassegnazione, alla svalutazione del mondo e della vita terrena ed era la causa della mancata unit\u00e0 nazionale italiana.\nLa scelta del principato.\nMachiavelli visse in un periodo molto travagliato, in cui l'Italia era terra di conquista per le potenze straniere. Le ragioni che portarono all'abbandono dell'ideologia repubblicana indicata come la migliore nei \"Discorsi sopra la prima deca di Tito Livio\" sono i seguenti:\nSinossi dettagliata.\nDedica. Nicolaus Maclavellus Magnifico Laurentio Medici Iuniori Salutem.\nIl pi\u00f9 delle volte gli uomini, per guadagnarsi le grazie di un Principe, sogliono fargli doni ricchi e preziosi. L'autore, non possedendo niente di pi\u00f9 caro e importante della sua conoscenza della politica, si accinge a fare dono a Lorenzo di Piero de' Medici di una sua breve opera, che raccoglie nelle sue pagine tutto ci\u00f2 che Machiavelli ha imparato, attraverso lo studio attento e prolungato sia delle vicende antiche che di quelle a lui contemporanee: l'opuscolo \"De Principatibus\". Questo suo regalo non deve per\u00f2 essere frainteso come un atto di presunzione: infatti un uomo di basso stato come l'autore ardisce esaminare la condotta dei principi perch\u00e9 sostiene che, come solo un principe pu\u00f2 conoscere il popolo, cos\u00ec solo un membro del popolo ha la giusta distanza da un principe per esaminarne le caratteristiche.\nI. Quot sint genera principatuum et quibus modis acquirantur.\nGli stati possono essere di due tipi: Repubbliche o Principati. I Principati possono a loro volta essere ereditari oppure nuovi. Questi ultimi sono nuovi o del tutto - come quando, a seguito di una conquista o di un colpo di Stato, una nuova famiglia sostituisce quella prima reggente - oppure come membri aggiunti allo Stato ereditario del Principe, come successe al Regno di Napoli dopo la morte di Federico I, che divent\u00f2 infatti parte dei territori sottomessi alla corona di Spagna. Gli stati acquistati sono soliti o a vivere sotto la guida di un Principe, oppure ad essere liberi, ed essi si acquisiscono o con il proprio esercito o con quello di qualcun altro o ancora per fortuna o per virt\u00f9.\nII. De principatibus hereditariis.\nL'autore lascia da parte la Repubblica, trattata nei \"Discorsi sopra la prima Deca di Tito Livio\", e si occupa invece degli Stati ereditari. Negli Stati ereditari, in cui la stessa stirpe governa gi\u00e0 da tempo, le difficolt\u00e0 derivate dal loro mantenimento sono assai minori rispetto a quelle che si riscontrano negli Stati nuovi. Basta infatti continuare a seguire la linea politica dei predecessori e governare sapendosi adattare alle varie circostanze che si presentano. Se un Principe possiede sufficiente cautela, certamente manterr\u00e0 intatto il suo potere, ad eccezione del caso in cui una forza troppo grande lo travolga. Ma, anche privato del suo governo, egli lo riacquister\u00e0 non appena una disgrazia qualsiasi si abbatter\u00e0 sul nuovo occupatore. L'autore prende ad esempio il Duca di Ferrara, spodestato non per cattiva condotta, ma poich\u00e9 non riusc\u00ec a resistere agli attacchi, prima dei Veneziani nel 1484 e poi di papa Giulio II nel Luglio 1510. Il Principe ereditario ha minori necessit\u00e0 e motivi per commettere atti che provochino il risentimento del popolo e perci\u00f2 \u00e8 pi\u00f9 amato e benvoluto, a meno che abbia particolari ed eccessivi vizi. Negli Stati ereditari, inoltre, vi sono meno possibilit\u00e0 di cambiamenti, poich\u00e9 i mutamenti, in questo caso politico-istituzionali, aprono la via ad altri successivi mutamenti.\nIII. De principatibus mixtis.\n\u00c8 nel Principato nuovo che sorgono le difficolt\u00e0. E anche se non \u00e8 del tutto nuovo, ma membro aggiunto allo stato del principe ereditario che lo acquista, cio\u00e8 misto, c'\u00e8 subito una prima naturale difficolt\u00e0 che vale per tutti i Principati nuovi: gli uomini credono di migliorare la loro condizione mutando signore, ma ogni principe nuovo disinganna le aspettative dei suoi sudditi che quindi sono sollecitati a desiderare nuovi cambiamenti. Ci\u00f2 dipende dal fatto che il nuovo Principe \u00e8 solito offendere, con l'esercito e con altre ingiurie, il popolo di cui aspira a divenire Principe. Egli si fa nemici tutti quelli che ha offeso per acquistare il nuovo principato, n\u00e9 pu\u00f2 mantenersi amici coloro che lo hanno aiutato, poich\u00e9 non pu\u00f2 soddisfare le loro aspettative, ma non pu\u00f2 nemmeno usare contro di loro rimedi violenti a causa del loro appoggio. Questo perch\u00e9 sempre si ha bisogno del favore degli abitanti di una provincia per conquistarla. Un esempio pu\u00f2 essere la vicenda di Luigi XII di Francia, che occup\u00f2 Milano. Il re francese infatti, reclamava dei diritti sul ducato di Milano in quanto discendente di Valentina Visconti, figlia di Gian Galeazzo e sposa di Luigi d'Orl\u00e9ans. Dopo essersi alleato con i veneziani, mand\u00f2 in Italia un esercito sotto la guida di Gian Galeazzo Trivulzio, il quale riusc\u00ec ad occupare Milano nel settembre del 1499. I milanesi, estenuati dalle numerose vessazioni si rivoltarono contro Trivulzio e i francesi. Pi\u00f9 difficile \u00e8 invece perdere i paesi ribellati dopo averli conquistati una seconda volta, perch\u00e9 il principe \u00e8 pi\u00f9 attento, questa volta, ai bisogni del popolo.\nGli stati che sono membri aggiunti di un altro stato possono o appartenere alla stessa area geografica dello stato che li ha acquisiti, nella quale vigono quindi i medesimi usi e costumi, oppure avere delle tradizioni e delle usanze completamente diverse. Nel primo caso \u00e8 pi\u00f9 semplice mantenere il territorio acquistato, soprattutto quando il popolo \u00e8 gi\u00e0 abituato a vivere sotto un signore, bisogna solo assicurarsi di estinguere la stirpe precedente, di non cambiare le leggi, n\u00e9 le tasse. Nel secondo caso, invece, la situazione \u00e8 pi\u00f9 problematica. Prima di tutto sarebbe opportuno che il principe che acquista il nuovo stato vi ci andasse ad abitare, come fece Maometto II in Grecia. Abitandoci, infatti, ci si accorge subito della nascita di disordini che possono quindi essere quietati nell'immediato. Inoltre i sudditi traggono vantaggio dalla possibilit\u00e0 di appellarsi pi\u00f9 facilmente al principe che si trova sul posto e non in una capitale lontana. Importante \u00e8 anche l'insediamento di alcune colonie, che non sono dispendiose, ma pi\u00f9 fedeli e meno rivoltose. Gli uomini vanno quindi o trattati con dolcezza o annientati. Se invece il principe occupasse militarmente il nuovo stato, spender\u00e0 moltissimo, tramutando l'acquisto in perdita e facendosi molti nemici. \nIl principe dovr\u00e0 anche farsi difensore dei vicini pi\u00f9 deboli della provincia e contemporaneamente cercare di indebolire le personalit\u00e0 pi\u00f9 forti, stando attento che per nessun motivo faccia ingresso nel nuovo territorio qualcuno potente tanto quanto egli stesso. Un esempio di ci\u00f2 pu\u00f2 essere la vicenda degli Etoli che fecero entrare in Grecia i Romani. Questi ultimi si conquistarono immediatamente il favore dei meno potenti, a causa dell'invidia che essi avevano sviluppato nei confronti di chi era pi\u00f9 potente di loro. Chiunque non gestisca bene queste situazioni, finir\u00e0 per perdere quindi la provincia conquistata e nel tempo in cui sar\u00e0 ancora all'interno di questo territorio, dovr\u00e0 affrontare solo molte difficolt\u00e0 e problematiche. Il re Luigi di Francia, invece non osservando questi accorgimenti, perse il ducato milanese. Luigi sbagli\u00f2 in primis dando aiuto al papa Alessandro, perdendo cos\u00ec numerosi alleati e ritrovandosi poi a dover venire in Italia per frenare l'ambizione del pontefice e successivamente divise anche il Regno di Napoli con il re di Spagna. In generale si pu\u00f2 dire che egli fece cinque errori: annientati i potenti minori, accresciuto la potenza del papa che di per s\u00e9 era gi\u00e0 una figura potente, portato in Italia un forestiero molto potente, non venne ad abitare in Italia e non vi fece installare colonie. Vi \u00e8 quindi una regola generale: chi d\u00e0 motivo ad uno di diventare potente, prepara esclusivamente la sua rovina.\nIV. Cur Darii regnum quod Alexander occupaverat a successoribus suis post Alexandri mortem non defecit.\nPotrebbe apparire strano che, dato le difficolt\u00e0 che si incontrano nel mantenere un nuovo stato, alla morte di Alessandro Magno, che da poco aveva conquistato l'Asia, i nuovi territori non si ribellarono. I principati infatti possono essere governati in due modi: o per opera di uno che \u00e8 principe, attorniato da servi, incaricati per sua grazia e concessione come ministri e funzionari, o per opera di un principe e dei signori feudali, i quali, grazie alla loro discendenza, posseggono tale rango. Nel primo caso, il principe rappresenta l'unica e sola autorit\u00e0. Degli esempi concreti di questi due modi di governare sono l'impero Ottomano, dove l'imperatore rappresenta l'unica autorit\u00e0, e la Francia, dove invece il re \u00e8 attorniato da una moltitudine di signori feudali. \u00c8 un'impresa pi\u00f9 ardua quella di conquistare gli stati dove il principe ha tutta l'autorit\u00e0 e la potenza nelle sue mani, poich\u00e9 \u00e8 molto difficile corrompere i suoi sudditi, ma una volta che questi stati sono vinti, \u00e8 pi\u00f9 facile mantenerli, se si estingue la stirpe del principe sconfitto. Intervenire invece nei principati governati come la Francia, risulta inizialmente pi\u00f9 facile, poich\u00e9 si possono spesso creare agitazioni interne, ma sono molto pi\u00f9 difficili da mantenere. Il regno di Dario, era simile a quello Ottomano, quindi, una volta che Alessandro lo sconfisse in battaglia, gli risult\u00f2 semplice mantenere i nuovi territori.\nV. Quomodo administrandae sunt civitates vel principatus, qui, antequam occuparentur suis legibus vivebant.\nQuando si occupa uno stato che fruiva di leggi proprie, vi sono tre modi per mantenerlo: distruggerlo, andarci ad abitare personalmente oppure non modificare le leggi e mantenerle valide. Degli esempi di questi modi di governare si possono trarre dagli Spartani e dai Romani. Se si vuole tenere una citt\u00e0 usa a vivere libera, bisogna distruggerla, altrimenti ci si dovr\u00e0 sempre aspettare delle ribellioni da parte di quella.\nVI. De principatibus novis qui armis propriis ed virtute acquiruntur.\nNon si meravigli il Lettore degli esempi famosi perch\u00e9 bisogna sempre imitare le orme dei grandi, di quelli che hanno eccelso in quel campo.\nMetafora degli arcieri prudenti che alzano il tiro per raggiungere una meta lontana.\nNei principati nuovi la difficolt\u00e0 a mantenerli da parte del Principe variano a seconda della virt\u00f9 di Egli stesso. Siccome ci\u00f2 presuppone virt\u00f9 o fortuna, ognuno di questi due elementi mitiga le difficolt\u00e0 che sono molte: per\u00f2 colui che si \u00e8 meno fidato della sorte, mantiene pi\u00f9 a lungo il suo regno. Un altro elemento che mitigherebbe le difficolt\u00e0 \u00e8 l'andarci ad abitare. I pi\u00f9 virtuosi a governare e mantenere un Principato sono stati Mos\u00e8, Ciro di Persia, Romolo, Teseo. Esaminando le azioni di questi grandi, si vedr\u00e0 che l'unica cosa che hanno avuto dalla sorte sia stata l'occasione a fare ci\u00f2 che hanno fatto. Senza l'occasione, la virt\u00f9 sarebbe spenta e senza la virt\u00f9 l'occasione sarebbe venuta meno. L'occasione e la virt\u00f9 si congiunsero in una unione talmente perfetta che la loro patria divenne felicissima.\nQuelli che giungono al Principato con la virt\u00f9, lo acquistano difficilmente ma lo mantengono poi pi\u00f9 facilmente. Le difficolt\u00e0 ad acquistare il regno dipendono dai modi necessari al Principe per introdurre i nuovi ordinamenti. E non c'\u00e8 cosa pi\u00f9 difficile a provare ad introdurre nuove leggi. Perch\u00e9 il Principe si trova nemici tutti i fautori del vecchio ordinamento e per leggeri amici quelli che aspettano con gioia le nuove leggi. Questa gioia nasce, un po' per paura dei nuovi occupanti che hanno il coltello dalla parte del manico, un po' dalla natura stessa degli uomini che non credono alle novit\u00e0 se non affermate solidamente. Perci\u00f2 quando i nemici del Principe mettono in atto una ribellione, gli altri lo difendono debolmente, in modo da temporeggiare e unirsi poi ai primi se le cose andassero male. \nBisogna per\u00f2 vedere se questi rivoltosi fanno parte per s\u00e9 stessi, e quindi basta un loro cenno alla rivolta, oppure dipendono da altri, e bisogna che forzino la mano. Nel primo caso vincono quasi sempre, ma non arrivano a niente, nel secondo perdono. La natura dei popoli \u00e8 varia: \u00e8 facile persuaderli di una cosa, ma difficile fermarli in questa convinzione. Perci\u00f2 conviene che quando non credono pi\u00f9, bisogna far credere loro per forza. I grandi non avrebbero potuto far osservare a lungo le loro convinzioni se fossero stati disarmati (un esempio del contrario: Savonarola). I Principi che hanno sulla loro strada qualche difficolt\u00e0, bisogna che le superino con la virt\u00f9, ma una volta soppressi quelli che lo invidiavano, avranno il regno sicuro, felice e onorato.\nVII. De principatibus novis qui alienis armis ed fortuna acquiruntur.\nQuelli che diventano Principi di Stati acquistati con la sorte, lo diventano assai facilmente ma difficilmente li mantengono. Lo mantengono con difficolt\u00e0 perch\u00e9 si basano sulla volont\u00e0 e sulla sorte di chi ha concesso loro questo privilegio. Non sanno n\u00e9 possono mantenersi in quello stato.\nNon sanno perch\u00e9 essendo sempre vissuti alle spalle di altri, a meno che non siano uomini di virt\u00f9 straordinarie, non sono capaci per natura a comandare.\nNon possono perch\u00e9 non hanno le forze che possono esser loro fedeli. Esempio di stato acquistato con la virt\u00f9: Francesco Sforza (e lo mantenne). Esempio di stato acquistato con la fortuna: Cesare Borgia. \nStoria dei progressi egemonici del Valentino che conquist\u00f2 la Romagna. \nUna volta conquistata la Romagna, Egli la govern\u00f2 con braccio forte per tenerla legata a s\u00e9. Gli restava per\u00f2 di debellare il pericolo del Re di Francia, suo nemico. Lo fece e si assicur\u00f2 che il successore di Papa Alessandro non gli togliesse i suoi possedimenti. E questo fece in quattro modi:\nDi queste cose ne fece solo tre. L'ultima non ci riusc\u00ec appieno e, accerchiato da potenti eserciti, and\u00f2 in rovina.\nSecondo l'Autore tutto l'operato del Duca non \u00e8 da biasimare, anzi piuttosto da imitare. Perch\u00e9 solo la morte di Alessandro e la sua malattia si opposero ai suoi piani. E non c'\u00e8 esempio migliore per chi voglia assicurarsi uno stato nuovo che seguire le azioni del Duca. L'unico suo errore fu l'elezione a Papa di Giulio. Perch\u00e9 non potendo creare un Papa a suo modo, poteva almeno sceglierlo e non doveva acconsentire che uno di quei Cardinali che aveva offeso diventasse Pontefice.\nVIII. De his qui per scelera ad principatum prevenere..\nPrivatamente si diventa Principi in due modi:\nDue esempi: uno antico, l'altro moderno per citare le azioni dei primi\n1) Agatocle, tiranno di Siracusa, figlio di un vasaio, scellerato tutta la vita. Divenne per gradi Pretore di Siracusa. Messosi in testa di diventare Principe e accordatosi con il cartaginese Amilcare, una mattina radun\u00f2 il senato e a un suo cenno fece uccidere gli aristocratici e i senatori. Cos\u00ec divenne Principe e, non solo resistette agli attacchi di Siracusa ma conquist\u00f2 anche una parte dell'Africa.\nConsiderando la storia di Agatocle non si potr\u00e0 attribuire il Principato alla fortuna, avendosi egli guadagnato i gradi della milizia con i suoi sacrifici. N\u00e9 si pu\u00f2 parlare di virt\u00f9 trucidare i suoi stessi concittadini, tradire gli amici, essere senza piet\u00e0. \n2) Ai nostri tempi (quelli di Alessandro VI) Oliverotto da Fermo fu addestrato alla milizia da Paolo Vitelli e milit\u00f2 sotto il fratello, Vitellozzo. In breve tempo divenne il primo uomo della sua milizia. Ma poi, volendo egli porsi a capo di una citt\u00e0, pens\u00f2 di farlo della sua citt\u00e0 natale. Perci\u00f2 scrisse al suo tutore che vi voleva ritornare in modo solenne. Fattosi dunque ricevere, ordin\u00f2 un banchetto con tutte le pi\u00f9 alte personalit\u00e0 del paese. Alla fine del pranzo le condusse tutte in un luogo segreto dove le fece uccidere e divenne cos\u00ec Principe della sua citt\u00e0.\nSi potrebbe dubitare su come Agatocle e simili fossero riusciti a mantenere il loro Principato anche in cattiva sorte, mentre altri, attraverso la crudelt\u00e0, non ci sono riusciti.\nQuesto avviene secondo:\nBisogna dunque notare che l'occupatore, nell'occupare uno Stato, deve fare tutte le offese necessarie tutte insieme per potersi guadagnare gli uomini. Chi fa diversamente, deve sempre avere il coltello in mano. E perci\u00f2 non pu\u00f2 federarsi con i suoi sudditi. Perch\u00e9 le ingiurie bisogna farle tutte insieme e i benefici poco alla volta per farli assaporare meglio.\nIX. Il Principato civile.\nQuando d'altra parte uno diviene Principe col favore degli altri concittadini (cosa che pu\u00f2 chiamarsi Principato civile) e che si acquista non tramite tutta fortuna o tutta virt\u00f9, ma piuttosto attraverso un'astuzia fortunata, si ascende a questo titolo col favore del popolo o col favore dei grandi, perch\u00e9 in ogni citt\u00e0 ci sono queste due tendenze diverse, le quali nascono da questa considerazione, che il popolo non desidera n\u00e9 essere comandato, n\u00e9 oppresso dai grandi, mentre i grandi desiderano comandare e opprimere il popolo. Da queste due tendenze opposte nasce uno tra i seguenti effetti:\nParlando del Principato, esso \u00e8 realizzato o dal popolo o dai grandi secondo l'occasione (perch\u00e9 vedendo i grandi che non possono resistere al popolo, eleggono uno di loro Principe per poter mettere in atto il proprio dominio sul popolo; e al contrario vedendo il popolo che non pu\u00f2 resistere ai grandi, attribuendo tutta la reputazione a uno di loro, l'elegge Principe per difendersi sotto la sua autorit\u00e0). Il Principato concretizzato dai grandi si mantiene con pi\u00f9 difficolt\u00e0 dell'altro, perch\u00e9 il Principe si ritrova con molti che sembrano essergli pari, e per questo non li pu\u00f2 comandare o maneggiare a suo modo; il secondo Principe invece si trova solo con intorno pochissimi non disposti ad ubbidirgli. \nInoltre non si pu\u00f2 dar soddisfazione ai grandi senza offendere gli altri, ma lo si pu\u00f2 fare al popolo, perch\u00e9 l'essere popolare \u00e8 un fine pi\u00f9 onesto di quello dei grandi, siccome i grandi vogliono opprimere e il popolo non vuole essere oppresso. Inoltre un Principe non pu\u00f2 mai star sicuro di un popolo a lui nemico perch\u00e9 questo \u00e8 troppo numeroso; ma pu\u00f2 farlo dei grandi, essendo questi pochi. Il peggio che si pu\u00f2 aspettare un Principe \u00e8 essere abbandonato dal popolo che diviene a lui nemico: ma dai grandi nemici non solo deve temere di essere abbandonato ma anche che gli si rivoltino contro, perch\u00e9 essendo pi\u00f9 furbi, fanno le cose pi\u00f9 accortamente. Al Principe \u00e8 necessario vivere sempre con quello stesso popolo, ma non necessariamente con gli stessi grandi, perch\u00e9 li pu\u00f2 creare e dimettere a suo piacimento.\nI grandi devono essere considerati in due modi principalmente: o si comportano in modo da obbligarsi in tutto alla sorte del Principe o no. I primi si devono onorare e lodare; i secondi devono essere esaminati in due modi: o lo fanno per pusillanimit\u00e0 e difetto naturale, in questo caso nelle condizioni favorevoli bisogna farsene onore e nelle avversit\u00e0 non temerli; o lo fanno per maliziosa ambizione, e allora \u00e8 segno che pensano pi\u00f9 a loro stessi che al Principe: sono questi che il Principe deve temere e di cui deve guardarsi, perch\u00e9 nelle avversit\u00e0 sicuramente si adopereranno per spodestarlo.\nInsomma il Principe divenuto tale con l'aiuto del popolo deve mantenerselo amico, cosa facile se il popolo non fa altro che chiedere di non essere oppresso. Un Principe divenuto tale con l'aiuto dei grandi deve prima di tutto guadagnarsi il popolo, cosa facile se prende le sue precauzioni. E siccome gli uomini, quando ricevono bene da uno creduto un malfattore, pi\u00f9 si obbligano a lui, il popolo diventa subito pi\u00f9 benevolo nei suoi confronti che se fosse stato lui stesso a porlo sul trono. Il Principe pu\u00f2 guadagnare il popolo in molti modi, dei quali, siccome variano da caso a caso, non se ne pu\u00f2 dare una regola precisa.\nLa conclusione \u00e8 che \u00e8 necessario a un Principe pi\u00f9 avere amico il popolo che avere rimedi alle sue avversit\u00e0. Ma non ci sia chi obietti secondo il proverbio comune: Chi fonda sul popolo, fonda sul fango; perch\u00e9 questo \u00e8 vero solo quando un cittadino vi pone su le fondamenta e pensa poi che il popolo lo liberi quando \u00e8 oppresso dai nemici; ci si trova in tal caso ingannati, si prenda come esempio la vicenda di Tiberio e Caio Gracco nell'antica Roma. Ma quando \u00e8 un Principe savio che vi ci fondi, non temendo le avversit\u00e0, non si trover\u00e0 mai abbandonato dal popolo, anzi il contrario. \nQuesto tipo di Principati si dissolvono per\u00f2 quando tentano di passare dall'ordine civile all'ordine assoluto, perch\u00e9 questi Principi comandano o mediante loro stessi o per mezzo di magistrati; questi ultimi, specialmente nelle avversit\u00e0, gli possono togliere con grande facilit\u00e0 lo Stato ribellandosi o non ubbidendogli. E allora il Principe non \u00e8 sollecitato a diventare Monarca Assoluto, perch\u00e9 i cittadini sono abituati a ricevere ordini dai magistrati e in quella circostanza non sono pronti ad ubbidire ai suoi. E avr\u00e0 sempre scarsezza di amici dei quali fidarsi perch\u00e9 tale Principe non pu\u00f2 fidarsi delle situazioni presenti nei tempi di pace, quando ognuno promette ed \u00e8 disposto perfino a morire (quando la morte \u00e8 lontana). Nelle avversit\u00e0 invece, quando ci sono veramente pericoli, di amici se ne trovano pochi. Perci\u00f2 un Principe savio deve fare in modo di tenersi obbligato il popolo in pace e in guerra; e poi lo avr\u00e0 sempre fedele.\nX. In che modo si misurano le forze dei Principati.\nEvidenziando le qualit\u00e0 dei Principati si denota il Principe che \u00e8 indipendente nell'uso delle armi da altri (1) e il Principe che invece ha bisogno dell'aiuto di altri (2).\nI Principi appartenenti al tipo (1) possono radunare un esercito adeguato e sostenere una battaglia campale con chiunque. I Principi appartenenti al tipo (2) non possono sostenere battaglie campali, ma hanno necessit\u00e0 di rifugiarsi dentro le mura e farsi difendere da esse. L'Autore esorta questi Principi a fortificare le loro citt\u00e0 e non preoccuparsi del contado circostante. E questi Principi saranno assolti sempre con grande rispetto perch\u00e9 gli uomini sono sempre nemici delle imprese dove si vede la difficolt\u00e0, come in questo caso. (es. le citt\u00e0 della Germania).\nInsomma un Principe che abbia una citt\u00e0 fortificata e sia ben voluto dal popolo non pu\u00f2 essere assalito, e se pure ci fosse un ardito da farlo, rimarr\u00e0 con un pugno di mosche in mano. E a chi obbietta: se il popolo ha possedimenti al di fuori del castello e li vedr\u00e0 bruciare, stanco del lungo assedio, si dimenticher\u00e0 del suo signore, l'Autore risponde che un Principe potente e virtuoso sapr\u00e0 sempre come cavarsela, ad es. dando speranza ai sudditi della brevit\u00e0 dell'assedio, facendoli intimorire della crudelt\u00e0 del nemico, o abbassando i troppi arditi. Oltretutto il nemico deve per forza attaccare il Principe subito al suo arrivo quando gli animi dei suoi uomini sono caldi e pronti per la difesa; e perci\u00f2, passato qualche giorno senza aver ricevuto danni e con gli animi raffreddati, non vi \u00e8 pi\u00f9 rimedio, e il Principe pu\u00f2 star sicuro di vedere allora la gente accorrere alla sua difesa, perch\u00e9 sembra che lui abbia un obbligo verso di loro, essendo stato tutto distrutto per provvedere alla difesa di lui.\nXI. I Principati ecclesiastici.\nI Principati ecclesiastici si acquistano per virt\u00f9 o per fortuna e si mantengono senza n\u00e9 l'una n\u00e9 l'altra perch\u00e9 sorretti e convalidati dai dogmi antichi della religione che sono cos\u00ec forti che fanno mantenere al Principe lo Stato in qualsiasi modo Egli lo governi. Questi Principi sono gli unici ad avere Stati e a non difenderli, ad avere sudditi e a non comandarli. E gli Stati, pur essendo indifesi, non sono assaliti; e i sudditi pur non essendo governati, non se ne curano. Solo questi Principati sono sicuri e felici. Ma essendo retti da una volont\u00e0 superiore sarebbe ardito parlarne, perci\u00f2 l'Autore li tralascia. Ma perch\u00e9 il regno del Papa \u00e8 divenuto cos\u00ec potente? Prima di Alessandro VI c'erano in Italia i Veneziani, il Re di Napoli, il Papa, il Duca di Milano e Firenze (potentati). Le preoccupazioni primarie erano due: nessun forestiero doveva entrare in Italia e nessuno di loro doveva estendere il suo dominio. Quei Potentati che si preoccupavano di pi\u00f9 erano il Papa e i Veneziani. Fino ad un dato momento nessuno dei due era riuscito a sopraffare l'altro. Un Papa animoso fu Sisto IV, ma data la brevit\u00e0 della loro vita, i Papi non riuscivano a fare azioni definitive. Con Alessandro VI la Chiesa riusc\u00ec nel suo intento di spegnere i baroni romani, gli Orsini e i Colonna, grazie al Duca Valentino. La Chiesa divenne grande e Papa Giulio continu\u00f2 l'opera del predecessore: si guadagn\u00f2 Bologna e cacci\u00f2 i Veneziani e i Francesi. Venne poi Papa Leone X Medici trovando il papato potentissimo. Fu un Papa santo che rese il Papato grande in santit\u00e0 come i suoi predecessori lo resero grande in ricchezza.\nXII. I generi della milizia e dei mercenari.\nDopo aver esaurito il tema \u201cPrincipato\u201d non resta che parlare delle offese e delle difese che ogni Principato pu\u00f2 mettere in campo. Si \u00e8 detto che a un Principe, per mantenere il suo Stato, sono necessarie delle buone fondamenta: le principali sono le buone leggi (1) e le buone armi (2). Siccome non ci pu\u00f2 essere il (1) senza il (2), si tralascer\u00e0 di parlare della legge per parlare delle armi. Gli eserciti possono essere dei seguenti tipi:\nI tipi (B) e (C) sono inutili, anzi pericolosi, perch\u00e9 i loro componenti sono spesso disuniti, ambiziosi, senza disciplina, infedeli. Uno Stato non si potr\u00e0 mai reggere su di essi perch\u00e9 essi non hanno altro amore che quel poco di denaro che ottengono, e ci\u00f2 non basta perch\u00e9 i soldati vogliano offrire la loro vita per te. Essi vogliono essere tuoi soldati in tempo di pace, ma andarsene in tempo di guerra. (es. la rovina dell'Italia in mano a milizie assoldate)\nMigliore dimostrazione: i capitani mercenari sono o uomini eccellenti o no: se non lo sono non ci si pu\u00f2 affatto fidare, ma anche se lo sono, perch\u00e9 aspireranno alla propria grandezza o con il tenere in soggezione il Principe o con il tenere in soggezione altri a di fuori delle sue intenzioni. Si pu\u00f2 obiettare che qualsiasi capitano, anche non mercenario sia cos\u00ec. L'Autore risponde che le milizie sono controllate dal Principe o da una Repubblica. Il Principe sceglie di persona il proprio capitano, la Repubblica i suoi cittadini che, mediante leggi, ne controllino il potere. Per esperienza si vedono Principi e Repubbliche ben armate fare grandi progressi e i mercenari procurare solo danni. E una Repubblica armata di armi proprie costringe all'obbedienza i cittadini con pi\u00f9 facilit\u00e0. \nBreve storia dell'Italia sotto il profilo mercenario. L'Italia \u00e8 divisa in pi\u00f9 Stati e quasi tutta nelle mani della Chiesa e di qualche Repubblica e, siccome i preti e gli altri cittadini non erano abituati a trattare le milizie, cominciarono ad assoldare forestieri. Il primo fu Alberigo conte di Cunio. Alla fine di tutto ci\u00f2 \u00e8 che l'Italia \u00e8 stata vituperata da Carlo VIII, Luigi XII, Ferdinando il Cattolico e gli Svizzeri.\nXIII. I soldati ausiliari, misti e propri.\nLe milizie ausiliarie, anche queste inutili, sono quelle per le quali si chiama un potente vicino in aiuto. Queste milizie possono anche essere sufficienti, ma danneggiano alla fine colui che le ha chiamate perch\u00e9 se si vince, si resta prigioniero di loro. Queste milizie sono pi\u00f9 pericolose delle mercenarie, perch\u00e9 queste sono unite e compatte e ubbidienti a un solo capitano: per le altre, invece, per sopraffare chi le ha assoldate, non essendo un corpo unito, occorre maggiore occasione. Insomma nelle mercenarie \u00e8 pi\u00f9 pericolosa l'ignavia, nelle ausiliarie la virt\u00f9. Un Principe savio si sapr\u00e0 rivolgere alle proprie milizie, perch\u00e9 non giudicher\u00e0 essere vera vittoria quella acquistata con le milizie altrui (es. Cesare Borgia).\nAnche le armi miste, sebbene superiori sia alle mercenarie che alle ausiliarie, sono dannose e di molto inferiori alle proprie. Il Principe che non conosce i mali quando nascono non \u00e8 veramente savio: ma ci\u00f2 \u00e8 concesso a pochi. La ragione prima della rovina dell'Impero Romano? L'assunzione di soldati Goti. L'Autore conclude dicendo che chi non ha milizie proprie non ha di norma uno Stato sicuro, perch\u00e9 tutto \u00e8 nelle mani della sola fortuna e non della virt\u00f9 che nelle avversit\u00e0 lo possa efficacemente difendere.\nXIV. Quello che deve fare un Principe circa la milizia.\nPerci\u00f2 il Principe deve avere solo la guerra come scopo, come unica arte propria. E la guerra \u00e8 di cos\u00ec grande virt\u00f9 da riuscire a mantenere i Principi sul trono, e perfino farne diventare di nuovi privati cittadini. Al contrario si pu\u00f2 notare come, quando i Principi si sono preoccupati pi\u00f9 delle mollezze che alle guerre, hanno perso lo Stato. Insomma la ragione prima della perdita di uno Stato \u00e8 non conoscere quest'arte, e quello che li fa, al contrario, acquistare \u00e8 esserne pratico. Non c'\u00e8 paragone tra uno armato e uno disarmato. E non \u00e8 ragionevole che uno armato obbedisca ad uno disarmato. Deve dunque il Principe esercitarsi sempre nella guerra, pi\u00f9 in pace che in guerra: ci\u00f2 lo pu\u00f2 fare in due modi: con la mente (1) o con le opere (2).\nXV. Le cose per le quali gli uomini e i Principi sono o lodati o vituperati.\nMolti gi\u00e0 hanno scritto dei doveri di un Principe nei confronti dei suoi sudditi e molti hanno immaginato Repubbliche e Principati utopici dove tutto \u00e8 fatto per il meglio. Se un Principe prende esempio da ci\u00f2 perder\u00e0 tutto perch\u00e9 \u00e8 impossibile far sempre tutto bene. Perci\u00f2 \u00e8 necessario al Principe sia essere buono che non buono, a seconda delle situazioni. L'Autore dice che gli uomini e i Principi, ogni volta che ricoprono un incarico importante, sono notati ed etichettati con termini che li indicano con biasimo o con lode: liberale o misero, donatore o rapace, crudele o pietoso, fedifrago o fedele, effeminato o pusillanime, feroce o animoso, umano o superbo, lascivo o casto, leale o sleale, duro o facile, grave o leggero, religioso o ateo, ecc.\nL'Autore sa che tutti pensano che sarebbe una cosa buonissima che un Principe annoveri in s\u00e9 tutte le qualit\u00e0 sopraddette buone; ma, essendo umani e non potendole avere tutte, \u00e8 necessario che sia tanto prudente, e se \u00e8 possibile, liberarsi della forma del vizioso. Ma anche non si curi il Principe di essere passato per un vizioso senza i quali vizi perderebbe facilmente il suo Stato, perch\u00e9 pu\u00f2 succedere che qualcuna che sembra una virt\u00f9 pu\u00f2 portare alla rovina, viceversa negandola porter\u00e0 a mantenere lo Stato.\nXVI. La liberalit\u00e0 e la parsimonia.\nRiferendosi alle gi\u00e0 citate qualit\u00e0 l'Autore dice che \u00e8 bene essere considerato liberale; nondimeno la liberalit\u00e0 usata in modo sbagliato, pu\u00f2 essere negativa. E per farlo virtuosamente il Principe non deve tralasciare alcuna sontuosit\u00e0, infondendo in tutto quello che fa la sua facolt\u00e0; alla fine sar\u00e0 necessario essere tanto fiscale con il popolo per avere denari necessari allo sfarzo, cosa che per\u00f2 lo render\u00e0 odioso e povero; perci\u00f2 siccome un Principe non pu\u00f2 essere liberale senza suo danno, non deve curarsi di essere misero: perch\u00e9 col tempo sar\u00e0 ritenuto sempre pi\u00f9 liberale, considerando che gli bastano poche entrate e che riesce a difendersi dagli attacchi esterni. In tempi recenti solo quelli considerati miseri hanno fatto grandi cose; gli altri sono caduti. Perci\u00f2 il Principe non deve preoccuparsi di incorrere nella reputazione di misero: questo \u00e8 uno di quei vizi che lo fanno regnare. E se uno obietta: Cesare con la liberalit\u00e0 divenne un capo di Stato, l'Autore risponde che: o sei un Principe compiuto o lo stai divenendo. Nel primo caso questa liberalit\u00e0 \u00e8 dannosa, nel secondo \u00e8 un bene. Se qualcuno replica che sono stati molti i Principi che sono stati considerati liberalissimi, l'Autore risponde che il Principe spende o del suo (dei suoi sudditi) o degli altri. Nel primo caso deve essere moderato, nell'altro caso non si deve far scrupolo di essere liberale per non essere contrariato dai soldati.\nNon esiste cosa che consumi se stessa quanto la liberalit\u00e0, cio\u00e8 a dire, a mano a mano che viene usata fa perdere la facolt\u00e0 di usarla, conducendo alla povert\u00e0; ovvero, per fuggire la povert\u00e0, ti fa divenire rapace e odioso. E fra tutte le alte cose che un Principe deve evitare \u00e8 essere rapace e odioso; ma la liberalit\u00e0 ti conduce all'una e all'altra cosa. Perci\u00f2 \u00e8 pi\u00f9 virt\u00f9 essere misero, partorendo una infamia senza odio, che, per essere liberale, divenire un rapace che partorisce il suo contrario.\nXVII. La crudelt\u00e0 e la piet\u00e0: se \u00e8 meglio essere amato o temuto.\nUn Principe deve essere considerato pietoso e non crudele. Ma per tenere uniti i sudditi non si deve curare della fama di essere crudele: tra tutti i Principi il nuovo \u00e8 per forza di cose considerato crudele. \u00c8 meglio essere amato o temuto? Si vorrebbe essere entrambi ma, siccome \u00e8 difficile, \u00e8 meglio essere temuti perch\u00e9 gli uomini sono di questa natura: mentre gli fai del bene e in tempo di pace sono pronti ad offrire la loro vita per te, quando arrivano le avversit\u00e0 si ribellano. E perci\u00f2 il Principe che si sia basato esclusivamente sulle loro promesse, rovina. E gli uomini hanno meno rispetto a offendere uno che si fa amare di uno che si fa temere; perch\u00e9 l'amore \u00e8 tenuto da un vincolo d'obbligo che pu\u00f2 essere spezzato da ogni occasione di utilit\u00e0; il timore invece non abbandona mai. Un Principe deve farsi temere fuggendo per\u00f2 l'odio, e lo far\u00e0 stando lontano dai possedimenti e dalle donne dei suoi sudditi e condannando a morte solo quando la causa sia pi\u00f9 che giustificabile, ma soprattutto stando attento alla roba d'altri, perch\u00e9 gli uomini dimenticano presto la morte del padre piuttosto che la perdita del loro patrimonio. E poi le occasioni di potersi appropriare della roba d'altri sono frequentissime, al contrario delle condanne a morte. Ma quando un Principe ha alle sue dipendenze un esercito, deve farsi il nome di crudele perch\u00e9 senza questo non si tengono uniti gli eserciti n\u00e9 disposti ad alcuna impresa (es. Annibale).\nIn conclusione il Principe deve ingegnarsi di fuggire l'odio, fondandosi sul suo.\nXVIII. In che modo i Principi devono mantenere la parola data.\nCi sono due modi di combattere: con la legge (modo proprio dell'uomo), o con la forza (modo proprio delle bestie).\nMa siccome il primo molte volte non basta, occorre ricorrere al secondo. Ad un Principe \u00e8 necessario sapere usare la bestia e l'uomo. E siccome il Principe deve saper bene usare la parte animale, deve prendere di questo la qualit\u00e0 della volpe e del leone, perch\u00e9 il leone non si difende dai lacci e la volpe non si difende dai lupi. Perci\u00f2 un Principe savio non deve essere fedele se tale fedelt\u00e0 gli ritorna contro, perch\u00e9 siccome gli uomini non la porterebbero bene a lui, anche lui non la deve portare a loro. Della natura di volpe \u00e8 necessario prendere il saper ingannare gli uomini. Ad un Principe non \u00e8 necessario avere tutte le suddette qualit\u00e0, ma sembrare di averle. Anzi, avendole tutte, gli sono dannose, ma parendo di averle, tornano invece utili. Se lo sei non ti puoi mutare col cambiamento della sorte, ma se lo fingi soltanto, puoi temporeggiare e destreggiarti. Un Principe deve dunque curarsi che non gli esca parola che non sia come deve sembrare che sia, tutto piet\u00e0, fede, integrit\u00e0, umanit\u00e0 e religione. E in generale gli uomini giudicano pi\u00f9 in apparenza che in sostanza perch\u00e9 ognuno sa vedere quello che sembri, ma pochi sentono quello che sei in realt\u00e0 e quei pochi non osano dire il contrario, mettendosi contro la maggioranza.\nXIX. Come fuggire lo essere sprezzato ed odiato.\nIl Principe deve fuggire tutte le cose che lo rendono odioso; ogni volta che lo far\u00e0 trover\u00e0 sulla sua strada nessun pericolo. Lo rende odioso, soprattutto impadronirsi delle donne e delle cose dei sudditi; se uno \u00e8 fatto in tal maniera, la gente fa presto a giudicarlo leggero, effeminato, pusillanime, irresoluto; il Principe deve fuggire tutto questo e ingegnarsi che nelle sue azioni si riconosca invece grandezza, fortezza, gravit\u00e0. Quel Principe che possieda questa forza \u00e8 ritenuto grande e con difficolt\u00e0 \u00e8 assalito da altri. Un Principe deve avere due paure: una dentro, per conto dei sudditi, l'altra fuori, per conto dei regni esterni. Ci si difende da questo con le buone armi e i buoni amici e se il Principe avr\u00e0 buoni eserciti, avr\u00e0 anche buoni amici; e staranno quiete le cose dentro quando saranno quiete quelle esterne. Per quanto riguarda i sudditi, quando le cose di fuori non si muovono, il Principe deve temere che non congiurino segretamente, cio\u00e8 deve evitare di essere odiato e disprezzato. \nUno dei rimedi contro le congiure \u00e8 non essere odiato dalla folla: perch\u00e9 i congiurati credono che, con la morte del Principe, si soddisfi il popolo, ma quando il congiurato vuole offendere il popolo, egli non decider\u00e0 alcuna congiura, perch\u00e9 le difficolt\u00e0 di una congiura sono infinite. Per esperienza molte congiure sono andate a cattivo fine perch\u00e9 un congiurato non pu\u00f2 essere solo, n\u00e9 pu\u00f2 avere compagni, se non fra i malcontenti: e quando hai rivelato a un malcontento la tua intenzione gli dai modo di contentarti. Perch\u00e9 pu\u00f2 sperare un guadagno, anzi vedendo da una parte il guadagno e dall'altra il pericolo non esiter\u00e0 ad abbandonarti cos\u00ec non \u00e8 certamente un vero nemico che il Principe debba temere. Per farla breve i congiurati hanno paura, gelosia, sospetto che li arrestino; il Principe ha dalla sua la maest\u00e0 del suo Principato, le leggi, gli amici: \u00e8 dunque quasi impossibile la congiura. In conclusione il Principe deve tenere in poco conto le congiure quando il popolo gli \u00e8 fedele, ma quando gli \u00e8 nemico deve temere di qualsiasi persona (es. di regno ben ordinato, la Francia). L'odio si acquista sia con le cattive opere che con le buone perci\u00f2 un Principe, volendo mantenere lo Stato, \u00e8 spesso forzato a non essere buono (es. di imperatori romani). La ragione della rovina degli Imperatori \u00e8 stato proprio l'odio e il disprezzo che hanno suscitato verso di loro.\nXX. Se le fortezze et similia sono utili ai Principi oppure no.\nAlcuni Principi per mantenere lo Stato hanno disarmato i loro sudditi; altri hanno diviso le loro terre. Alcuni si sono procurati inimicizie, altri si sono dedicati a guadagnarsi i loro nemici; alcuni hanno costruito fortezze, altri le hanno distrutte.\nMai un Principe nuovo disarm\u00f2 i propri sudditi, e quando li trov\u00f2 disarmati, li arm\u00f2, perch\u00e9 quelle armi diventano tue fedeli, tue partigiane. Ma se li disarmi, li offendi mostrando che non hai fede in loro. E in questo caso, siccome non puoi essere disarmato, conviene acquistare la milizia mercenaria. Quando un Principe acquista uno Stato nuovo come membro aggiunto ad uno vecchio, deve disarmare quello Stato eccetto gli amici che lo hanno aiutato. E nel tempo \u00e8 necessario tenere lontani i sudditi dalle armi e far occupare della milizia solo i tuoi sudditi propri. (Senza dubbio i Principi diventano grandi quando superano le difficolt\u00e0 e le avversit\u00e0).\nI Principi, e specialmente i nuovi, hanno trovato pi\u00f9 fede in quegli uomini che al principio del Principato erano sospetti. Di questo non si pu\u00f2 parlare molto perch\u00e9 \u00e8 una cosa che varia da caso a caso. Solo questo si pu\u00f2 dire: quegli uomini che all'inizio erano nemici, che hanno un carattere secondo il quale hanno sempre bisogno di appoggio, il Principe se li pu\u00f2 acquistare in modo facilissimo, e loro saranno forzati a servirlo con fedelt\u00e0, perch\u00e9 sanno che gli \u00e8 pi\u00f9 necessario cancellare con le opere la fama sinistra che avevano, e cos\u00ec il Principe ne trae sempre pi\u00f9 utilit\u00e0. L'Autore vuole ammonire i Principi che hanno acquistato uno Stato da poco tempo di considerare bene i motivi che hanno spinto i suoi favoreggiatori; se non \u00e8 affetto naturale verso di loro, ma solo comodit\u00e0, con grande fatica se li potr\u00e0 guadagnare come amici, perch\u00e9 sar\u00e0 impossibile contentarli. Cio\u00e8 \u00e8 pi\u00f9 facile guadagnarsi amici quelli che stavano bene prima ed erano suoi nemici che quelli che non a cui non piaceva, ma che erano suoi amici. \u00c8 stata sempre consuetudine dei Principi edificare fortezze che siano il freno contro quelli che tramano contro di loro. L'Autore loda molto questa consuetudine, perch\u00e9 \u00e8 stata testata dalla prova del tempo: nondimeno alcuni hanno perso il loro Stato lo stesso. Le fortezze sono quindi utili o inutili a seconda dei tempi; se ti giovano da una parte, ti possono arrecare danno dall'altra.\nQuel Principe che ha pi\u00f9 timore dei popoli che dei forestieri deve edificare fortezze; al contrario nell'altro caso. La migliore fortezza \u00e8 il non essere odiato dal proprio popolo, perch\u00e9 le fortezze non ti salvano se sei odiato dal popolo. Perci\u00f2 l'Autore loda allo stesso modo chi far\u00e0 le fortezze e chi non le far\u00e0, e biasima nel contempo tutti quelli che si fidano troppo di esse.\nXXI. Cosa deve fare un Principe per essere stimato.\nNessuna cosa fa stimare un Principe quanto le grandi imprese, ovvero dare di s\u00e9 rari esempi (es. Ferdinando d'Aragona, Re di Spagna). Giova sempre a un Principe dare esempi di s\u00e9, per esempio punendo o premiando un privato che faccia qualche cosa di speciale. Ma soprattutto il Principe in ogni sua azione deve dar modo di sembrare un uomo grande. Un Principe \u00e8 stimato ancora quando \u00e8 vero amico e vero nemico, cio\u00e8 quando si risolve a parteggiare per uno e odiare un altro, e ci\u00f2 \u00e8 sempre preferibile all'essere neutrali: perch\u00e9 se due vicini potenti vengono alle armi o vincendo uno di quelli, egli lo dovr\u00e0 temere oppure no. In entrambi i casi gli sar\u00e0 sempre pi\u00f9 utile scoprirsi e combattere, perch\u00e9, nel primo caso, se non si scopre, sar\u00e0 vittima del vincitore, con piacere dello sconfitto, e nemmeno si ha ragione per difendersi, perch\u00e9 chi vince non vuole amici sospetti, e chi perde non accoglie pi\u00f9 siccome non si \u00e8 voluto aiutarlo nelle avversit\u00e0. \nE avverr\u00e0 sempre che chi ti \u00e8 nemico ti ricercher\u00e0 nell'essere neutrale e quello che ti \u00e8 amico richieder\u00e0 il tuo intervento. E i Principi non savi, per fuggire i pericoli, il pi\u00f9 delle volte seguono la via neutrale e il pi\u00f9 delle volte, di conseguenza, rovinano con quella decisione. Ma quando il Principe si scopre in favore di uno, se questo vince egli avr\u00e0 obbligo con lui e vi nascer\u00e0 l'amore (gli uomini non sono mai tanto disonesti da dimenticare completamente); se perde, viene accolto e se pu\u00f2 viene aiutato fino a diventare compagno di una fortuna che potr\u00e0 un giorno risorgere. Nel secondo caso, quando quelli che combattono fra loro non devono essere temuti, tanto pi\u00f9 bisogna scoprirsi ed aderire, perch\u00e9 se vince uno e vince col tuo aiuto, rimane a tua disposizione. \nQui si deve notare che un Principe deve stare attento a non accompagnarsi con uno pi\u00f9 potente di s\u00e9 contro altri, se non quando sia strettamente necessario, perch\u00e9, vincendo, rimane suo prigioniero. E un Principe non creda mai di aver preso la decisione giusta, ma abbia sempre mille dubbi: la prudenza \u00e8 sempre d'obbligo e consiste nel conoscere le qualit\u00e0 degli inconvenienti e prendere il minore per buono. E ancora: un Principe deve mostrarsi amante delle virt\u00f9 e onorare gli artisti; deve amare i suoi cittadini nelle loro arti ed organizzare feste e spettacoli nei tempi opportuni, inoltre radunarsi a volte insieme al popolo e dare esempi di umanit\u00e0 e magnificenza.\nXXII. I segretari che i Principi hanno al loro seguito.\nNon \u00e8 di poca importanza per il Principe l'elezione dei suoi ministri che sono buoni o no secondo la prudenza del Principe. E il primo giudizio che si esprime nei riguardi di un Principe \u00e8 nel considerare gli uomini di cui si circonda. Quando sono fedeli e intelligenti sempre si pu\u00f2 considerarlo savio, altrimenti non si pu\u00f2 avere un buon giudizio di lui. Sempre riguardo a come un capo di stato si possa giudicare anche in base ai suoi ministri, si pu\u00f2 dire ci siano genericamente tre tipi di personalit\u00e0 in cui anche un principe pu\u00f2 rientrare:\nQuindi, un principe (a meno che non sia del terzo gruppo e non sia chiaramente da considerare male), anche se non intende da s\u00e9 ma si limita per natura a giudicare ci\u00f2 che dicono gli altri, deve essere capace di riconoscere se un suo ministro intende bene o male, e pu\u00f2 dunque a maggior ragione essere giudicato in base alle persone di governo che ha attorno. Macchiavelli fa l'esempio Pandolfo Petrucci, il quale, anche ipotizzando non fosse di personalit\u00e0 eccellentissimo ma solo eccellente, pu\u00f2 comunque essere giudicato bene come principe, perch\u00e9 si circondava di buoni ministri (come Antonio Giordani da Vienafro). \nCome fa un Principe a poter conoscere le qualit\u00e0 di un suo Ministro? C'\u00e8 un modo infallibile: quando vedi il Ministro pensare pi\u00f9 a s\u00e9 che a te, ricercando in ogni azione l'utile suo, questo non sar\u00e0 mai un buon Ministro. Ma d'altra parte il Principe, per tenerselo obbligato, deve pur pensare al Ministro onorandolo e facendolo ricco, perch\u00e9 egli consideri che non pu\u00f2 stare senza del Principe e che gli onori e le ricchezze non gli facciano desiderare alcunch\u00e9 di simile. Se \u00e8 cos\u00ec, il Principe e il Ministro possono avere fiducia l'uno dell'altro; altrimenti sar\u00e0 sempre dannoso, o per l'uno o per l'altro.\nXXIII. Come si devono fuggire gli adulatori.\nDi adulatori sono piene le corti perch\u00e9 gli uomini si compiacciono nelle loro cose e vi si ingannano, tanto che difficilmente se ne possono difendere. Non c'\u00e8 altro modo di guardarsi dagli adulatori se non quando gli uomini non ti offendono dicendo il vero; ma dicendo il vero mancano di riverenza. Perci\u00f2 un Principe prudente deve, eleggendo uomini savi accanto a s\u00e9, dare solo a loro il libero arbitrio di parlargli in verit\u00e0 e solo di quello di cui lui chiede; ma deve chiedergli d'ogni cosa, sentire le loro opinioni e poi deliberare da s\u00e9; e comportarsi in modo che ognuno sappia che pi\u00f9 liberamente parler\u00e0, pi\u00f9 sar\u00e0 accettato da lui. Oltre a quelli non sentir\u00e0 alcun altro. Chi fa altrimenti verr\u00e0 assalito dagli adulatori, o muter\u00e0 spesso parere e da ci\u00f2 nascer\u00e0 il poco conto con cui sar\u00e0 tenuto dagli altri. Un Principe deve consigliarsi sempre, ma quando vuole lui, non quando vogliono gli altri, anzi deve essere scoraggiato o sconsigliato se lui non vuole. Ma deve essere grande inquisitore e poi paziente uditore; anzi deve sgridare quelli che per rispetto non dicono il loro pensiero. E siccome molti pensano che un Principe che dia di s\u00e9 opinione di prudente, sia cos\u00ec non per natura, ma per i buoni consigli che ha, senza dubbio s'inganna. Questa \u00e8 una regola infallibile: un Principe che non \u00e8 savio per s\u00e9 stesso, non pu\u00f2 essere consigliato bene, a meno che fortuitamente si rimettesse completamente nelle mani di uno solo che fosse prudentissimo. Solo in questo caso potrebbe accadere, ma per poco perch\u00e9 quel governatore, a lungo andare, s'impadronirebbe dello Stato. Ma un Principe non savio non sapr\u00e0 correggere e usare i consigli poco carismatici del suo Ministro. In conclusione: i buoni consigli da qualsiasi persona vengano, devono nascere dalla prudenza del Principe, e non la prudenza del Principe dai buoni consigli.\nXXIV. Perch\u00e9 i Principi italiani persero i loro Stati.\nTutte queste cose dette fanno sembrare un Principe nuovo come antico e lo rendono subito pi\u00f9 sicuro. Perch\u00e9 un Principe nuovo \u00e8 molto pi\u00f9 tenuto sott'occhio nelle sue azioni che uno ereditario e quando le sue azioni sono conosciute come gloriose, obbligano molto pi\u00f9 gli uomini rispetto alla dinastia antica. Perch\u00e9 gli uomini pensano pi\u00f9 al presente che al passato: e quando nel presente trovano il bene ci godono e non cercano altro; anzi prenderanno ogni difesa per lui, e cos\u00ec la sua gloria si duplicher\u00e0: inizio di un principato nuovo e rafforzato da buone leggi, buone armi, buone amici, e buoni esempi. Se si considerano le ragioni per cui in Italia i Principi hanno perso (ad es. il Re di Napoli Federico d'Aragona, e il Duca di Milano Ludovico il Moro). Si trover\u00e0 che, in primo luogo, non hanno saputo amministrare le loro armi, poi che avranno avuto nemici fra il popolo. Perci\u00f2 questi Principi non accusino la sorte di un brutto tiro, ma la loro stessa ignavia, perch\u00e9 non pensarono mai nei tempi di pace che quelli possano mutare (comune errore umano) e quando vennero le avversit\u00e0 pensarono a fuggire e non a difendersi, sperando che i popoli, infastiditi dai vincitori, li richiamassero. Ci\u00f2 \u00e8 buono quando mancano gli altri rimedi ma \u00e8 male averli lasciati indietro, perch\u00e9 nessuno vuole cadere, per credere di trovare chi poi li raccolga. E ci\u00f2 o non accade o, se accade, accade con pericolo, perch\u00e9 quella difesa non dipende da te. Solo quelle difese che dipendono da te, dalla tua virt\u00f9 sono buone e durevoli.\nXXV. Quanto possa la fortuna nelle vicende umane e come le si debba resistere.\nMolti pensano che le cose del mondo siano governate dalla Fortuna e da Dio e che gli uomini non possano correggerle con le proprie facolt\u00e0, e perci\u00f2 non vi \u00e8 rimedio alcuno ad esse. L'Autore \u00e8 anch'egli propenso a questo giudizio. Nondimeno, siccome esiste anche il libero arbitrio dell'uomo, l'Autore pensa che la Fortuna sia arbitra della met\u00e0 delle nostre azioni, e l'altra met\u00e0 la lascia a noi, alla nostra virt\u00f9. La Fortuna \u00e8 come uno di quei fiumi sempre in piena che alluvionano le campagne modificando l'orografia del terreno. Ma, anche se \u00e8 un fenomeno potente, tuttavia gli uomini in tempo quieto vi possono prendere provvedimenti con ripari ed argini, in modo che, quando si verifichi la piena, l'acqua verrebbe incanalata e non procurerebbe gravi danni. Cos\u00ec \u00e8 la Fortuna e volge il suo impeto dove la virt\u00f9 non \u00e8 preposta a resisterle. Considerando l'Italia la regina delle alluvioni si vedr\u00e0 che \u00e8 del tutto priva di argini e canali, ben diversamente da Germania, Francia e Spagna.\nSi vede un giorno un Principe avere successo e il giorno dopo rovinare senza aver mutato la sua condotta. Questo nasce dalle ragioni gi\u00e0 esposte, e cio\u00e8 un Principe tutto appoggiato sulla sorte rovina come quella cambia. \u00c8 felice chi si accorda coi tempi, \u00e8 infelice chi non lo fa. Gli uomini pervengono al fine che \u00e8 loro innanzi variamente. Perch\u00e9 si vede che due persone agendo diversamente l'una dall'altra pervengono al medesimo fine, e due, facendo le stesse cose, vedono l'uno arrivare e l'altro no? La qual cosa nasce dalla qualit\u00e0 dei tempi in accordo o no col loro procedere. Ma non si trova un uomo cos\u00ec prudente da sapersi accomodare alla sorte, sia perch\u00e9 non pu\u00f2 deviare dalla strada indicatagli dalla natura sua, sia perch\u00e9 essendo stato sempre fortunato nella sua via, non si pu\u00f2 persuadere di cambiarla di punto in bianco; e perci\u00f2 rovina.\nL'Autore pensa che sia meglio essere impetuosi che rispettosi, perch\u00e9 la fortuna \u00e8 donna ed \u00e8 necessario per tenerla a bada batterla ed urtarla. E come la donna la fortuna \u00e8 usualmente amica dei giovani, perch\u00e9 sono meno rispettosi e pi\u00f9 aggressivi.\nXXVI. Esortazione a liberare l'Italia dalle mani dei barbari.\nConsiderando tutto quello scritto sopra, l'Autore si chiede se i tempi siano maturi per dare il benvenuto ad un unico grande Principe che faccia onore e bene all'Italia: la risposta \u00e8 s\u00ec, anzi i tempi non sono mai stati cos\u00ec buoni per un Principe nuovo. Ed era necessario che l'Italia si riducesse allo stato pietoso in cui versa per conoscere la virt\u00f9 di un grande spirito italiano (es. storico Mos\u00e8 e gli Ebrei).\nMa, siccome qualche spiraglio si era acceso tale da poterlo indicare come l'inviato di Dio, al culmine delle sue azioni \u00e8 stato respinto dalla sorte (l'Autore pensa a Cesare Borgia). Perci\u00f2 l'Italia deve ancora attendere. Si vede l'Italia che prega Dio di porre fine alle crudelt\u00e0 e tutta pronta a seguire una sola bandiera purch\u00e9 ci sia chi l'impugni. L'Autore rivolge ora la sua esortazione alla Casa Medici, favorita da Dio e dalla Chiesa. In questo caso la disposizione \u00e8 grandissima; e dove \u00e8 grande disposizione non vi pu\u00f2 essere grande difficolt\u00e0. Dio ha fatto quasi tutto, il resto lo dovete fare voi Medici perch\u00e9 Egli ci ha pur lasciato il libero arbitrio e la gloria. E non ci si meravigli che gli illustri italiani passati non abbiano fatto quello che si spera dal Vostro casato. Considerate questo: gli Italiani sono sempre superiori in quanto a scienza, destrezza e ingegno. Ma, una volta venuti alle armi, non risaltano positivamente. Ci\u00f2 viene dalla debolezza dei capi, perch\u00e9 quelli che sanno sono sbiaditi, e a tutti sembra di sapere, cos\u00ec che non v'\u00e8 una singola personalit\u00e0 che spicchi sugli altri. Di qui si vede la causa per cui un esercito solo italiano ha sempre fallito. Volendo dunque i Medici accollarsi questo impegno, dovranno innanzitutto fornirsi di armi proprie. Sebbene l'esercito Svizzero e Spagnolo siano cos\u00ec terribili hanno anche loro dei difetti: (1) non sanno mettere in campo una cavalleria (2) hanno paura di chi sa combattere come loro.\nDunque, conosciuti i punti deboli degli avversari, si pu\u00f2 creare una milizia particolare che come primo effetto dia fama al Principe nuovo. Non si lasci passare questa occasione intentata, in modo che l'Italia abbia finalmente il suo redentore. A ognuno d\u00e0 fastidio questo dominio barbaro. Prenda dunque la Casa dei Medici quest'impresa con quell'ardore come si debbono prendere le imprese giuste, acciocch\u00e9 la patria ne sia nobilitata e affinch\u00e9 si avverino finalmente quei versi del Petrarca nella sua Canzone Italia mia, vv. 93 - 96\nStile e lessico.\nLo stile \u00e8 quello tipico di Machiavelli, cio\u00e8 molto concreto in quanto deve essere in grado di fornire un modello immediatamente applicabile. Non sono presenti particolari ornamentazioni retoriche, piuttosto fa massiccio uso di paragoni e similitudini (come la metafora del centauro per evidenziare l'unione tra fisicit\u00e0, energia e intelligenza che insieme costituiscono la virt\u00f9 di Machiavelli) e metafore tutte basate sulla concretezza, per esempio le metafore arboree spesso presenti.\nNumerosissimi sono i riferimenti ad eventi del suo presente, soprattutto riguardanti il regno di Francia, ma anche dell'antichit\u00e0 classica (si riferisce all'Impero Persiano di Ciro, a quello Macedone di Alessandro Magno, alle \"poleis\" greche e alla storia romana). Machiavelli costruisce quindi il suo modello osservando la realt\u00e0: questo \u00e8 il concetto di realt\u00e0 effettuale.\nIl lessico non \u00e8 aulico ma quasi un \"sermo cotidianus\" (nella questione della lingua Machiavelli sostenne l'utilizzo del fiorentino parlato). \nTutto il testo \u00e8 caratterizzato da un lessico connotativo e una forte espressivit\u00e0, esclusi la Dedica e l'ultimo capitolo che hanno un registro diverso dalla parte centrale: infatti in entrambi prevale il carattere enfatico e specialmente la perorazione finale fuoriesce dalla realt\u00e0 effettuale che caratterizza l'opera.\nLa sintassi \u00e8 molto articolata con prevalenza della ipotassi; la subordinazione \u00e8 presente soprattutto nel processo dilemmatico, che \u00e8 una delle caratteristiche di quest'opera, Machiavelli presenta due situazioni: la prima viene svolta rapidamente per poi discutere ampiamente la seconda, questa tecnica fornisce un carattere di scientificit\u00e0 all'opera e suggerisce l'ipotesi giusta secondo l'autore (esempio: nel Capitolo I Machiavelli propone la trattazione De' principati ereditarii e De' principati misti: la prima viene sviluppata in poche righe nel Capitolo II mentre la seconda viene ampiamente argomentata nel Capitolo III).\nI titoli dei capitoli sono tutti in Latino (con corrispondente traduzione in Italiano probabilmente fatta dallo stesso Machiavelli), perch\u00e9 nell'ambiente umanista-rinascimentale si usava scrivere o almeno titolare le opere in latino, in quanto esso conferiva dignit\u00e0 e prestigio al testo.\n\"Il Principe\" e il pensiero di Machiavelli.\nMachiavelli nel \"Principe\" teorizza, come ideale, un principato assoluto, nonostante egli si sia formato nella scuola repubblicana e abbia sempre creduto nei valori della repubblica; il suo modello \u00e8 la Repubblica romana, che Machiavelli esalta nei \"Discorsi sopra la prima deca di Tito Livio\", con la partecipazione diretta del popolo.\nI critici risorgimentali sostennero la tesi che il Principe fosse una specie di manuale delle nefandezze della tirannide, celebre l'immagine del Foscolo dei \"Sepolcri\" (\"quel grande che temprando lo scettro ai regnatori gli allor ne sfronda ed alle genti svela di che lagrime grondi e di che sangue\").\nIl dibattito su questa questione \u00e8 tuttora aperto, tra le ipotesi c'\u00e8 anche quella dell'opportunismo: Machiavelli avrebbe desiderato riottenere un posto politico di rilevanza e sarebbe stato quindi disposto anche ad accettare la dimensione monarchica, oppure, il suo principe, potrebbe essere un modello universale di capo di Stato, di qualunque forma esso sia, monarchia o repubblica.\nLa critica moderna ha per\u00f2 ultimamente ipotizzato che la volont\u00e0 di scrivere il \"Principe\", e quindi di parlare di monarchia, sia stata mossa dall'aggravarsi della situazione in Italia. Difatti alla fine del '400 ed inizio del '500, l'Italia si trovava in un periodo di continue lotte interne. Machiavelli, attraverso il suo trattato, avrebbe voluto quindi incitare i principati italiani a prendere le redini del paese, ormai sommerso da queste continue guerre, credendo che l'unico modo per riacquistare valore, \"in quel preciso periodo\", fosse proprio un governo di tipo monarchico.\nReazioni.\nIl pensiero di Machiavelli e il termine \"machiavellico\" sono spesso stati disapprovati, in gran parte a causa della scarsa comprensione del suo metodo. \"Machiavellico\" \u00e8 un termine associato alla falsa sintesi del pensiero filosofico di Machiavelli, ossia quella de \"il fine giustifica i mezzi\".\nMachiavelli \u00e8 sicuramente rammentato per aver fondato in Europa la moderna idea della politica.\n\"Il Principe\" \u00e8 sempre stato nell'Indice dei libri proibiti dalla Chiesa cattolica, in parte perch\u00e9 smontava le teorie politiche cristiane come quelle - rispettate da lungo tempo - di Sant'Agostino e Tommaso d'Aquino, ma soprattutto perch\u00e9 Machiavelli annulla ogni nesso tra etica e politica: infatti, secondo lui, il Principe deve cercare di \"sembrare\" magnanimo, religioso, onesto ed etico. Ma in realt\u00e0, i doveri di un principe non gli permettono di possedere alcuna di queste virt\u00f9. \"Il Principe\" ha sfidato la filosofia scolastica della Chiesa cattolica e la sua lettura ha contribuito alla fondazione del pensiero Illuminista e quindi del mondo moderno, occupando cos\u00ec una posizione unica nell'evoluzione del pensiero in Europa. Le sue massime pi\u00f9 conosciute sono ampiamente citate anche oggi, in genere nella critica di leader politici:\nLe idee di Machiavelli circa le virt\u00f9 di un Principe ideale furono di ispirazione per la moderna filosofia politica e trovarono le pi\u00f9 disparate e distorte applicazioni soprattutto nel XX secolo.. Persino il concetto di Realpolitik si basa sulle idee di Niccol\u00f2 Machiavelli. Magari \u00e8 pi\u00f9 ragionevole chiedersi quali teorie del ventesimo secolo \"non\" abbiano a che fare con Machiavelli. Anche quelle dell'economia politica sembrano di dovere qualcosa a quest'opera del Rinascimento. Le giustificazioni morali della colonizzazione delle Americhe nel XVI secolo possono trovarsi in parte in quest'opera, anche se molti colonizzatori e attivit\u00e0 di costruzione imperiale hanno superato l'obiezione morale.\nNel 1739 Federico II di Prussia scrisse un'opera critica contro \"Il Principe\", intitolata \"Anti-Machiavel\", anche se durante il suo regno non sempre si attenne ai princ\u00ecpi professati da giovane.\nIl politologo Bernard Crick considera la \"prudenza\" come una delle virt\u00f9 politiche. Nella sua analisi sulla \"sindrome morale\", Jane Jacobs ha evocato l'importanza della ricchezza nella dimostrazione di potere.\nNick Humphrey ha adoperato il termine \"intelligenza machiavellica\" per spiegare la funzione di queste virt\u00f9 in ambienti meno rilevanti, in una \"politica di tutti i giorni\", come il lavoro o la famiglia. Rushworth Kidder ha caratterizzato l'etica come un'istanza simile alla politica consistente in numerosi diritti che non possono essere sorretti allo stesso momento."}
{"id": "713605", "revid": "767487", "url": "https://it.wikipedia.org/wiki?curid=713605", "title": "Girolamo Bonsignori", "text": "Biografia.\nFratello di Francesco Bonsignori e appartenente all'ordine domenicano (Giorgio Vasari lo chiama \"Girolamo converso di san Domenico\"), nei primissimi anni del XVI secolo fu influenzato dal passaggio di Leonardo da Vinci, di cui copi\u00f2 il \"Cenacolo\" per il refettorio dell'abbazia di San Benedetto in Polirone a San Benedetto Po (dandone un'interpretazione quasi classicistica e raffaellesca), all'interno di una cornice architettonica ideata da Correggio."}
{"id": "713609", "revid": "1123217", "url": "https://it.wikipedia.org/wiki?curid=713609", "title": "Fuxi", "text": ""}
{"id": "713610", "revid": "729019", "url": "https://it.wikipedia.org/wiki?curid=713610", "title": "Bachem Ba 349", "text": "Il Bachem Ba 349 \"Natter\" (in tedesco \"Vipera\") fu un caccia intercettore sperimentale dotato di propulsione a razzo realizzato dall'azienda tedesca Bachem-Werke GmbH negli anni quaranta ed utilizzato operativamente, in modo molto simile ai missili terra aria, nelle fasi finali della seconda guerra mondiale.\nLa maggior parte del volo fino ai bombardieri era guidata via controllo radio dal suolo, ed il pilota doveva poi atterrare con un paracadute.\nRealizzato con un limitato uso di materiali strategici, il velivolo rappresentava una delle wunderwaffen sviluppate per cercare di sovvertire il declino tedesco nell'evolversi del conflitto.\nStoria del progetto.\nCon la superiorit\u00e0 aerea della Luftwaffe messa a dura prova dagli Alleati sui cieli del Reich nel 1943, per evitare la crisi vennero richieste delle innovazioni radicali. I missili terra aria sembrarono essere un approccio molto promettente per contrastare l\u2019offensiva dei bombardieri Alleati e venne dato il via a diversi progetti, ma vari problemi con il sistema di guida impedirono un utilizzo su larga scala di questi ultimi. Dotare il missile di un pilota che avrebbe potuto controllare l'arma durante la critica fase finale del volo sembr\u00f2 essere la soluzione migliore e questa specifica fu richiesta dalla Luftwaffe nel primo 1944.\nUn gran numero di semplici progetti vennero proposti, la maggior parte dei quali prevedeva il pilota in posizione prona per ridurre la sezione frontale. Il principale candidato alla specifica era inizialmente l\u2019Heinkel P.1077 che decollava da una rampa di lancio e atterrava su una slitta proprio come il Messerschmitt Me 163 \"Komet\".\nIl BP20 di Erich Bachem era uno sviluppo da un progetto su cui lui stava lavorando a Fieseler, ma considerevolmente pi\u00f9 radicale delle altre proposte. Era costruito utilizzando parti di legno incollato e avvitato su un abitacolo corazzato, spinto da un razzo Walter HWK 109-509A-2, simile a quello dell\u2019Me 163. Quattro razzi sganciabili Schmidding erano impiegati per il decollo, per una spinta totale di 4.800 kgf (47 kN) per 10 secondi dopo essere stati avviati. L'aereo decollava da una rampa di circa 25 metri, necessaria per raggiungere una velocit\u00e0 sufficiente a far funzionare i comandi aerodinamici per riuscire a controllarlo.\nL'aereo decollava ed era guidato da terra fino all\u2019altitudine dei bombardieri Alleati tramite controllo radio, con il pilota che prendeva controllo solamente per il tempo necessario per puntare il muso nella direzione giusta, sganciare la carena plastica e premere il grilletto. Quest\u2019ultimo sparava una salva di razzi (33 R4M oppure 24 Hs 297), dopo di che l'aereo volava sopra i bombardieri. Dopo aver esaurito il propellente, il velivolo doveva essere usato per colpire la coda di un bombardiere, con il pilota che si paracadutava a terra appena prima dell\u2019impatto.\nA dispetto della sua apparente complessit\u00e0, il progetto aveva un decisivo vantaggio sugli avversari: eliminava la necessit\u00e0 di far atterrare un velocissimo aereo-razzo in una base aerea che, come dimostr\u00f2 la storia dell\u2019Me 163, era estremamente vulnerabile ai raid degli aerei Alleati.\nDopo che il progetto di Bachem aveva attirato l\u2019attenzione di Heinrich Himmler al comando delle SS, divenne il vincitore ufficiale della specifica. La Luftwaffe tuttavia pianific\u00f2 di includere alcuni rifacimenti minori per cercare di salvare il pi\u00f9 possibile dell\u2019aereo, ad esempio eliminando l\u2019attacco finale ad impatto.\nIl piccolo aereo risultante avrebbe dovuto essere sparato da una rampa in legno di 15 metri con l\u2019aiuto di quattro razzi a propellente solido, alla fine della quale avrebbe raggiunto la velocit\u00e0 necessaria a far funzionare le sue superfici di controllo. I razzi si sarebbero spenti dopo 12 secondi, dopo di che il motore principale sarebbe stato portato alla massima spinta. A questo punto la missione avrebbe dovuto portare il velivolo a una posizione davanti e sopra i bombardieri nemici, dove il pilota avrebbe disinserito il pilota automatico, e sarebbe sceso per un attacco in planata. Dopo aver sparato il suo armamento di razzi avrebbe continuato a planare ad alta velocit\u00e0 fino a una quota di 3000 m, dopo di che l\u2019aereo si sarebbe \"spezzato\" a causa dell\u2019apertura di un grande paracadute sul retro del velivolo, separandolo dalla parte anteriore con il pilota. Entrambe le parti sarebbero atterrate con i loro diversi paracadute, e la fusoliera con le ali in legno sarebbero andate perse.\nI modelli per la galleria del vento che erano stati costruiti all\u2019inizio del programma furono spediti altrove per dei test e i risultati restituiti ai progettisti della Bachem indicavano che sarebbe stato \"soddisfacente\" per velocit\u00e0 inferiori ai 1.100\u00a0km/h. Modelli a grandezza naturale furono poi completati e iniziarono i test di volo nel novembre 1944. Le versioni iniziali non includevano alcun motore, e venivano trainate in aria da un bombardiere Heinkel He 111 per test di veleggiamento. Ulteriori test di lancio e del pilota automatico vennero effettuati con dei motori a propulsione solida. Ebbero tutti esito positivo, ma apparve evidente che non sarebbe stato possibile riutilizzare il motore; la velocit\u00e0 di atterraggio era semplicemente troppo elevata.\nLa costruzione dei modelli di produzione del Ba 349A era gi\u00e0 iniziata in ottobre, e quindici di loro vennero lanciati nei pochi mesi successivi. Ogni lancio comport\u00f2 una leggera modifica del disegno, e alla fine questi furono raccolti nella versione definitiva di produzione, la Ba 349B che inizi\u00f2 i test in gennaio.\nLe forze armate statunitensi si impadronirono della fabbrica di Waldsee in aprile, ma alcuni membri del personale della Bachem riuscirono a fuggire portando con s\u00e9 i dieci rimanenti aerei della serie B. Presto per\u00f2 gli americani riuscirono a catturarli, e sei dei dieci velivoli vennero dati alle fiamme.\nCome gi\u00e0 per il Me 163, che prodotto su licenza aveva portato al Ki-200 Sh\u016bsui, anche per il Natter era in progetto la vendita dei progetti e la sua produzione su licenza in Giappone. Comunque nel settore degli aerei razzo, oltre alla bomba volante Yokosuka MXY-7 Ohka, svilupparono un altro progetto autoctono, il Mizuno Shinryu, che condivideva con il Natter, l'armamento basato su razzi.\nImpiego operativo.\nNel febbraio 1945, le SS stabilirono che il programma non stava avanzando abbastanza velocemente, e ordinarono un lancio operativo entro la fine del mese. La prima e unica volta che l\u2019aereo fu testato in questo modo fu il 28 febbraio, quando Lothar Sieber vol\u00f2 su un Ba 349A, che venne lanciato dall\u2019area di addestramento militare vicino a Stetten am kalten Markt. In un primo momento, tutto sembr\u00f2 andare come previsto, ma a 500 m di quota la cappottina si stacc\u00f2. Il velivolo, giratosi sul dorso, prima sal\u00ec a 1500 m, e poi precipit\u00f2 al suolo. Sieber mor\u00ec nell\u2019incidente, e non venne mai individuata la causa. Si sospett\u00f2 che la cappottina non fosse stata adeguatamente fissata prima del lancio.\nAlcune fonti affermano che un\u2019unit\u00e0 operativa di Natter venne predisposta da alcuni volontari a Kirchheim unter Teck, ma non riuscirono a portare a termine alcuna operazione. Tuttavia non ci sono prove per questa versione, che sembra alquanto azzardata.\nBasi di lancio del Natter a Kirchheim (Teck).\nNella foresta di Hasenholz vicino a Kirchheim unter Teck c\u2019erano tre basi di lancio per il Bachem Ba 349 alle coordinate , e . Sono tutto quello che rimane da un attivo sito di lancio costruito nel 1945. Le tre rampe di lancio sono disposte a forma di triangolo equilatero, i cui lati puntano verso est e verso sud. La distanza tra le rampe \u00e8 approssimativamente di 50 metri. Le piattaforme circolari sulle quali un tempo stavano i Bachem Ba 349 e le loro torri di lancio esistono ancora oggi. Nel centro di ognuna di esse c\u2019\u00e8 un foro quadrato profondo circa 50 centimetri, che serviva da fondamenta per la rampa di lancio. Accanto a ogni foro c\u2019\u00e8 una rampa, tagliata al livello del suolo, che probabilmente un tempo serviva da buca di collegamento. Le basi di lancio del Natter a Kirchheim (Teck) potrebbero essere le sole rimaste su zone ancora accessibili al pubblico. Il primo sito di test per il Natter a Baden-W\u00fcrttemberg vicino a Stetten am kalten Markt \u00e8 un\u2019area militare tuttora in uso, e quindi non \u00e8 accessibile ai turisti.\nEsemplari attualmente esistenti.\nTre Ba 349A sono sopravvissuti fino ad oggi:"}
{"id": "713622", "revid": "118480228", "url": "https://it.wikipedia.org/wiki?curid=713622", "title": "Trial by Jury", "text": "Trial by Jury \u00e8 un'opera comica in un atto, con musiche di Arthur Sullivan e libretto di W. S. Gilbert. Essa venne rappresentata per la prima volta il 25 marzo 1875 al \"Royalty Theatre\" di Londra, dove and\u00f2 avanti per 131 recite. All'inizio venne presentata in un triplice programma che vedeva come primo spettacolo \"La P\u00e9richole\" di Jacques Offenbach, e quindi la farsa in un atto \"Cryptoconchoidsyphonostomata\" di Charles Collette ed infine \"Trial by Jury\" di Gilbert e Sullivan. L'opera venne realizzata quattro anni dopo \"Thespis\" la prima opera scritta in collaborazione dai due. Negli anni trascorsi fra i due lavori, sia lo scrittore che il compositore acquistarono fama ciascuno nel proprio settore. \"Trial\" fu un successo e numerose riedizioni vennero messe in scena. Questo successo diede il via alla scrittura di altre dodici opere da parte di Gilbert e Sullivan, e queste vennero chiamate Savoy Opera, prendendo il nome dal Savoy Theatre in cui vennero rappresentate.\n\"Trial\" l'unica opera di Gilbert e Sullivan scritta in un atto e l'unica a non avere dialoghi parlati. L'opera integra ha luogo in un'aula d'un palazzo di giustizia. Poich\u00e9 dura soltanto trenta minuti, essa \u00e8 solitamente abbinata a au un'altra opera dei due di durata pi\u00f9 breve come \"The Sorcerer\" o \"H.M.S. Pinafore\" o addirittura un trittico di opere con \"Cox and Box\" e \"The Zoo\". \nCos\u00ec come in tutte le opere di Gilbert e Sullivan, l'impianto di \"Trial\" \u00e8 ludico ma impregnato di ogni cosa fosse perfettamente ragionevole e i personaggi di questa satira sul sistema legale britannico, la favorita da Gilbert in quanto lui stesso aveva avuto una breve carriera legale, rivelano tutte le verit\u00e0 sulle fobie e follie di uomini, donne e della societ\u00e0 pi\u00f9 in generale.\nLa trama.\nNel 1868, Gilbert aveva pubblicato una delle sue \"Bab ballads\", intitolata \"Trial by Jury: An Operetta\". Questa era una composizione poetica di una singola pagina con alcune vignette da lui realizzate. Essa descriveva l'avventura per \"rompere la promessa\" di matrimonio (l'insuccesso di un uomo nel tentativo di non sposare la donna a cui \u00e8 fidanzato). Questo pezzo fu uno dei pi\u00f9 umoristici lavori burleschi di Gilbert, nella satira sulla legge e sulla professione legale, basata sulla sua breve esperienza come avvocato.\nLa burla finisce con il giudice impaziente che chiude la causa sposando egli stesso la bella querelante.\nNel 1873, Gilbert si accord\u00f2 con il compositore e manager teatrale Carl Rosa, di espandere il lavoro in un libretto per un'opera in un atto. Rosa aveva iniziato a scrivere la musica, e sua moglie stava imparando il ruolo della querelante per cantare l'opera, quando la stessa mor\u00ec durante il parto ed il progetto and\u00f2 in fumo.\nPi\u00f9 tardi nel 1874, Gilbert offr\u00ec il libretto all'impresario Richard D'Oyly Carte, ma Carte non aveva un teatro disponibile per la rappresentazione dell'opera.\nAgli inizi del 1875, Carte aveva ingaggiato Madame Selina Dolaro per il Royalty Theatre, ed aveva bisogno di una breve opera in un atto da rappresentare in coda a \"La P\u00e9richole\" di Jacques Offenbach. Egli si ricord\u00f2 di \"Trial by Jury\", ed avendo visto \"Thespis\", sugger\u00ec che Sullivan sarebbe stato il compositore adatto per la nuova opera. Sullivan fu entusiasta e \"Trial by Jury\" fu pronta in alcune settimane. Il risultato fu un brillante e melodioso pezzo all'inglese che divenne subito un grande successo a Londra ed in provincia dove il lavoro venne proposto. \nVi fu anche una produzione autorizzata negli Stati Uniti.\nGilbert insistette affinch\u00e9 gli attori conoscessero bene il testo e seguissero le sue indicazioni registiche, qualcosa molto innovativa per quei tempi che fu difficile ottenere dai protagonisti."}
{"id": "713626", "revid": "287204", "url": "https://it.wikipedia.org/wiki?curid=713626", "title": "Emilio Guano", "text": "Ordinato sacerdote a Genova nel 1922, fu vice-assistente della FUCI dal 1933 al 1955. Nel 1962 fu ordinato vescovo e svolse il suo ministero nella diocesi di Livorno.\nBiografia.\nGuano, basandosi sulla sua sensibilit\u00e0 e sulla sua riflessione culturale, fu un uomo di profonda spiritualit\u00e0: pur essendo molto legato alle sue tradizioni, port\u00f2 alla Chiesa idee creative, volte ad equilibrare la cultura moderna e la teologia.\nAssistente ecclesiastico nei movimenti intellettuali d'Azione cattolica, la FUCI e il Movimento laureati, Guano contribu\u00ec alla formazione religiosa di pi\u00f9 generazioni; ordinato sacerdote nel 1922, studi\u00f2 teologia a Roma al Pontificio Istituto Biblico e, dal 1926, organizz\u00f2 un'assistenza spirituale e culturale ai giovani del circolo degli universitari cattolici genovesi.\nAttivit\u00e0 pastorale.\nIl pensiero religioso di Guano era ispirato alla filosofia neotomista, influenzato dalla teologia cattolica e protestante francese e tedesca dell'epoca e dalla spiritualit\u00e0 del monachesimo benedettino. Fu soprattutto attratto dal pensiero di Sertillanges, Adam, Jacques Maritain e Romano Guardini. Tra gli anni '30 e '40 Guano, insieme all'amico don Franco Costa, svolse un'intensa attivit\u00e0 pubblicistica sulle riviste \"Studium\" e \"Azione Fucina\", favorendo l'entrata in politica di molti giovani. I temi come il ruolo dei laici nella Chiesa, la formazione di una cultura religiosa tra il popolo di Dio e l'interpretazione \u201ccristocentrica\u201d del rapporto Chiesa-mondo (arricchiti dall'esperienza della vita universitaria, dai soggiorno all'estero e dal confronto col protestantesimo) sono presenti nella sua opera maggiore, \"La Chiesa\", pubblicata da \"Studium\" nel 1936, in contrapposizione alla visione apologetica e dogmatica di Siri sullo stesso tema.\nPensiero politico.\nEmilio Guano non fu un teorico della politica, in contrapposizione a don Franco Costa, ma la sua formazione e gli studi lo avvicinarono ad un modello di intellettuale pi\u00f9 intento alla riflessione culturale sulla politica che a consigliare i politici. Sono fondamentali nel pensiero di Guano gli appelli alla cultura, alla necessit\u00e0 del pensiero, all'universit\u00e0 (come luogo di formazione delle coscienze e delle decisioni etiche), alla politica come arte del possibile e del dialogo con il pensiero laico. Il sacerdote genovese si allontan\u00f2 dall'idea politica di Montini e Costa, tant'\u00e8 vero il suo giudizio sulla Democrazia Cristiana non sempre fu benevolo. Nel dopoguerra fu contrario al trionfalismo e all'esaltazione ostentata da una parte del mondo cattolico dopo il 18 aprile 1948; il suo compito, rivolto all'educazione dei laici nella Chiesa e nella societ\u00e0, favor\u00ec la crescita del pluralismo delle scelte politiche dei cattolici. In questa direzione s\u2018inquadra l'esperienza della rivista \"Spiritualit\u00e0 dell'uomo politico\", tentativo di costruire un luogo di dialogo e collaborazione tra intellettuali cattolici e mondo politico, negli anni cruciali (1959-1962) della svolta politica del Centrosinistra. Guano fu convinto assertore della necessit\u00e0 di potenziare la partecipazione e la responsabilit\u00e0 dei laici nella Chiesa, insistendo molto sulla loro indipendenza nel campo sociale e politico, ma il suo sforzo non ottenne alcun risultato.\nIl concilio Vaticano II.\nNel 1962 papa Giovanni XXIII nomin\u00f2 il sessantaduenne Emilio Guano vescovo di Livorno, inserendolo di diritto tra i padri conciliari; in questo modo egli sostenne con maggiore efficacia i temi dibattuti nel corso del Vaticano II. La scelta di Livorno sembr\u00f2 destinata ad allontanare il sacerdote genovese dalla sua lunga esperienza romana nell'associazionismo cattolico. Inserito in una citt\u00e0 industriale in cui c'era una radicata tradizione marxista, Guano fu molto amato dalla sua comunit\u00e0, dove cerc\u00f2 di tradurre nella pastorale ordinaria i dettati conciliari. Alle esigenze della sua Chiesa locale Guano rispose cogli strumenti del biblista e dell'intellettuale: dialogo, incontro, ascolto e parola. Egli trasfer\u00ec il metodo educativo e pastorale gi\u00e0 sperimentato nell'esperienza dell'associazionismo cattolico, continuando a coltivare legami e affetti con tanti laici, intellettuali, professionisti, politici che lo avevano avuto come maestro negli anni della loro formazione.\nMolte delle domande e intuizioni espresse nel corso degli anni dell'assistenza nei movimenti di Azione cattolica, trovarono il proprio naturale compimento nella svolta conciliare. Fu il Concilio, infatti, l'evento nel quale Guano manifest\u00f2 il proprio valore di fine pensatore, svolgendo un ruolo importante nella preparazione e nella definizione di documenti conciliari come \"Apostolicam Actuositatem\", \"Gaudium et Spes\", \"Dei verbum\" e \"Lumen Gentium\", nonch\u00e9 nel dialogo ecumenico. Il suo pensiero ecclesiologico mut\u00f2 nel tempo: dall'idea di nuova cristianit\u00e0, in grado di segnare il cammino dell'uomo nella modernit\u00e0, pass\u00f2 ad una concezione di societ\u00e0 ispirata al vangelo in dialogo con il mondo contemporaneo. In Concilio, grazie ai rapporti d'amicizia e collaborazione, consolidati in tanti anni di attivit\u00e0 internazionale nel movimento di \"Pax Romana\", Guano svolse un prezioso ruolo di raccordo tra gli esponenti dell'episcopato italiano pi\u00f9 attenti ad una visione di Chiesa aperta ai segni dei tempi, i padri conciliari francesi, belgi e tedeschi, teologi e biblisti come Chenu, Congar, De Lubac e gli osservatori cristiani riformati. \nMor\u00ec otto anni dopo, nel 1970, a Genova. Fu sepolto nel cimitero della Misericordia di Livorno.\nGenealogia episcopale.\nLa genealogia episcopale \u00e8:"}
{"id": "713628", "revid": "1718925", "url": "https://it.wikipedia.org/wiki?curid=713628", "title": "Controllo PID", "text": "Il controllo Proporzionale-Integrale-Derivativo (talvolta tradotto anche con \"Proporzionale-Integrativo-Derivativo\", dall'inglese \"Proportional-Integral-Derivative\"), comunemente abbreviato come PID, \u00e8 un sistema in retroazione negativa ampiamente impiegato nei sistemi di controllo. \u00c8 il sistema di controllo in retroazione di gran lunga pi\u00f9 comune nell'industria, in particolare nella versione PI (senza azione derivativa). Grazie a un input che determina il valore attuale, \u00e8 in grado di reagire a un eventuale errore positivo o negativo tendendo verso il valore 0. La reazione all'errore pu\u00f2 essere regolata e ci\u00f2 rende questo sistema molto versatile..\nFondamenti.\nIl controllore acquisisce in ingresso un valore da un processo e lo confronta con un valore di riferimento. La differenza, il cosiddetto segnale di errore, viene quindi usata per determinare il valore della variabile di uscita del controllore, che \u00e8 la variabile manipolabile del processo.\nIl PID regola l'uscita in base a:\nI controllori PID sono relativamente semplici da comprendere, installare e tarare, al confronto con pi\u00f9 complessi algoritmi di controllo basati sulla teoria del controllo ottimo e del controllo robusto. La taratura dei parametri avviene di solito attraverso semplici regole empiriche, come i metodi di Ziegler-Nichols, che risultano in controllori stabilizzanti di buone prestazioni per la maggior parte dei processi. Molto spesso l'azione derivativa viene rimossa, risultando nel comunissimo controllore PI.\nLimitazioni.\nI controllori PID sono spesso sufficienti a controllare processi industriali anche complessi, ma la loro semplicit\u00e0 risulta in una serie di limiti che \u00e8 bene tener presente:\nAzioni di controllo di un PID.\nLe tre azioni di un PID vengono calcolate separatamente e semplicemente sommate algebricamente:\nAzione proporzionale (P).\nL'azione proporzionale \u00e8 ottenuta moltiplicando il segnale d'errore \"e\" con un'opportuna costante:\n\u00c8 perfettamente possibile regolare un processo con un simile controllore, che, in alcuni casi semplici, risulta anche in grado di stabilizzare processi instabili. Tuttavia, non \u00e8 possibile garantire che il segnale d'errore \"e\" converga a zero: questo perch\u00e9 un'azione di controllo \"u\" \u00e8 possibile solo se \"e\" \u00e8 diverso da zero.\nAzione integrale (I).\nL'azione integrale \u00e8 proporzionale all'integrale nel tempo del segnale di errore \"e\", moltiplicato per la costante formula_3: \nQuesta definizione dell'azione integrale fa s\u00ec che il controllore abbia memoria dei valori passati del segnale d'errore; in particolare, il valore dell'azione integrale non \u00e8 necessariamente nullo se \u00e8 nullo il segnale d'errore. Questa propriet\u00e0 d\u00e0 al PID la capacit\u00e0 di portare il processo esattamente al punto di riferimento richiesto, dove la sola azione proporzionale risulterebbe nulla. L'azione integrale \u00e8 anche l'elemento metastabile di un PID, perch\u00e9 un ingresso costante non converger\u00e0 a un determinato valore. Il fenomeno del windup \u00e8 dovuto alla presenza dell'integratore.\nAzione derivativa (D).\nPer migliorare le prestazioni del controllore si pu\u00f2 aggiungere l'azione derivativa:\nL'idea \u00e8 compensare rapidamente le variazioni del segnale di errore: se vediamo che \"e\" sta aumentando, l'azione derivativa cerca di compensare questa deviazione in ragione della sua velocit\u00e0 di cambiamento, senza aspettare che l'errore diventi significativo (azione proporzionale) o che persista per un certo tempo (azione integrale). L'azione derivativa \u00e8 spesso tralasciata nelle implementazioni dei PID perch\u00e9 li rende troppo sensibili: un PID con azione derivativa, per esempio, subirebbe una brusca variazione nel momento in cui il riferimento venisse cambiato quasi istantaneamente da un valore a un altro, risultando in una derivata di \"e\" tendente a infinito, o comunque molto elevata. Ci\u00f2 sconsiglia l'applicazione dell'azione derivativa in tutti i casi in cui l'attuatore fisico non deve essere sottoposto a sforzi eccessivi.\nSe ben tarata e se il processo \u00e8 abbastanza \"tollerante\", comunque, l'azione derivativa pu\u00f2 dare un contributo determinante alle prestazioni del controllore.\nApprossimazione ingegneristica.\nUn problema particolare causato dalla presenza dell'azione derivativa \u00e8 l'impossibilit\u00e0 teorica di realizzare un \"derivatore puro\": sarebbe necessario infatti misurare il valore del segnale di errore nel futuro. Per questo si calcola invece una derivata ingegneristica, che approssima il derivatore fino ad una certa frequenza. Ci\u00f2 risulta nella formula complessiva (nel dominio della trasformata di Laplace):\ndove \u03b1 \u00e8 un valore adimensionale piccolo, tipicamente tra 0,05 e 0,2, mentre le costanti di tempo formula_7 e formula_8 sono tali per cui:\nRegole di Ziegler-Nichols.\nIl metodo di Ziegler-Nichols, risalente al 1942, \u00e8 tra i pi\u00f9 usati ed \u00e8 apprezzato per la sua semplicit\u00e0, per il fatto di non richiedere un modello matematico del processo e per le prestazioni che riesce a produrre.\nSi tratta di un algoritmo per trovare il cosiddetto \"guadagno critico\", dal quale si deriveranno gli altri parametri del PID.\nPID in forma Digitale.\nLa funzione di trasferimento di un regolatore PID digitale si ottiene partendo da quella di un PID tempo continuo ed applicando la procedura di discretizzazione. \u00c8 per\u00f2 necessario tenere conto della presenza del mantenitore di ordine zero. Per esempio nella tecnica empirica di Ziegler Nichols a catena aperta, quando si leggono i valori dei parametri dalla tabella, \u00e8 necessario aggiungere il ritardo finito del mantenitore di ordine zero. La forma digitale del controllo PID presenta il grande vantaggio di poter essere facilmente implementata sotto forma di algoritmo eseguito da un dispositivo microcontrollore e trova larga applicazione in diversi ambiti. \nPseudocodice.\nQuesta \u00e8 una semplice implementazione pratica di un controllo PID, attraverso semplificazioni ingegneristiche (dato che normalmente, se la funzione da controllare fosse conosciuta matematicamente, non sarebbe necessario controllarla dinamicamente). Questo pseudocodice somma tre componenti per capire quanto manovrare l'output, in base all'errore calcolato volta per volta. &lt;br&gt;\nLa parte proporzionale \u00e8 direttamente proporzionale all'errore. &lt;br&gt;\nLa parte integrativa somma nel tempo gli errori volta per volta; questo riporta nel lungo periodo la variabile di uscita sui binari corretti. Purtroppo questo non impedisce un'oscillazione una volta raggiunto il valore desiderato. &lt;br&gt;\nLa parte derivativa limita le oscillazioni della variabile di output, rendendo le variazioni di \"actual position\" pi\u00f9 dolci.&lt;br&gt;\nQuesto pseudocodice funziona di per s\u00e9, ma c'\u00e8 da valutare ogni quanto campionare e quindi eseguire questi calcoli, e soprattutto i valori delle 3 costanti K. Inoltre non \u00e8 presente una funzione anti-windup.\nprevious_error = 0\n integral = 0 \n start:\n error = setpoint - measured_value\n integral = integral + error*dt\n derivative = (error - previous_error)/dt\n output = Kp*error + Ki*integral + Kd*derivative\n previous_error = error\n wait(dt)\n goto start"}
{"id": "713629", "revid": "125785587", "url": "https://it.wikipedia.org/wiki?curid=713629", "title": "Stazione di Zurigo Centrale", "text": "La stazione di Zurigo Centrale (propriamente \"stazione principale\"; in tedesco \"Z\u00fcrich Hauptbahnhof\", abbreviato in \"Z\u00fcrich HB\"; fino al 1893 \"stazione di Zurigo\", in tedesco \"Bahnhof Z\u00fcrich\") \u00e8 un nodo ferroviario per i treni provenienti dalla Svizzera e dai paesi confinanti Germania, Italia, Austria e Francia. Con oltre 2915 viaggi in treno al giorno, \u00e8 una delle stazioni pi\u00f9 frequentate al mondo. Circa 466.800 passeggeri utilizzano la stazione centrale di Zurigo ogni giorno lavorativo. Come capolinea della prima linea ferroviaria svizzera, la \"Spanisch-Br\u00f6tli-Bahn\", la stazione centrale di Zurigo \u00e8 anche una delle pi\u00f9 antiche stazioni ferroviarie svizzere. La stazione \u00e8 composta da una stazione di capolinea fuori terra, una stazione di capolinea sotterraneo e due stazioni di transito sotterraneo.\nStoria.\n Nel febbraio 1846 le autorit\u00e0 cittadine di Zurigo cedettero, gratuitamente, alla costituenda Schweizerische Nordbahn (SNB) un terreno di 11000 metri quadrati posto nella parte meridionale del campo militare (\"Sch\u00fctzenplatz\") affinch\u00e9 vi potesse attestare la ferrovia Zurigo-Baden che progettava di costruire. La stazione, progettata nelle sue parti principali dall'architetto Gustav Albert Wegmann, venne inaugurata il 7 agosto 1847. L'impianto constava di due tettoie a due binari, l'una per i treni in partenza e l'altra per quelli in arrivo; tra di esse trovava posto un binario di servizio. Non si trattava di una stazione di testa propriamente detta visto che il fabbricato viaggiatori si trovava sul lato sud del fascio binari, i quali andavano a convergere verso una piattaforma girevole.\nIl \"boom\" che fece seguito all'adozione da parte del Parlamento federale della Legge federale sulle ferrovie nel 1852 rese evidente la necessit\u00e0 di un ampliamento della stazione (la quale nel 1853 era passata alla Schweizerische Nordostbahn (NOB) che nel giugno 1856 la collegava a Romanshorn, attraverso la galleria di Wipkingen e la stazione di Oerlikon, nel 1857 a Sciaffusa e nel 1858 ad Aarau, permettendo la connessione con la rete della Schweizerische Centralbahn (SCB), nonch\u00e9 a Waldshut via Koblenz). L'ufficio tecnico della NOB elabor\u00f2 diverse varianti per uno spostamento della stazione in una posizione pi\u00f9 favorevole rispetto alle attivit\u00e0 commerciali cittadine e alla navigazione lacustre; il Consiglio d'amministrazione decise tuttavia, sulla base di una perizia che prediceva il declino del trasporto merci sul lago e lo sviluppo dei traffici sull'asse est-ovest, di mantenere l'impianto nella posizione del 1847. In seguito a questa decisione di principio la NOB edific\u00f2 gi\u00e0 negli anni 1856-1858 sul sedime a sud del fascio binari sulla sponda sinistra della Sihl la propria officina principale; nella stessa zona trovarono posto edifici a carattere amministrativo e impianti per il traffico merci. Frattanto la NOB bandiva un concorso, al quale invitava tre architetti zurighesi oltre al germanico Gottfried Semper, per il progetto di una nuova stazione viaggiatori che doveva comprendere una tettoia capace di coprire, senza sostegni intermedi, sei binari; tuttavia, nessuno dei progetti consegnati nel maggio 1861 venne reputato valido dalla Direzione della NOB la quale li trasmise nondimeno per studio al proprio capo-architetto Jakob Friedrich Wanner. Questi elabor\u00f2 un nuovo progetto che nel 1865 ottenne l'approvazione sia della Direzione della NOB che delle autorit\u00e0 cittadine. Nell'ottobre dello stesso anno cominciarono i lavori di costruzione; nell'estate del 1867, trasferite le attivit\u00e0 in edifici provvisori, vennero smantellati il vecchio fabbricato viaggiatori e le tettoie. L'inaugurazione formale della nuova stazione avvenne il 15 ottobre 1871.\nGi\u00e0 dopo pochi anni la NOB cominci\u00f2 a riflettere su come aumentare la capacit\u00e0 della stazione, in maniera tale da poter accogliere i treni delle nuove linee per le quali (non da ultimo in concorrenza con la Schweizerische Nationalbahn) aveva richiesto la concessione; un primo progetto di ampliamento venne presentato nel 1874, ma non pot\u00e9 essere realizzato per mancanza di soldi (la NOB otterr\u00e0 peraltro nel 1877, da parte del Consiglio federale, l'autorizzazione a sospendere fino al 1885 tutti i lavori di costruzione di nuove linee ferroviarie, in modo tale da evitare il fallimento della Compagnia).\nAlla fine degli anni ottanta le Autorit\u00e0 costrinsero la NOB, essendo scaduta la moratoria concessa nel 1877, a riprendere alcuni dei lavori di costruzione lasciati in sospeso: le principali ripercussioni sugli impianti della stazione vennero dal completamento della ferrovia lungo la sponda destra del Lago di Zurigo (Zurigo-Meilen-Rapperswil) e dalla costruzione, tra il 1892 e il 1894, dei viadotti di Aussersihl, i quali permettevano da una parte l'entrata in stazione della linea anzidetta, proveniente dalla stazione di Letten, e, d'altra parte, di rendere meno acclive la salita in direzione di Oerlikon, che fino a quel momento richiedeva sovente l'aggiunta ai treni di una locomotiva di rinforzo; non da ultimo la costruzione in viadotto permetteva anche un maggiore sviluppo della citt\u00e0 sui sedimi sottostanti.\nProspettandosi il riscatto delle ferrovie da parte della Confederazione, le Compagnie private, tra le quali la NOB, risultavano poco inclini ad effettuare investimenti nei loro impianti; anche per l'ampliamento di quella che nel 1893, con l'estensione della giurisdizione comunale, era diventata la \"Hauptbahnhof\" (stazione principale) tigurina la NOB richiese e ottenne nel 1896 dal Consiglio federale di potersi limitare ad una soluzione provvisoria (sulla stessa area, giacch\u00e9 il contratto di cessione dei terreni alla SNB del 1846 ne impediva la vendita a carattere speculativo). Gli impianti di smistamento vennero quindi ampliati, in maniera poco razionale ma economica, in larghezza anzich\u00e9 in lunghezza; si rinunci\u00f2 inoltre alla posa di qualsivoglia binario che potesse migliorare le condizioni dell'esercizio (con l'eccezione del collegamento, realizzabile con poca spesa, tra la linea della sponda destra del Lago di Zurigo e lo scalo merci, il quale permetteva l'istradamento di treni diretti da Berna o Basilea in direzione di Sargans senza passare per la stazione di testa). \nNel 1897 venne completata la costruzione dei nuovi magazzini merci, che permettevano di smantellare quelli ubicati a ridosso del fabbricato viaggiatori e che ne ostacolavano l'ampliamento. Ultima costruzione terminata, nel 1899, dalla NOB prima della statalizzazione fu il deposito locomotive F, incastrato tra il rilevato conducente ai viadotti di Aussersihl e i binari esterni dello scalo di smistamento.\nA partire dal 1897 la NOB pot\u00e9 quindi intraprendere, in due tappe, i lavori di estensione degli impianti dedicati al traffico viaggiatori, che dovevano ormai accogliere anche il flusso di passeggeri da e per la ferrovia del San Gottardo: i binari sotto alla tettoia vennero accorciati fino all'altezza della Bahnhofstrasse, prolungandoli d'altra parte oltre la Sihl, permettendo la costruzione di un marciapiede di testa perpendicolare al loro asse e lo spostamento dell'accesso principale sul lato del fabbricato costeggiante la Limmat. A nord della tettoia vennero inoltre attestati quattro binari supplementari; in testa a questi venne edificata l'ala nord-orientale della stazione, dedicata al servizio postale, comprendente una corte coperta. I lavori si conclusero nel 1902, allorch\u00e9 era gi\u00e0 avvenuto il riscatto della NOB da parte della Confederazione; nel 1904 le Ferrovie Federali Svizzere (FFS) integrarono l'impianto con un undicesimo binario per il servizio viaggiatori.\nNel 1924 le FFS presentarono un concetto di ulteriore ampliamento della stazione in cinque tappe, le quali avrebbero dovuto iniziare da un ampliamento tramite strutture provvisorie delle capacit\u00e0 per il traffico passeggeri per poi culminare nella quinta tappa, con l'edificazione di un nuovo fabbricato viaggiatori, la scelta della tipologia del quale (cos\u00ec come della stazione in generale; nella fattispecie se di testa o passante, sopraelevata o meno) non avrebbe dovuto essere influenzata dalle prime quattro fasi.\nIn seguito alla rielaborazione del progetto iniziale per la prima fase, giudicato da pi\u00f9 parti come eccessivamente provvisorio, le FFS provvidero alla realizzazione dell'ampliamento che richiese da una parte un'ulteriore retrocessione verso occidente del termine dei binari e, d'altra parte, l'accorciamento di 37 metri dell'edificio progettato da Wanner. Per guadagnare spazio si rese inoltre necessario lo spostamento dello scalo per le materie grezze e della vecchia rimessa locomotive, la quale venne sostituita dal deposito G, terminato nel 1927.\nIl nuovo marciapiede di testa e le tettoie ospitanti 16 binari (solo uno dei quali terminava in posizione arretrata) vennero edificati negli anni 1929/1930; si prevedeva allora che sarebbero dovuti durare circa vent'anni, per essere in seguito rimpiazzati da una stazione costruita ex-novo. Lo spazio precedentemente occupato dai binari sotto alla tettoia ottocentesca venne utilizzato per costruire un padiglione dedicato al servizio di spedizione dei bagagli; questi ed altri lavori di adattamento del vecchio fabbricato (invero piuttosto minimi) vennero terminati nel 1933. A conclusione della prima tappa dei lavori di ampliamento, nel settembre 1936 vennero attivate la nuova cabina centrale di manovra (ubicata su un ponte) e quattro cabine periferiche ad essa subordinate.\nContestualmente all'edificazione, operata in comune tra la Regia federale delle PTT e le FFS, della \"Sihlpost\" (ai piani superiori della quale trasloc\u00f2 la Direzione del III Circondario delle FFS, in precedenza ospitata all'interno della stazione principale), avvenuta tra il 1927 e il 1929, si pot\u00e9 attivare, nel 1930, una nuova stazione postale a sette binari.\nMentre anche nel secondo dopoguerra continuavano a susseguirsi i progetti inerenti al nodo ferroviario tigurino (gli aspetti migliori dei quali, in particolare quelli emersi da una perizia di Edmund Frohne, nel 1954 vennero condensati in un unico concetto che sarebbe poi stato in gran parte realizzato, ancorch\u00e9 a tappe e durante pi\u00f9 decenni entro il 1981, anno dell'inaugurazione dello scalo merci della Limmattal), si apr\u00ec un nuovo fronte sul lato del collegamento della stazione al trasporto pubblico locale, che all'epoca si ipotizzava di articolare su una ferrovia (tranvia) interrata (\"Tiefbahn\") o su una rete di metropolitane. Bocciata nel 1962 in votazione popolare la prima, le attenzioni si concentrarono sulla seconda. Essa avrebbe dovuto costituire l'intermedio di tre livelli dell'organizzazione del trasporto pubblico, il primo essendo curato dalle FFS e il terzo essendo assicurato dagli autobus urbani e dalla rete tranviaria superstite. In occasione dell'interramento dei flussi pedonali della \"Bahnhofplatz\", tra il 1965 e il 1970, si colse l'occasione per effettuare degli investimenti in vista della costruzione della metropolitana. Contemporaneamente, nel 1968, le FFS avevano attivato un embrionale servizio di tipo \"S-Bahn\" lungo la linea della sponda destra del Lago; nella mente dei pianificatori la rete della S-Bahn, il cuore della quale avrebbe dovuto essere costituito da una galleria sotto allo Z\u00fcrichberg, avrebbe dovuto usufruire (unitamente alla Sihltalbahn) di una stazione passante a quattro binari, estensione di quella della quale si vagheggiava sin dagli anni quaranta e che avrebbe dovuto servire unicamente la linea di Rapperswil. Anche questo pacchetto, dopo una campagna elettorale nella quale gli argomenti pro o contro la metropolitana avevano monopolizzato l'attenzione, venne bocciato, il 20 maggio 1973, dai cittadini del Canton Zurigo.\nSul piano delle infrastrutture ferroviarie, a partire dal 1960 vennero modernizzati i sistemi di comando, con l'installazione di un apparato centrale elettrico, attivato a tappe tra il 1963 e il 1966 ed ubicato in edificio appositamente costruito tra il fascio principale e la stazione postale.\nSuperato indenne, non da ultimo grazie alla bocciatura della metropolitana, un concorso d'idee per l'edificazione di un nuovo fabbricato viaggiatori, la costruzione di Wanner, ormai prossima ad essere considerata almeno parzialmente monumento storico, venne sottoposta, a partire dal 1976, ad approfonditi lavori di restauro.\nA partire dal 1981, inoltre, il fabbricato si trov\u00f2 ad essere integrato nei lavori di pianificazione in vista della costruzione della \"S-Bahn\". Le operazioni di restauro culminarono con la vuotatura, grazie all'edificazione di ulteriori provvisori, degli spazi sottostanti la tettoia del 1871. Sotto di questi vennero scavate gallerie commerciali, inaugurate nel 1992, le quali dovevano dare accesso alla cosiddetta stazione della Museumstrasse (binari 21-24, poi 41-44), edificata tra il 1984 e il 1990. Contemporaneamente ai lavori nel sottosuolo, sotto alla tettoia del 1930 vennero da un lato soppressi i marciapiedi per il servizio bagagli e, d'altro lato, allargati quelli per i viaggiatori, i quali, oltre ad essere rialzati a 55\u00a0cm, si trovavano inoltre ad ospitare degli ascensori per garantire la salita e la discesa dei carrelli per i bagagli dal centro di smistamento sotterraneo; per fare ci\u00f2 si rese necessaria la traslazione e, in parte, la sostituzione dei ponti sulla Sihl. Inoltre fu possibile istituire un ulteriore binario 0 (poi 3) sul lato sud e prolungare fino al marciapiede di testa il binario 16 (poi 18).\nTra il 1986 e il 1990 venne realizzato l'accesso della ferrovia Sihltal-Z\u00fcrich-Uetliberg (SZU) alla stazione principale, per il quale si pot\u00e9 far capo anche ai \"pre-investimenti\" effettuati due decenni prima in vista della costruzione della metropolitana; le FFS attribuirono ai binari della compagnia privata, inaugurati circa un mese prima della S-Bahn, i numeri 1 e 2 (in seguito 21 e 22).\nA complemento delle opere inerenti alla \"S-Bahn\", nel 1996 venne inaugurata la nuova ala nord della stazione, la quale ospita vari servizi e degli esercizi pubblici.\nIn tempo per il cento cinquantesimo anniversario della ferrovia Zurigo-Baden vennero completate le tettoie sopra ai binari 3 e 18, che aprivano la stazione verso la citt\u00e0, le quali comportarono la distruzione delle facciate della tettoia trasversale del 1930.\nTra la stazione e la \"Sihlpost\", nel 2002 venne attivato un impianto provvisorio dotato di quattro binari (51-54) per sgravare i binari 3-18. Venne smantellato nel 2014 a seguito dell'attivazione parziale della linea cosiddetta diametrale (\"Durchmesserlinie\") e della cosiddetta stazione della L\u00f6wenstrasse (binari 31-34), ufficialmente in costruzione dal 2007.\nStrutture e impianti.\nLa stazione \u00e8 dotata di sedici binari tronchi in superficie (numerati 3-18) e due (utilizzati dalla SZU, 21-22) interrati nonch\u00e9 di due volte quattro binari passanti sotterranei (31-34 e 41-44) tutti adibiti al servizio viaggiatori.\nMovimento.\nCollegamenti internazionali.\nLa stazione principale di Zurigo \u00e8 servita da treni per tutti i pi\u00f9 importanti Paesi confinanti con la Confederazione.\nI collegamenti con l'Austria sono assicurati da una coppia di EuroNight (EN) per Wien Hbf (con carrozze dirette da e per Budapest Keleti pu. e Praha hl.n.), una coppia di EN per Graz Hbf (con carrozze dirette da e per Zagreb GK), una coppia di EuroCity (\"Transalpin\") per Graz Hbf nonch\u00e9 da sei coppie di Railjet (RJ) da e per Wien Hbf (salvo una coppia limitata a Innsbruck Hbf e una prolungata verso Budapest Keleti pu.).\nI collegamenti con la Francia vengono garantiti da quattro coppie (pi\u00f9 una periodica) di TGV da e per Paris-Gare-de-Lyon.\nAttraverso il valico di Basel SBB i collegamenti con la Germania sono assicurati da una coppia di CityNightLine (CNL) da e per Hamburg-Altona (con carrozze dirette da e per Amsterdam CS), una coppia di CNL da Berlin-Gesundbrunnen e per Berlin-Lichtenberg (con prolungamento stagionale da e per Ostseebad Binz e carrozze dirette da e per Praha hl.n.), una coppia di EC da e per Hamburg-Altona e sette coppie di InterCityExpress (ICE), caratterizzati da periodicit\u00e0 difficilmente sintetizzabili ma in gran parte in servizio da e per Hamburg Hbf (altre destinazioni servite dagli ICE sono Kiel Hbf e, periodicamente, Berlin Ostbahnhof; in certi casi gli ICE originano da, rispettivamente proseguono per, Chur).\nSette coppie di InterCity (IC), una delle quali periodica, garantiscono i collegamenti tra Zurigo e Stuttgart Hbf attraverso il valico di Schaffhausen.\nLa relazione con la stazione di M\u00fcnchen Hbf, la quale serve anche la citt\u00e0 austriaca di Bregenz, attraverso il valico di Sankt Margrethen \u00e8 assicurata da quattro coppie (una e mezza delle quali periodica) di EC; due di queste originano a Basel SBB mentre una vi termina la corsa.\nI collegamenti con l'Italia attraverso il valico di Chiasso sono garantiti da sette coppie di EC da e per Milano C.le.\nCollegamenti interni a lunga percorrenza.\nLa stazione \u00e8 raggiunta, rispettivamente attraversata, da molteplici servizi InterCity delle FFS. Sulla trasversale est-ovest \u00e8 servita, in regime di cadenzamento orario, dagli InterCity Romanshorn-Brig (e viceversa) e St. Gallen-Gen\u00e8ve-A\u00e9roport (e viceversa, via Bern) nonch\u00e9 dagli InterCity-pendolari St. Gallen-Lausanne (e viceversa, via Neuch\u00e2tel. Da Zurigo origina inoltre il servizio InterCity-pendolare che la collega, ogni ora, con Gen\u00e8ve-A\u00e9roport via Neuch\u00e2tel. Sull'asse nord-sud la stazione \u00e8 servita, con cadenzamento orario, dagli InterCity Basel SBB-Chur (e viceversa, dei quali tuttavia solo uno su due \u00e8 passante); con cadenzamento bi-orario (imperfetto) \u00e8 servita dagli InterCity-pendolari da e per Lugano (in parte Chiasso). Gli InterCityExpress da e per Chur menzionati al capitolo precedente sono inoltre integrati da convogli InterCity in modo tale da offrire un ulteriore cadenzamento bi-orario nei collegamenti con il capoluogo retico; verso Basel SBB l'integrazione \u00e8 tale da offrire un cadenzamento orario.\nCollegamenti vicinali.\nCuore della rete celere di Zurigo sono i binari della cosiddetta stazione Museumstrasse (41-44); essi sono serviti dalle linee S3, S5, S6, S7, S9, S12, S15 e S16 nonch\u00e9, periodicamente, dalle linee S11 e S23.\nAi binari posti sotto la tettoia del 1930 (3-18) fanno capo le linee S24 e S25 e, periodicamente, S21 e S42.\nLe linee S2, S8, S14 e S19 servono i binari 31-34 della cosiddetta stazione L\u00f6wenstrasse.\nI binari 21 e 22 della stazione della SZU sono serviti dalle linee S4 e S10 gestite dalla stessa compagnia.\nServizi.\nLe banchine dei binari 3-18 sono collegate, oltre che dal marciapiede di testa, da sottopassaggi muniti di scale mobili e/o ascensori."}
{"id": "713630", "revid": "62913464", "url": "https://it.wikipedia.org/wiki?curid=713630", "title": "Nicola Demidoff", "text": ""}
{"id": "713632", "revid": "36426", "url": "https://it.wikipedia.org/wiki?curid=713632", "title": "Zar Alessandro I", "text": ""}
{"id": "713635", "revid": "119582292", "url": "https://it.wikipedia.org/wiki?curid=713635", "title": "Telekom Serbia", "text": "Telekom Serbia (in serbo \u0422\u0435\u043b\u0435\u043a\u043e\u043c \u0421\u0440\u0431\u0438\u0458\u0430, Telekom Srbija) \u00e8 un'azienda pubblica serba di telecomunicazioni, con sede centrale a Belgrado. La compagnia fornisce servizi di telefonia fissa, telefonia mobile e Internet principalmente per la Serbia, ma anche per la Bosnia ed Erzegovina e il Montenegro.\nTelekom Serbia \u00e8 controllata per l'80% da Po\u0161ta Srbije (le poste serbe) e per il 20% da OTE (la compagnia di telecomunicazioni della Grecia).\nServizi.\nTelefonia mobile.\nLa \"Mobile Telephony of Serbia\" (mt:s) \u00e8 la suddivisione di Telekom Serbia, fondata nel 1998, che si occupa dei servizi di telefonia mobile. La compagnia offre una vasta gamma di offerte per clienti privati e business, compresa la tecnologia 3G, introdotta verso la fine del 2006.\nTelefonia fissa.\nTelekom Serbia \u00e8 monopolista dei servizi di telefonia fissa in Serbia.\nMercati esteri.\nBosnia Erzegovina.\nRecentemente Telekom Serbia ha acquistato il pacchetto di maggioranza di Telekom Srpske (gi\u00e0 m:tel) (una delle compagnie telefoniche della Bosnia ed Erzegovina) per 646 milioni di euro dopo un'offerta pubblica di acquisto, che annoverava tra i concorrenti Telekom Austria (con un'offerta di 467 milioni di euro).\nMontenegro.\nTelekom Serbia opera in Montenegro a partire da luglio 2007, dopo che la compagnia ha acquisito le licenze per entrare nel mercato della telefonia montenegrina come terzo operatore attraverso un consorzio con la Ogalar B.V. (che ha speso per le licenze 16 milioni di euro). Il nuovo operatore si chiama MTEL ed \u00e8 posseduto per il 51% delle quote azionarie da Telekom Serbia.\nL'affare Telekom Serbia.\nCon il nome giornalistico di Affare Telekom Serbia si intende la vicenda giudiziaria che riguarda l'acquisto di azioni dell'azienda telefonica Telekom Serbia da parte di Telecom Italia."}
{"id": "713636", "revid": "1609015", "url": "https://it.wikipedia.org/wiki?curid=713636", "title": "Giovan Francesco Caroto", "text": "Allievo di Liberale da Verona, a seguito dei suoi viaggi a Mantova e, soprattutto, a Casale Monferrato, abbandon\u00f2 progressivamente la tradizione della scuola veronese di pittura per abbracciare le diverse correnti artistiche che all'epoca si imponevano sulla scena, traendo ispirazione da pittori del calibro di Mantegna, Raffaello, Bernardino Luini e Bramantino. A sua volta, la sua arte influenz\u00f2 molti pittori veronesi, come Francesco Morone e Francesco Torbido.\nLe sue opere sono oggi conservate in tutto il mondo e in particolare al museo di Castelvecchio di Verona. Proprio in questo museo \u00e8 esposto il suo dipinto pi\u00f9 celebre, \"Fanciullo con disegno\", che rappresenta, per l'originalit\u00e0 del soggetto, quasi un \"unicum\" nel panorama artistico del suo secolo. Altre sue opere si trovano in alcune chiese della sua citt\u00e0 natale, come a San Giorgio in Braida e a San Fermo Maggiore, ma anche in altre citt\u00e0 come Firenze, Modena, Budapest e Praga. Le sue spoglie riposano presso la chiesa di Santa Maria in Organo a Verona, accanto a quelle del fratello Giovanni, nella cappella di San Nicol\u00f2 che, come racconta Vasari, \u00abegli aveva delle sue pitture adornata\u00bb.\nBiografia.\nInfanzia e famiglia.\nGiovan Francesco Caroto nacque a Verona da una famiglia che si ritiene fosse originaria di Caravaggio e che fosse giunta in riva all'Adige gi\u00e0 da alcuni anni, almeno stando ad un'istanza inoltrata il 3 febbraio 1499 dallo zio del pittore, don Stefano di fu Berin Baschi da Caravaggio, cappellano di Santa Maria in Organo, con cui richiedeva al Consiglio di ottenere la cittadinanza veronese poich\u00e9 gi\u00e0 da molti anni viveva qui. In seguito il padre, Pietro Baschi, abbandon\u00f2 il cognome originario a favore di Caroto verosimilmente per via della spezieria che possedeva in piazza delle Erbe e la cui insegna recava \"Caro\" o \"Charo\".\nFratello maggiore di Giovanni Caroto, anch'egli pittore, non sappiamo con certezza quale sia la sua data di nascita a causa di alcune imprecisioni negli estimi e nei documenti anagrafici rinvenuti. In un documento del 1508 viene nominato come \u00abpittore egregio di fu Ser Pietro da Caravaggio che abita a Verona con la famiglia da ventisei anni e pi\u00f9...\u00bb. Il 1480, anno di nascita generalmente accettato, \u00e8 dunque frutto della media tra quelli che ricavati dalle varie anagrafi giunte fino a noi: 1478, 1479, 1482.\nDa quanto racconta Giorgio Vasari ne \"Le Vite\", una volta che Giovan Francesco ebbe abbandonato gli studi delle arti liberali, divenne allievo del pittore Liberale da Verona insieme ai compagni Antonio da Vendri e Niccol\u00f2 Giolfino. Presso la bottega di Liberale ebbe la possibilit\u00e0 di apprendere un uso vibrante e intenso del colore e la capacit\u00e0 di rappresentare una luminosit\u00e0 dotata di una certa sfumatura, elementi stilistici che poi permarranno nella sua carriera, nonostante la continua tendenza, che lo accompagner\u00e0 per tutta la sua carriera, a discostarsi dalla scuola veronese di pittura per lasciarsi contaminare dalle pi\u00f9 diverse correnti artistiche con cui avr\u00e0 occasione di entrare in contatto grazie ai diversi viaggi che intraprender\u00e0 nell'Italia settentrionale.\nPrimi anni tra Verona e Mantova.\nLa prima opera pittorica che suole attribuire con certezza a Giovan Francesco \u00e8 una \"Madonna cucitrice\", realizzata nel 1501 (firmata e datata \"\u00abJ Franciscus Charotus MCCCCCI\u00bb\"), oggi conservata presso la Galleria Estense. Osservando l'opera, e in particolare per la figura della vergine, traspare una chiara ispirazione allo stile del celebre pittore Andrea Mantegna che, pare, abbia frequentato anch'egli la bottega di Liberale in occasione di una sua permanenza a Verona durante la realizzazione della pala d'altare per la chiesa di Santa Maria in Organo. Caroto dovrebbe essere rimasto particolarmente impressionato dal pittore padovano tanto che pi\u00f9 volte lo seguir\u00e0 nella vicina Mantova dove egli era attivo, pur non divenendo mai parte della sua bottega, ma preferendo lavorare sempre in autonomia. Nella citt\u00e0 dei Gonzaga, Giovan Francesco, ebbe modo di entrare in contatto con i grandi interpreti dell'arte rinascimentale afferenti alla scuola di Mantova, come Lorenzo Costa il vecchio, non rimanendo insensibile neppure davanti alle opere di un giovanissimo Correggio. Riguardo alla \"Madonna cucitrice\", esiste tutt'oggi una variante firmata sempre da Caroto ma priva di una datazione ed esposta alle Gallerie dell'Accademia di Venezia. Questa variante \u00e8 stata, un tempo, ritenuta appartenente anch'essa alla produzione giovanile di Giovan Francesco; tuttavia negli ultimi anni la maggioranza della critica tende ad inquadrarla cronologicamente pi\u00f9 avanti, viste le contaminazioni di Lotto e del Previtali che qui si possono riscontrare, stili con cui il pittore veronese si confront\u00f2 in et\u00e0 pi\u00f9 avanzata.\nNel 1502 l'attivit\u00e0 artistica di Caroto appare oramai consolidata tanto che \u00e8 impegnato con la realizzazione di una tela, raffigurante i \"Santissimi Caterina, Sebastiano e Rocco\", per l'altare maggiore della chiesa di Santa Caterina presso Ognissanti a Verona (edificio non pi\u00f9 esistente), lavoro andato perduto. Un estimo relativo alla contrada di Santa Maria in Organo redatto nello stesso anno lo indica come \"pictor\", facendo cos\u00ec presumere che fosse gi\u00e0 titolare di una propria bottega. Da qui le tracce biografiche di Giovan Francesco si perdono fino al 1508; un atto notarile ci informa che in quell'anno era gi\u00e0 rimasto vedovo a seguito della morte della moglie, la figlia di Baldassarre Gandoni, avvenuta durante il parto del figlio Bernardino. Il triste evento probabilmente lo spinse a recarsi a Milano (si stima intorno al 1507) allo scopo di apprendere lo stile dell'arte lombarda, dove si fermer\u00e0 per circa un paio di anni per poi farvi spesso comunque ritorno nel corso della sua vita.\nSempre nel 1508 sono documentati diversi suoi lavori: l\"Adorazione del Bambino\", oggi esposto al museo di Castelvecchio di Verona, una \"Madonna,\" ora a Lipsia, e un affresco raffigurante l\"Annunciazione\" per l'oratorio di San Gerolamo di Verona (oggi museo archeologico al teatro romano); in tutti questi lavori \u00e8 palese l'influenza che ebbero su Giovan Francesco gli stili appresi durante la sua permanenza a Milano. Gi\u00e0 da queste sue prime opere si nota quanto Caroto sia, e sempre di pi\u00f9 lo sar\u00e0, disinteressato a seguire la tradizione pittorica della scuola veneta e veronese preferendo cercare ispirazione verso altri modelli e artisti, quali ad esempio il gi\u00e0 citato Lorenzo Costa e Andrea Solari, dimostrando che il suo giovanile interesse verso lo stile del Mantegna fu solo l'inizio di una continua ricerca che si estender\u00e0 negli anni verso le varie correnti pittoriche di quasi tutta la penisola italiana. Negli stessi anni riceve la commissione per ridipingere le pareti della cappella Spolverini-Dal Verme all'interno della chiesa di Sant'Eufemia di Verona, in cui rappresent\u00f2 su due fasce sovrapposte \"Storie di Tobiolo\" e \"Storie dell'Arcangelo Raffaele\". Per la stessa cappella dipinse anche la pala d'altare, oggi conservata al museo civico di Castelvecchio, con la rappresentazione dei \"Tre Arcangeli\".\nNella prima attivit\u00e0 del Caroto \u00e8 forse possibile anche attribuire la pala d'altare, \"L'Arcangelo Michele e i Santi Cosma e Damiano\", dell'abside della chiesa di Santa Maria della Carit\u00e0 di Mantova, ma i pareri in proposito tra gli storici dell'arte sono assai contrastanti.\nDi certa attribuzione, e ben pi\u00f9 importante per la sua carriera, \u00e8 la gi\u00e0 citata decorazione dell'estradosso dell'arco trionfale dell'oratorio di San Gerolamo, di cui anche Vasari ne fa menzione e firmata dal pittore veronese con un'iscrizione posta in basso: \"\u00abA.D. M.D.V.III.I.F CAROTUS FA\u00bb\". In quest'opera il pittore veronese raggiunge i pi\u00f9 alti livelli stilistici della sua arte, riuscendo a ricreare un'intimit\u00e0 spirituale tra i personaggi della scena sacra grazie a una felice scelta di semplicit\u00e0 e sobriet\u00e0 dell'intero impianto pittorico. Probabilmente fu anche autore di altri affreschi del convento di San Gerolamo, purtroppo il pessimo stato in cui oggi si presentano rendono assai ardua qualsivoglia interpretazione e attribuzione.\nIntorno al 1510 Giovan Francesco dipinge la predella \"Morte, funerali e seppellimento della Vergine\", in cui non si pu\u00f2 far meno di notare una certa affinit\u00e0 con i temi del suo maestro, Liberale da Verona, e con la serie di tele \"Trionfi di Cesare\" dipinte dal Mantegna.\nLe sue \"Storie dell'infanzia di Cristo\", oggi conservate agli Uffizi di Firenze, dipinte su due facciate, furono forse le portelle dell'altare dei Magi della chiesa di San Cosimo a Verona. All'intero dipinse, su un lato \"Due pastori adoranti e San Giuseppe\", mentre sull'altro una \"Circoncisione\". All'esterno, l'opera \u00e8 completata da una \"Strage degli Innocenti\" e da \"Fuga in Egitto\". A proposito di questo lavoro e delle influenze che la cultura emiliana ebbe su di esso il Vasari ebbe a dire:\nSecondo lo storico dell\u2019arte Dal Bravo, queste tavole possono essere datate intorno al 1507 o comunque ascrivibili ai primi lavori del pittore, ritenendole dunque propedeutiche ai suoi successivi lavori. Secondo altri, come Fiorio, gli elementi decorativi presenti nella \"Strage\" di ispirazione bramantesca impongono una collocazione pi\u00f9 tarda, probabilmente intorno al 1511, quando Caroto aveva gi\u00e0 soggiornato a Milano e dunque era venuto in contatto con gli ambienti correlati all'opera del Bramante. In pratica, Fiorio pone questo lavoro nel periodo immediatamente precedente a quando Giovan Francesco si stabilir\u00e0 presso il marchese Guglielmo IX del Monferrato.\nSoggiorno a Casale Monferrato.\nLa fase intermedia dell'attivit\u00e0 pittorica dell'artista veronese va indubbiamente messa in relazione con il suo interesse per la pittura lombarda ed \u00e8 collegabile con il soggiorno del pittore a Milano, riferitoci dal Vasari. Nell'ambiente cosmopolita di colui che divenne conte di Sesto Calende nel 1514, entr\u00f2 probabilmente attorno a questa data in contatto con l'arte dei pittori leonardeschi (in particolare di Bernardino Luini e Cesare da Sesto) e dei fiamminghi, da sempre molto in voga nella capitale lombarda. Nei primi anni del Cinquecento Milano era, infatti, considerata un importantissimo centro culturale e artistico. Qui erano attivi artisti come Vincenzo Foppa, Bergognone, Butinone e Bramantino. Attratto da una scena artistica cos\u00ec vivace, Caroto vi si stabil\u00ec. Mentre era a Milano, Giovan Francesco fu \u00abchiamato da Guglielino marchese di Monferrato\u00bb, e quindi dall'anno successivo la sua residenza risulta stabile a Casale ospite del suo mecenate Guglielmo IX, dove si fermer\u00e0 per almeno i successivi 5 anni.\nPoco ci \u00e8 rimasto dei suoi lavori in terra lombarda; sappiamo che dipinse la cappella ove era solito ascoltare la Messa, la chiesa e il castello di San Domenico, ma di tutto ci\u00f2 non ne rimane traccia in quanto entrambi gli edifici vennero pi\u00f9 volte rimaneggiati nel tempo. Notevoli attenzioni dovette dedicare all'esecuzione dei ritratti delle dame di servizio della marchesa, oltre che a quello del primogenito della casata, come infatti racconta Vasari:\nA proposito della sua abilit\u00e0 come ritrattista, sempre Vasari racconta un aneddoto in cui Giovan Francesco gareggia a Milano contro un pittore fiammingo in una gara di pittura che alla fine lo vide perdere solo perch\u00e9, racconta lo storico aretino, il personaggio da lui scelto non era giovane e bello come quello dipinto dal suo avversario.\nDel soggiorno a Casale \u00e8 giunta, comunque, fino a noi una tela raffigurante una \"Piet\u00e0\", datata 1515, oggi facente parte di una collezione privata e considerata una delle opere pi\u00f9 significative dell'artista. Nonostante la critica rilevi un decadimento qualitativo del dipinto rispetto alle precedenti opere, in essa si colgono tutte le novit\u00e0 stilistiche con cui il pittore veronese era venuto in contatto in quegli ultimi anni, con non pochi richiami alla pittura fiamminga e allo sfumato leonardesco. Questi influssi si rivedranno pi\u00f9 avanti in molte altre opere, in particolare nel suo \"San Giovanni in Patmos\", opera collocabile verso la fine del secondo decennio del XVI secolo e oggi conservata alla Galleria nazionale di Praga.\n\u00c8 probabile, ma non certo, che gi\u00e0 nel 1518, a seguito della morte di Guglielmo del Monferrato, Caroto abbia fatto ritorno nella sua citt\u00e0 natale. Tuttavia, grazie ad alcuni documenti rinvenuti dallo storico dell'arte Alessandro Baudi di Vesme, sappiamo che nel corso successivo della sua vita far\u00e0 pi\u00f9 volte ritorno a Casale, ove vantava la propriet\u00e0 di alcuni terreni; certamente \u00e8 documentata la sua presenza in Lombardia nel 1523.\nRientro a Verona.\nRitornato nella sua citt\u00e0 natale, \u00abaccomod\u00f2 di maniera le cose sue e del figliuolo, al quale diede moglie, che in poco tempo si trov\u00f2 esser ricco di pi\u00f9 di settemila ducati\u00bb. Tuttavia, l'agiatezza acquisita non gli fece abbandonare la pittura, \u00abanzi vi attese pi\u00f9 che mai, avendo l\u2019animo quieto e non avendo a stillarsi il cervello per guadagnarsi il pane\u00bb. Una delle prime opere realizzate dopo il suo ritorno a Verona \u00e8 un polittico per un altare laterale della chiesa di San Giorgio in Braida. Di questo polittico sono suoi il \"San Rocco\", alla sinistra, il \"San Sebastiano\", alla destra, la lunetta con \"Trasfigurazione\" e la predella inferiore che comprende \"Orazione nell'orto\", \"Deposizione\" e \"Resurrezione\". Gli altri due dipinti che lo decorano sono attribuiti al Brusasorzi e ad Angelo Recchia. In quest'opera Giovan Francesco mette in luce quanto di meglio appreso durante i suoi soggiorni lombardi passati a studiare gli stili leonardeschi, arrivando a realizzare una delle sue opere pi\u00f9 elevate dal punto di vista stilistico. Gli sfumati, ottenuti con diverse stesure di velature e colore, conferiscono un'espressione malinconica ai due santi andando a realizzare un \u00absottile intrico culturale\u00bb tra gli stili del Bramantino e del Costa.\nIn questo periodo \u00e8, probabilmente, da collocarsi anche la sua tela raffigurante \"Santa Caterina d'Alessandria\", dipinta per la chiesa di Madonna di Campagna (opera tarda del celebre architetto veronese Michele Sanmicheli) e oggi conservata presso il museo di Castelvecchio. Anche questo dipinto mostra in modo particolare le influenze della pittura lombarda, una caratteristica che continuer\u00e0 ad alimentarsi a seguito dei suoi frequenti viaggi a Casale. Nello specifico, lo stile si richiama a quello dei pittori seguaci di Raffaello, moltiplicatisi a quel tempo nel milanese dopo il ritorno del Luini da Roma. Inoltre, la postura e l'atteggiamento di Santa Caterina ricordano la \"Santa Barbara\" del Boltraffio e la fisionomia dei dipinti di Leonardo da Vinci.\nLa sua predisposizione alla sperimentazione, al virtuosismo e all'astrazione formale raggiunge il suo apice in una fantasiosa rivisitazione di un lavoro, \"Puttino che gioca\" del Luini, che il pittore veronese realizza nella tela \"Fanciullo con disegno\", la sua pi\u00f9 celebre opera, oggi conservata presso il museo di Castelvecchio. L'originalit\u00e0 del soggetto, un fanciullo raffigurato mentre si volge allo spettatore ridendo e mostrando un suo infantile disegno, rappresenta quasi un \"unicum\" in un'epoca in cui era assai raro rappresentare un bambino come figura autonoma. Inoltre, la modernit\u00e0 dell'idea insita nell'aver messo nelle sue mani un disegno, contribuisce a rendere l'opera ancora pi\u00f9 singolare. Vi sono state diverse letture circa la sua possibile datazione; oggi si tende a collocarla prossima alla realizzazione della \"Santa Caterina\", per via di alcuni lineamenti del fanciullo che ricordano quelli della santa. Circa il riconoscimento del soggetto raffigurato, la mancanza di un'identificazione sessuale e di un chiaro riferimento all'appartenenza sociale, escludono che si tratti di un rampollo della nobilt\u00e0, facendo piuttosto pensare che sia da ricercare tra i conoscenti pi\u00f9 stretti dell'artista o addirittura tra i suoi figli.\nDiversi documenti attestano la presenza, intorno al 1523, dell'artista nel Monferrato, presumibilmente recatosi qui per alienare alcuni beni fondiari. \u00c8, probabilmente, a questo temporaneo soggiorno che si deve la realizzazione di un \"San Sebastiano\" per la chiesa di Santo Stefano. In questo dipinto Giovan Francesco, che si firma sulla corazza del santo gettata a terra, si dimostra particolarmente originale nel linguaggio, riprendendo tuttavia il tema del nudo gi\u00e0 trattato nella \"Piet\u00e0\". La maestria con cui affronta l'opera lo afferma decisamente tra i pittori rinascimentali: un artista completo e capace di padroneggiare la tecnica del chiaroscuro. Il dipinto trae indubbi suggerimenti dai pittori lombardi, tuttavia sono state notate anche delle relazioni con lo stile del Bramante e del Correggio. Il ritorno a Casale, e quindi il rinnovato contatto con gli artisti lombardi, ha ispirato Caroto un'ulteriore tela, in cui si riscontrano notevoli prestiti dai lavori di Giampietrino, raffigurante una \"Sofonisba beve il veleno\" (oggi a Castelvecchio), sebbene sia da notare che la protagonista sia stata talvolta identificata anche con Cleopatra o Artemisia piuttosto che con la regina cartaginese, riconosciuta invece dai pi\u00f9.\nFatto nuovamente ritorno a Verona, nel 1524 realizza un affresco, \"Dio Padre e le sette Virt\u00f9\", per il palazzo Portalupi, sotto commissione di Giulio della Torre. A partire da questi anni, il suo stile muter\u00e0 nuovamente, orientandosi sempre di pi\u00f9 verso quelli allora in voga a Roma e che si erano diffusi in Lombardia grazie alla circolazione delle stampe dei lavori di Raffaello e all'abbandono della citt\u00e0 eterna da parte di molti artisti a seguito dello storico sacco che flagell\u00f2 la citt\u00e0. Questo nuovo modo di concepire la pittura da parte di Giovan Francesco, gi\u00e0 intravisto nell'affresco appena menzionato, arriver\u00e0 alla sua massima espressione nella predella di San Bernardino, ora conservata a Bergamo. I continui viaggi di Giovan Francesco contribuirono anche ad importare a Verona numerose contaminazioni stilistiche, influendo su alcuni pittori locali come Francesco Morone e il Torbido.\nNel 1527 realizza le tavole \"Nativit\u00e0 di Maria\" e \"Strage degli Innocenti\" che costituirono, secondo quanto riferisce Vasari, una predella per la chiesa di San Bernardino a Verona e oggi conservate all'Accademia Carrara. Secondo lo storico Dal Bravo, queste due opere sono riconducibili alle \u00abcomposizioni di Benvenuto Tisi da Garofalo; allo stile lombardo prediletto si sovrappone un gusto orientato verso le composizioni raffaellesche note per le stampe o le mediazioni di artisti emiliani come Ludovico Mazzolino\u00bb.\nNuovi influssi da Mantova.\nPer quanto riguarda la produzione artistica di Giovan Francesco relativa al terzo decennio del XVI secolo, la critica si \u00e8 spesso dimostrata particolarmente ingenerosa, sollevando alcuni dubbi riguardo ad un presunto eccesso di versatilit\u00e0 dovuta ai diversi stili che si fondevano insieme nei suoi lavori. Tuttavia, alcuni autori ritengono che queste critiche siano frutto anche di alcune attribuzioni non del tutto corrette di molte opere. In ogni caso, in questo periodo nei suoi dipinti si aggiungono ulteriori prestiti stilistici provenienti dalle opere di Giulio Romano e del Parmigianino. Si ritiene che l'artista veronese sia venuto a nuovamente a contatto con la pittura mantovana per via della sua frequentazione con Margherita Paleologa, figlia di Guglielmo del Monferrato e amica del pittore dai tempi del soggiorno a Casale, che nel frattempo aveva sposato il duca di Mantova Federico II Gonzaga.\nIl 1528 fu l'anno in cui Giovan Francesco Caroto godette della maggior ispirazione artistica della sua vita. Di questo periodo vi fu la realizzazione di una delle sue opere pi\u00f9 celebri, la pala \"Maria e i santi\" per la chiesa di San Fermo Maggiore, un lavoro che si guadagner\u00e0 le lodi di Giorgio Vasari e l'apprezzamento di tutti gli storiografi veronesi che lo indicheranno come il suo capolavoro per la ricchezza nei contenuti stilistici, in cui non manca il \u00abconsueto senso di arcaismo\u00bb tipico del pittore veronese. Lo storico dell'arte Adolfo Venturi rileva che il pittore \u00abattinge in quest'opera a un raffaellismo molto elevato\u00bb ricordando molto le soluzioni adottate dal maestro urbinate per la sua \"Madonna di Foligno\", sebbene non arrivando a tali risultati riguardo alla gestione dello spazio. Nello stesso anno realizza un\"Annunciazione\", a lungo conservata a presso villa Costanza a San Pietro in Cariano (e oggi facente parte di una collezione privata, forse negli Stati Uniti), inizialmente dipinta per la chiesa veronese di San Bartolomeo Apostolo. Sempre del 1528 \u00e8 il gi\u00e0 citato \"San Giovanni in Patmos\" (conservato a Praga, N\u00e1rodn\u00ed galerie) inizialmente pensato per far parte di una composizione pi\u00f9 ampia, opera di alto livello a detta di molti critici. Tra il 1530 e il 1531 firma due \"Sacra Famiglia\", la prima conservata a Milano e la seconda al museo di Castelvecchio di Verona, entrambe attinenti allo stile manieristico con inequivocabili richiami ai modi di Giulio Romano.\nVasari racconta che, all'inizio degli anni trenta del Cinquecento, gli venne offerto di decorare il coro del Duomo di Verona, una commissione di grande prestigio che tuttavia il pittore veronese rifiut\u00f2. Secondo il pittore e storico aretino, tale rifiuto si spiega nella voglia di Giovan Francesco di mantenere la propria indipendenza, essendo che gli affreschi sarebbero dovuti essere eseguiti su disegni di Giulio Romano. Non ci \u00e8 dato sapere se questo racconto corrisponda alla verit\u00e0, tuttavia il lavoro fu poi assegnato al Torbido, che vi lavor\u00f2 a partire dal 1534.\nUltimo periodo.\nSecondo la critica moderna, sono attribuibili a Giovan Francesco Caroto sei paesaggi dipinti sulle spalliere dei banchi della tribuna della chiesa di Santa Maria in Organo risalenti agli anni trenta. Questi, in passato, furono attribuiti al Brusasorzi, ma in seguito correttamente ascritti a Caroto in seguito a un'analisi effettuata da Antonio Avena, successivamente confermata dalla firma del pittore veronese ritrovata durante un restauro.\nSempre di questi anni, la \"Resurrezione di Lazzaro\", oggi conservata al palazzo del Vescovado di Verona e firmata con monogramma e datata 1531, \u00e8 un'interessante opera in cui Giovan Francesco offre una splendida vista della citt\u00e0 natale, posta sullo sfondo, in cui \u00e8 chiaramente riconoscibile il ponte di Castelvecchio illuminato dal tramonto. Il ricorso a un fondale cos\u00ec ricco e raffigurante paesaggi reali locali, riavvicina Giovan Francesco alla scuola veronese di pittura e allo stile del fratello Giovanni Caroto, quest'ultimo certamente pi\u00f9 aderente alla tradizione veronese.\nIl terzo decennio del Cinquecento fu, per Giovan Francesco, un periodo di grande impegno che si tradusse in opere di pregio che coniugano \u00abgli influssi della cultura romana con nuovi accenti personali\u00bb. Uno degli esempi pi\u00f9 esplicativi di questo periodo, nonostante vi siano stati in passato alcuni dubbi sulla sua attribuzione, \u00e8 un ciclo di affreschi dipinto sulla parete settentrionale della navata centrale della chiesa di Santa Maria in Organo, antistanti a quelli dipinti dal Giolfino. Questo ciclo comprende quattro scene bibliche, \"Storie del Vecchio Testamento\", separate da finti pilastri con architrave e raffiguranti nello specifico il \"Passaggio del Mar Rosso\", la \"Consegna delle tavole a Mos\u00e8\", un \"David e Golia\" e \"Elia rapita in cielo\". Queste scene sono, poi, completate da quattro tondi raffiguranti due \"Olivetani\", \"San Michele Arcangelo\" e \"San Govanni Evangelista\". Questi affreschi rappresentano una prova di vivace qualit\u00e0 del pittore veronese in cui attinge a piene mani dallo stile e dai modelli di Giulio Romano.\nRiguardo alla raffigurazione dei due olivetani negli affreschi di Santa Maria in Organo c'\u00e8 da aggiungere che, sia Giovan Francesco che il fratello Giovanni, eseguirono almeno altri tre ritratti di monaci benedettini durante la loro vita. Ci\u00f2 fa supporre che i due fratelli vantassero solidi contatti, seppur non documentati, con il clero regolare che a quel tempo risiedeva nel monastero dei Santi Nazaro e Celso a Verona. Tra queste opere, di Giovan Francesco \u00e8 conservata al museo di Castelvecchio una tela, \"Giovane monaco benedettino\", che, viste le assomiglianze con la sua \"Sofonisba\", viene generalmente attribuita ad una produzione relativamente giovanile, seppur con alcune riserve di parte della critica.\nAlcuni storici dell'arte tendono ad attribuire a Giovan Francesco anche un ciclo di affreschi, \"Storie dell'Apocalisse\", che decorano villa Del Bene a Volargne (comune di Dolc\u00e8), realizzati in collaborazione con il fratello e al giovane Domenico Brusasorzi. Tuttavia, la non eccelsa qualit\u00e0 dell'opera inducono alcuni dubbi su tale attribuzione. \u00c8 probabile che il contributo di Giovan Francesco sia alquanto marginale e che la datazione sia riferibile agli ultimi anni di vita del pittore, quando la sua produzione si era oramai fatta qualitativamente pi\u00f9 debole.\nLe sue ultime opere di valore, le pale d'altare \"Sposalizio di Santa Caterina\" (1540 per la chiesa di Santa Caterina Martire a Bionde di Salizzole), \"Sant'Orsola e le undicimila vergini\" (1545 per la chiesa di San Giorgio in Braida) e \"San Martino e il Povero\" (per la chiesa di Santa Anastasia), appaiono ormai fredde e superficiali e sanciscono la fine della produzione pittorica del Caroto. A tal proposito, Vasari ebbe a dire: \u00abfatto vecchio cominci\u00f2 a ire perdendo nelle cose dell'arte\u00bb.\nIl 29 aprile del 1555 redige il suo testamento in cui si dice che \u00e8 \"\u00abadversa corporis valetudine oppressus\u00bb\" e dunque si pu\u00f2 intuire che sia morto poco dopo, certamente nello stesso anno. Sempre secondo Vasari, il pittore veronese venne sepolto nella \u00abcappella di San Nicol\u00f2 della Madonna dell'Organo che egli aveva delle sue pitture adornata\u00bb, ove riposa anche sua fratello Giovanni. Di queste pitture, oggi rimangono solo le gi\u00e0 citate quattro scene dell'antico testamento affrescate sul lato sinistro della navata centrale.\nStile.\nLo stile di Giovan Francesco Caroto \u00e8 stato da molti definito come \"eclettico\", caratterizzato dalle numerose influenze susseguitesi di pari passo con i vari viaggi intrapresi dal pittore nel corso della sua vita. Nelle sue opere giovanili mise principalmente in evidenza la sua adesione alla maniera di Liberale da Verona e soprattutto a quella del celebre pittore mantovano Andrea Mantegna. Per quanto riguarda la fase matura della sua produzione artistica, si vuole circoscriverla al periodo che va pressappoco dall'inizio del suo soggiorno a Casale Monferrato (intorno al 1511) al 1530 circa, quando arriv\u00f2 al suo momento di maggior ispirazione. Durante la sua presenza in Lombardia pot\u00e9 beneficiare di un ambiente assai cosmopolita in cui ricevette influenze dallo stile di Bramantino, dei leonardeschi, del Luini, del Solari e di molti altri, senza dimenticare la contaminazione che ebbe da parte dell'arte fiamminga. L'intensa e felice produzione del biennio 1528-30 coincise con l'apice della carriera di Giovan Francesco mentre la fase successiva, che dur\u00f2 fino alla sua scompara, appare pi\u00f9 povera sia quantitativamente che qualitativamente, risultando infatti priva della costante rielaborazione di idee nuove che invece fu presente in tutte le sue precedenti opere.\nOpere.\nSegue un elenco delle principali opere di Giovan Francesco Caroto:"}
{"id": "713637", "revid": "174925", "url": "https://it.wikipedia.org/wiki?curid=713637", "title": "Lorenzo Costa il vecchio", "text": ""}
{"id": "713639", "revid": "729019", "url": "https://it.wikipedia.org/wiki?curid=713639", "title": "Heil dir im Siegerkranz", "text": "Heil dir im Siegerkranz (\"Salve a te, coronato di vittoria\"), fu l'inno monarchico tedesco (precedentemente prussiano) dell'Impero tedesco della famiglia reale degli Hohenzollern. Fu, altres\u00ec, una sorta di inno nazionale.\nLa melodia fu la medesima dell'inno nazionale britannico e per tale motivo non fu mai ben vista dai circoli nazionalisti tedeschi. Il testo fu scritto da Heinrich Harries.\nNella versione prussiana il termine \"Kaiser\" (\"imperatore\") era sostituito con il termine \"K\u00f6nig\" (\"re\").\nQuando l'esecuzione di \"Heil dir im Siegerkranz\" veniva seguita dall'esecuzione dell'inno nazionale del Regno di Prussia (\"Das Preu\u00dfenlied\" ossia \"Il Canto della Prussia\"), la combinazione prendeva il nome di \"Preu\u00dfenmarsch\" ossia \"Marcia della Prussia\".\nTesto.\nI strofa\n\"Heil dir im Siegerkranz,Herrscher des Vaterlands!Heil, Kaiser, dir!F\u00fchl in des Thrones GlanzDie hohe Wonne ganz,Liebling des Volks zu sein!Heil Kaiser, dir!\"\nII strofa\n\"Nicht Ro\u00df und ReisigeSichern die steile H\u00f6h',Wo F\u00fcrsten steh'n:Liebe des Vaterlands,Liebe des freien MannsGr\u00fcnden den Herrscher ThronWie Fels im Meer\".\nIII strofa\n\"Heilige Flamme, gl\u00fch',Gl\u00fch' und erl\u00f6sche nieF\u00fcrs Vaterland!Wir alle stehen dannMutig f\u00fcr einen Mann,K\u00e4mpfen und bluten gernF\u00fcr Thron und Reich!\"\nIV strofa\n\"Handel und WissenschaftHeben mit Mut und KraftIhr Haupt empor!Krieger- und HeldentatFinden ihr LorbeerblattTreu aufgehoben dort,An deinem Thron!\"\nV strofa\n\"Dauernder stets zu bl\u00fch'nWeh' unsre Flagge k\u00fchnAuf hoher See!Ha, wie so stolz und hehrWirft \u00fcber Land und MeerWeithin der deutsche AarFlammenden Blick\".\nVI strofa\n\"Sei, Kaiser Wilhelm, hierLang' deines Volkes Zier,Der Menschheit Stolz!F\u00fchl' in des Thrones Glanz,Die hohe Wonne ganz,Liebling des Volkes zu sein!Heil, Kaiser, dir!\""}
{"id": "713641", "revid": "6923", "url": "https://it.wikipedia.org/wiki?curid=713641", "title": "Huang Di", "text": "Huangdi (, letteralmente \"Dio Giallo\", \"Imperatore Giallo\" o \"Tearca Giallo\"), il cui nome nella sua incarnazione mortale fu secondo la tradizione Gongsun Xuanyuan (, di cui \"Xuanyuan\" significa \"Asse del Carro\" o \"Carro Assiale\", in riferimento al Grande Carro del polo nord celeste) \u00e8 un dio-antenato nella cultura e religione cinese.\nConsiderato fondatore della civilt\u00e0 cinese (la cultura \"huaxia\") e antenato di tutti i Cinesi Han, fa parte dei Cinque Imperatori (riflesso terrestre delle \"Cinque Forme del Dio Supremo\", \u4e94\u65b9\u4e0a\u5e1d \"W\u01d4f\u0101ng Sh\u00e0ngd\u00ec\"), e regn\u00f2 secondo gli schemi convenzionali tra il 2697 e il 2597 a.C. Oltre che con il Grande Carro del polo nord, \u00e8 associato con la stella Regolo (chiamata essa stessa \"Xuanyuan\" in cinese), e nel Sistema Solare con il pianeta Saturno.\nIl culto di Huangdi fu particolarmente importante alla fine del periodo dei regni combattenti e nel primo periodo della dinastia Han, quando fu concepito come fondatore dello stato unitario, sovrano cosmico portatore dell'ordine del Cielo sulla Terra, esperto di arti esoteriche, nonch\u00e9 tradizionalmente considerato creatore di numerose innovazioni e invenzioni. \u00c8 considerato, insieme ai leggendari tre d\u00e8i del Cielo, della Terra e dell'umanit\u00e0, Fuxi, N\u00fcwa e Shennong, fondatore della civilt\u00e0 e dell'arte medica cinese nel suo aspetto spirituale e filosofico.\nGli sono attribuiti lo \"Huangdi Neijing\" (\"Libro Esoterico del Dio Giallo\") e gli \"Huangdi Sijing\" (\"Quattro Libri del Dio Giallo\") e altri testi fondamentali della tradizione cinese.\nCosmologia.\nNella cosmologia tradizionale delle \"Cinque Forme del Dio Supremo\" (\u4e94\u65b9\u4e0a\u5e1d \"W\u01d4f\u0101ng Sh\u00e0ngd\u00ec\"), ovvero le manifestazioni nello spazio (le quattro direzioni pi\u00f9 il centro, e i cinque elementi) e nel ciclo dell'anno (le quattro stagioni e l'anno in s\u00e9 completo), del \"Cielo\" (\u5929 \"Ti\u0101n\") o \"Dio Supremo\" (\u4e0a\u5e1d \"Sh\u00e0ngd\u00ec\"), Huangdi \u00e8 il centro cosmico, l'anno in s\u00e9 completo, l'elemento terra, e il pianeta Saturno.\nStoricit\u00e0.\nIl rinnovatore della storiografia cinese Sima Qian \u2013 e molti storiografi cinesi seguendo la sua opinione \u2013 considerarono \"Huangdi\" una figura pi\u00f9 storica dei suoi leggendari predecessori Fuxi, N\u00fcwa e Shennong, che sono personificazioni delle forze cosmiche di Cielo, Terra e razionalit\u00e0 umana, rispettivamente. Il suo testo di storia cinese, \"Shiji\", comincia con l'Imperatore Giallo mentre sorvola sui precedenti.\nSebbene la maggior parte degli storici cinesi considerino \"Huangdi\" e altri saggi del passato come reali personaggi storici, la loro storicit\u00e0 cominci\u00f2 a essere messa in dubbio nel 1920 da storici come Gu Jiegang, uno dei fondatori della Doubting Antiquity School in Cina. Egli ipotizz\u00f2 che questi antichi saggi siano d\u00e8i del cosmo evemerizzati dagli intellettuali razionalisti del periodo dei regni combattenti.\nMitologia.\nHuang Di nacque a Shou Qiu (\"collina della longevit\u00e0\"), che \u00e8 oggi in vicinanza della citt\u00e0 di Qufu, nella provincia di Shandong. Da piccolo visse con la sua trib\u00f9 nel nord-ovest vicino al fiume Ji (che si pensa sia l'attuale fiume Fen nello Shanxi).\nI pi\u00f9 antichi documenti di storia antica introducono Huang Di come condottiero e guida spirituale della trib\u00f9 Huaxia, allocata sulle rive meridionali del Fiume Giallo. La sponda settentrionale era occupata da una piccola trib\u00f9 di allevatori, guidata da Yandi, l'imperatore del fuoco.\nIn accordo agli spiriti affini dei propri condottieri, i destini delle due trib\u00f9 conversero fino a integrarsi. Huang Di e Yan Di guidarono gli Huaxia prima verso occidente, sino al fiume Ji e poi verso Oriente, in prossimit\u00e0 della contea Zhuolu, teatro di una delle epiche battaglie affrontate dal leggendario condottiero.\nIl clima favorevole e la ricca vegetazione consentirono agli Huaxia di elaborare e perfezionare diverse tecniche agricole. Lo sviluppo della cerealicoltura permise la diversificazione qualitativa di alcune variet\u00e0 di frumento, da cui nacquero i cinque cereali cinesi. Allo stesso ritmo progred\u00ec la crescita delle attivit\u00e0 di allevamento del bestiame, accompagnata dallo sviluppo tessile e dalla nascita delle prime imbarcazioni. Huang Di, da parte sua, adoper\u00f2 le sue eccezionali doti per ammaestrare sei bestie selvatiche, oggi divenute parte integrante della tradizione e della simbologia cinese:\nLa diffusione del pensiero e del governo illuminato di Huang Di si allarg\u00f2 pian piano alle popolazioni circostanti, in modo tale da estendere l'influenza di questo fondamentale tassello di sviluppo culturale dell'antica Cina.\nLa battaglia di Zhuolu.\nIntorno agli ultimi decenni del 2600 a.C. le trib\u00f9 dell'imperatore giallo e dell'imperatore del fuoco vennero improvvisamente scosse dalla minaccia di invasione da parte della trib\u00f9 Jiuli. La trib\u00f9 barbara era guidata da Chi You, condottiero dell'elmo bronzeo tempestato di metalli. La mitologia descrive Chi You come mostro taurino, fornito di due corna, quattro occhi e sei braccia, ognuna brandente una tagliente spada. \u00c8 inoltre considerato dio della guerra e delle armi. La battaglia fu combattuta nelle ore notturne e sotto una fittissima nebbia. In virt\u00f9 dei vantaggi territoriali e grazie all'utilizzo di un prototipo di bussola magnetica, il conflitto termin\u00f2 con il trionfo degli Huanxia. La mitologia riconduce l'epilogo della battaglia all'intervento del demone Nuba che, in favore di Huang Di, scacci\u00f2 via gli stormi di spiriti malvagi invocati da Chi You. I territori d'influenza di Huang Di erano ormai estesi lungo buona parte del Fiume Giallo. Essi comprendevano tutta la fascia orientale in cui sorgeva il villaggio di Banquan, scenario della seconda battaglia epica dell'imperatore giallo, che questa volta lo contrappose proprio al suo alleato migliore, l'imperatore del fuoco.\nLa battaglia di Banquan.\nCombattuto poco tempo dopo la precedente battaglia di Zhuolu (alcune fonti sostengono una cronologia inversa), lo scontro di Banquan riport\u00f2 la vittoria netta di Huang Di su Yang Di. Il ciclo delle grandi battaglie chiuse definitivamente il cammino di unificazione cinese, che si strinse attorno alla figura culturalmente e artisticamente pi\u00f9 illuminata dell'epoca di Huang Di.\nIl regno.\nL'imperatore giallo visse poco oltre cento anni. Gli \u00e8 riconosciuto il merito di aver concepito e realizzato un primo regno centralizzato. Per questi motivi \u00e8 considerato l'antenato di tutti gli Han e il padre spirituale di ogni cinese.\nLe dinastie si sarebbero alternate e sostituite, la politica imperiale ed il paese avrebbero trascorso periodi di grande splendore culturale e momenti di profonda crisi. Tuttavia, nonostante l'epoca imperiale gialla sia lontana nel tempo, l'impostazione socio-culturale cinese risente tuttora della condotta illuminata di Huang Di.\nL'imperatore giallo appartenne al gruppo dei tre augusti e cinque imperatori, di cui fanno parte:\nCultura e societ\u00e0.\nL'unificazione cinese sotto un'unica figura imperiale corrispose, relativamente all'epoca, a un'omogenea identificazione culturale e sociale. Ci\u00f2 si risolse in una suddivisione amministrativa del territorio che orient\u00f2 il potere politico di Huang Di verso un decentramento quasi obbligato.\nLa Cina era politicamente ripartita in quattro zone di influenza corrispondenti ai quattro punti cardinali. Al termine del decorso dinastico dei cinque imperatori, ognuno di essi ebbe riconosciuta una zona di appartenenza e di celebrazione rituale.\nLa \"Canzone di Chu\" (\u695a\u8fad) identifica infatti i cinque imperatori come divinit\u00e0 dei punti cardinali:\nIl \"Libro dei riti\" (\u79ae\u8a18) evidenzia invece un nesso tra i cinque imperatori e i cinque lignaggi.\nAll'imperatore giallo sono fatti risalire diversi manoscritti che abbracciano i pi\u00f9 svariati temi di ordine culturale, sociale, religioso e scientifico. Vista la gran quantit\u00e0 di opere pervenute, si considerano di sicura attribuzione i \"Quattro Libri del Dio Giallo\" (\"Huangdi Sijing\") e il \"Libro del Sigillo Nascosto del Dio Giallo\" (\"Huangdi Yingfujing\").\nAccanto a esse \u00e8 da evidenziare la rilevanza culturale e scientifica di un altro trattato, \"Libro Esoterico del Dio Giallo\" (\"Huangdi Neijing\"), che rappresenta l'antenato di ogni testo di medicina tradizionale cinese. Il trattato \u00e8 suddiviso in due tomi, lo \"Huangdi Neijing Suwen\" (le \"Domande Semplici\"), abbreviato come \"Suwen\" \u7d20\u554f, e lo \"Huangdi Neijing Lingshu\" abbreviato come \"'Lingshu\" \u9748\u6a1e (\"Perno Numinoso\").\nLa trattazione \u00e8 intrisa di filosofia mistica e accende il confronto tra spirito e corpo, tra individuo e cosmo. In virt\u00f9 di quest'opera Huangdi \u00e8 considerato padre e fondatore della medicina tradizionale cinese.\nGli ultimi anni.\nAlla luce della sua veneranda et\u00e0, l'imperatore giallo trascorse i suoi ultimi anni preparando il cammino verso l'aldil\u00e0. Decentr\u00f2 il suo potere politico in favore dei ministri dell'impero mantenendo salda la sua presenza nello sviluppo culturale della giovane Cina imperiale.\nSi spense nel 2597 a.C. La mitologia fa risalire alla sua morte l'immagine delle ali incandescenti di una fenice, che illumina il trono imperiale agli occhi del suo successore, l'imperatore Shaohao.\nCuriosit\u00e0.\nUna delle leggende che lo riguardano narra che l'imperatore giallo avrebbe catturato il mostro Bai Ze sulla cima del Monte Dongwang, dove gli avrebbe descritto 11.520 tipi di mostri, mutaforma, demoni e spiriti. Un collaboratore di Huang Di avrebbe illustrato queste descrizioni realizzando il libro \"Bai Ze Tu\", che oggi \u00e8 scomparso.\nSecondo la tradizione nel 2634 a.C. (durante la battaglia di Banquan) utilizz\u00f2 un carro con uno speciale dispositivo differenziale collegato alle ruote che faceva s\u00ec che una statua puntasse sempre nella stessa direzione, nonostante le curve compiute dal veicolo."}
{"id": "713642", "revid": "44638", "url": "https://it.wikipedia.org/wiki?curid=713642", "title": "Huang Ti", "text": ""}
{"id": "713643", "revid": "44638", "url": "https://it.wikipedia.org/wiki?curid=713643", "title": "Imperatore giallo", "text": ""}
{"id": "713645", "revid": "44638", "url": "https://it.wikipedia.org/wiki?curid=713645", "title": "Imperatore Giallo", "text": ""}
{"id": "713648", "revid": "320578", "url": "https://it.wikipedia.org/wiki?curid=713648", "title": "RadioDue", "text": ""}
{"id": "713649", "revid": "78273", "url": "https://it.wikipedia.org/wiki?curid=713649", "title": "BT Albacom", "text": ""}
{"id": "713653", "revid": "30300", "url": "https://it.wikipedia.org/wiki?curid=713653", "title": "Diumvana", "text": ""}
{"id": "713656", "revid": "550776", "url": "https://it.wikipedia.org/wiki?curid=713656", "title": "Ur-Nungal", "text": "La \"Lista dei re sumeri\" lo pone dopo Gilgamesh, di cui \u00e8 ritenuto figlio, e gli assegna 30 anni di regno, si crede dal 2650 alla morte. Gli sarebbe successo Udul-Kalama."}
{"id": "713657", "revid": "124944446", "url": "https://it.wikipedia.org/wiki?curid=713657", "title": "Demidov (famiglia)", "text": "Quella dei Demidov, o Demidoff (in russo \u0414\u0435\u043c\u0438\u0434\u043e\u0432, al plurale \u0414\u0435\u043c\u0438\u0434\u043e\u0432\u044b, pronuncia ), \u00e8 una famiglia nobile originaria della Russia. Dotati di uno spiccato senso imprenditoriale che li port\u00f2 ad accumulare ingentissime ricchezze, si distinsero, prima in Russia e poi anche in Italia, per la forte propensione alle imprese filantropiche e al mecenatismo.\nStoria.\nOrigini.\nIl primo artefice della ricchezza familiare fu Demid Antuf'ev, che era un artigiano che esercitava la professione di fabbro a Tula nel XVII secolo. Suo figlio Nikita aveva continuato l'impresa paterna, specializzandosi soprattutto nella realizzazione di armi, che divennero note per la loro perfezione tecnica. Nel 1672 invent\u00f2 un fucile economico che attir\u00f2 addirittura l'attenzione dello zar.\nAscesa.\nNel 1712 infatti Tula fu visitata da Pietro il Grande e concesse a Nikita di costruire la prima vera fabbrica d'armi in Russia, l\"'Arsenale di Tula\", ancora attiva e conosciuta come Tul'skij oru\u017eejnyj zavod (TOZ), che divenne la principale del suo paese e permise all'Impero russo di affrancarsi dalla fornitura di armi dall'estero. La sua produzione fu fondamentale per la vittoria nella guerra contro l'Impero svedese. In ringraziamento al padre, lo zar concesse a Nikita di cambiare il proprio cognome da Antuf'ev a Demidov. Nikita divenne fornitore di armi per l'esercito imperiale russo e fu un fedele collaboratore dello zar, sostenendolo nell'impresa della fondazione di San Pietroburgo, nuova capitale dell'Impero russo.\nXVIII secolo.\nEbbe quattro figli, il pi\u00f9 grande dei quali, Akinfij, diresse le officine di Nev'jansk, ne fece costruire altre nove e scopr\u00ec le miniere d'argento dell'Altai, ottenendo coi fratelli, nel 1726, il diploma comitale di nobilt\u00e0 ereditaria. Nel frattempo Tula andava diventando il pi\u00f9 grande centro per la lavorazione dell'acciaio dell'Est europeo e nel 1724 i Demidov vi fondarono un museo delle armi, il pi\u00f9 antico della citt\u00e0.\nDai tre figli di Akinfij inizi\u00f2 a manifestarsi quella vena filantropica che sar\u00e0 una delle costanti della storia familiare. Prokofij fond\u00f2 infatti un istituto d'educazione e una serie di scuole popolari a Mosca, mentre a Pietroburgo una scuola commerciale e una cassa di prestiti, oltre a dedicarsi a numerose opere di beneficenza. Suo fratello Nikita fu un viaggiatore e un protettore delle scienze e delle arti. Grigorij era appassionato di botanica e fond\u00f2 il primo giardino botanico scientifico della Russia. Suo figlio Pavel Grigor'evi\u010d fu uno degli uomini pi\u00f9 colti della sua epoca, fondatore dell'istituto Demidov di scienze superiori (1805, pi\u00f9 tardi liceo giuridico Demidov) e, assieme ad altri, dell'Universit\u00e0 di Tobolsk\nNikolaj Demidov.\nIl figlio di Nikita, Nikolaj, si distinse durante la guerra contro i turchi e poi contro Napoleone (1812), quando arm\u00f2 a proprie spese un intero reggimento. Munific\u00f2 l'Universit\u00e0 di Mosca di una ricca collezione di rarit\u00e0 e si dedic\u00f2 in seguito alla carriera diplomatica: nel 1822 si rec\u00f2 a Firenze, che da allora divenne la patria di elezione della sua famiglia. I Demidov infatti continuavano a curare il proprio impero industriale in Russia, ma sceglievano Firenze per le vacanze e la villeggiatura. Nicolaj, instancabile collezionista di opere d'arte e finanziatore di opere umanitarie e filantropiche, aveva acquistato una sontuosa villa nella zona della chiesa di San Donato in Polverosa, chiamata appunto Villa San Donato o Villa Demidoff.\nVilla San Donato.\nIn questa fastosa dimora, un tempo circondata da un ampio parco, i Demidoff influenzarono profondamente la vita culturale cittadina, attraverso il magnifico stile di vita che vi conducevano, quasi una sfida alla nobilt\u00e0 toscana di allora. Dimostrando una grande attenzione al mondo dell'arte e della cultura e raccogliendo una straordinaria collezione, favorirono la conoscenza in Toscana della pittura storica francese (Ingres, Delacroix, Delaroche) e la diffusione dell'arte applicata di altissimo livello, soprattutto nel campo del mobilio e degli \"object d'art\", proteggendo artisti come Lorenzo Bartolini e Giuseppe Bezzuoli. La fastosa residenza, danneggiata durante la seconda guerra mondiale, \u00e8 stata ristrutturata nel 2012. A Firenze Nikolaj, italianizzato in \"Nicola Demidoff\", fond\u00f2 una scuola e un asilo infantile.\nPrincipi di San Donato.\nSuo figlio, Anatolio Demidoff, il 23 febbraio 1837 fu nominato primo principe di San Donato dal granduca Leopoldo II e il 20 ottobre 1838 ebbe il titolo di principe. Ricchissimo committente di artisti romantici, fece realizzare per Firenze un monumento al padre di Lorenzo Bartolini, che don\u00f2 in seguito al comune di Firenze e che si trova in piazza Demidoff.\nNel 1840 spos\u00f2 Matilde, figlia di Girolamo Bonaparte, principe di Montfort. Nel 1859 compr\u00f2 la villa, gi\u00e0 usata da Napoleone Bonaparte e, dopo averla usata come residenza, la trasform\u00f2 in museo: la Villa di San Martino oggi \u00e8 sede del Museo Napoleonico nell'Isola d'Elba. A Pietroburgo fond\u00f2 inoltre la Casa Demidov di assistenza operaia. A suo nipote Paolo II il re d'Italia conferm\u00f2 nel 1872 il titolo dei principi di San Donato.\nLa nuova Villa Demidoff.\nNel 1872 i Demidoff acquistarono dai Savoia la tenuta di Pratolino e trasformarono in una villa l'antica paggeria medicea (Villa Demidoff). L'antica villa medicea era stata abbattuta nel 1824, perch\u00e9 pericolante.\nVilla San Donato fu invece venduta all'asta nel 1880.\nPaolo II si spos\u00f2 due volte ed ebbe un figlio (Elim) dalla prima moglie e tre figli e tre figlie dal secondo matromonio. Alla sua morte Villa Demidoff in particolare pass\u00f2 alla figlia Maria, che spos\u00f2 Semen Semenovich Abamelek-Lazarev.\nAlla morte di Maria, nel 1955, il suo patrimonio e la villa passarono a Pavle Kara\u0111or\u0111evi\u0107, principe di Jugoslavia figlio di sua sorella Aurora, che vendette parte degli arredi all'asta e, nel 1963, le propriet\u00e0 di Pratolino alla Societ\u00e0 Generale Immobiliare. Nel 1981 l'intero complesso fu acquistato dall'amministrazione provinciale di Firenze e destinato ad uso pubblico.\nLa linea dei principi di San Donato si estinguer\u00e0 invece alla morte di Anatole, ultimo figlio maschio di Paolo II, il quale non ebbe eredi maschi.\nArma.\nStemma: \"Inquartato: l'inquartatura divisa da una croce di nero: nel 1\u00ba e 4\u00ba di rosso al giglio bottonato di argento; nel 2\u00ba e 3\u00ba d'argento alla croce di rosso. Sul tutto troncato, colla fascia d'oro attraversante: in capo, d'argento a tre strumenti da minatore, di verde, ordinati in fascia; in punta, di nero al martello d'argento, manicato al naturale\".\nMotto: ."}
{"id": "713658", "revid": "93856900", "url": "https://it.wikipedia.org/wiki?curid=713658", "title": "Udul-Kalama", "text": "La \"Lista dei re sumeri\" lo pone dopo il padre Ur-Nungal (a sua volta figlio di Gilgamesh) e gli assegna 15 anni di regno, si crede dal 2620 alla morte. Gli sarebbe successo La-Ba'shum."}
{"id": "713659", "revid": "466539", "url": "https://it.wikipedia.org/wiki?curid=713659", "title": "Puerperio", "text": "Con puerperio si \u00e8 soliti indicare il periodo di tempo necessario all'apparato genitale femminile per riprendere la sua normale funzionalit\u00e0 dopo un parto. Lo si comprende normalmente tra le due ore dopo il parto e la ricomparsa del ciclo mestruale. Se i fenomeni si susseguono naturalmente senza alterazioni il puerperio sar\u00e0 normale o fisiologico, in caso contrario sar\u00e0 irregolare o patologico.\nNel puerperio rientra anche il periodo delle prime 2 ore dopo il parto che prende il nome di post-partum. Si tratta di un arco di tempo molto importante, in quanto le emorragie post-parto si verificano soprattutto in questo periodo. In questa fase vanno sempre controllati i parametri vitali e la perdita ematica. Per non avere una perdita ematica eccessiva, in questa fase \u00e8 fondamentale che l'utero sia ben contratto; in questo modo i vasi presenti nella zona di inserzione placentare vengono \"strozzati\" e la fuoriuscita del sangue \u00e8 impedita meccanicamente. Dopo le prime due ore dal parto sopraggiungono i normali meccanismi della coagulazione del sangue che determinano la formazione di fibrina nella zona di inserzione placentare e per questo motivo le emorragie diventano pi\u00f9 rare. \nDurante il puerperio possono sopravvenire alcuni disturbi fisiologici, a volte assai fastidiosi:"}
{"id": "713661", "revid": "93856903", "url": "https://it.wikipedia.org/wiki?curid=713661", "title": "La-Ba'shum", "text": "La \"Lista dei re sumeri\" lo pone dopo Udul-Kalama e gli assegna 9 anni di regno, si crede dal 2605 alla morte. Gli sarebbe successo En-Nun-Tarah-Ana."}
{"id": "713664", "revid": "93856907", "url": "https://it.wikipedia.org/wiki?curid=713664", "title": "En-Nun-Tarah-Ana", "text": "La \"Lista dei re sumeri\" lo pone dopo La-Ba'shum e gli assegna otto anni di regno, si crede dal 2596 a.C. alla morte. Gli sarebbe successo Mesh-He. La storicit\u00e0 dei suoi successori non \u00e8 per\u00f2 del tutto accertata."}
{"id": "713668", "revid": "71155", "url": "https://it.wikipedia.org/wiki?curid=713668", "title": "Telekom-Serbia", "text": ""}
{"id": "713670", "revid": "123976693", "url": "https://it.wikipedia.org/wiki?curid=713670", "title": "Q Concert (1981)", "text": "Q Concert \u00e8 un EP del 1981 realizzato da Riccardo Cocciante insieme a Rino Gaetano e il gruppo New Perigeo.\nIl Qdisc \u00e8 stato ristampato in formato CD dalla BMG, che nel 1987 lo ha rilevato dal catalogo della RCA Italiana.\nDescrizione.\nRiconducibile alla formula del Qdisc, \u00e8 il secondo dei tre progetti della RCA Italiana di riunire artisti diversi fra loro in un'unica tourn\u00e9e della quale il disco fosse solamente un mezzo di promozione. L'EP riporta alcune esibizioni dal vivo della relativa tourn\u00e9e, che corrispose anche all'ultimo tour di Rino Gaetano. Contiene una canzone di Cocciante eseguita da Rino Gaetano (\"A mano a mano\"), una di Gaetano cantata da Riccardo Cocciante (\"Aida\"), una dei New Perigeo (\"Aschimilero\") e un inedito cantato dai tre artisti (Giovanni Tommaso come voce dei New Perigeo), intitolato \"Ancora insieme\".\nTutti i brani sono accompagnati dai musicisti dei New Perigeo, coadiuvati da Rino Gaetano alla chitarra acustica e Riccardo Cocciante al pianoforte."}
{"id": "713672", "revid": "44638", "url": "https://it.wikipedia.org/wiki?curid=713672", "title": "Eserciti", "text": ""}
{"id": "713673", "revid": "4", "url": "https://it.wikipedia.org/wiki?curid=713673", "title": "Hygi\u00e8ne de l'assassin", "text": ""}
{"id": "713674", "revid": "1345932", "url": "https://it.wikipedia.org/wiki?curid=713674", "title": "Autofellatio", "text": ""}
{"id": "713675", "revid": "44638", "url": "https://it.wikipedia.org/wiki?curid=713675", "title": "Huang-Di", "text": ""}
{"id": "713676", "revid": "71155", "url": "https://it.wikipedia.org/wiki?curid=713676", "title": "Telekom Srbija", "text": ""}
{"id": "713677", "revid": "547992", "url": "https://it.wikipedia.org/wiki?curid=713677", "title": "Didi Perego", "text": "Carriera.\nIl suo debutto avvenne nel 1959, nel film di Franco Rossi \"Morte di un amico\", seguito nello stesso anno dalla sua pi\u00f9 conosciuta interpretazione, il ruolo di Sofia in \"Kap\u00f2\" di Gillo Pontecorvo, per il quale vinse il \"Nastro d'argento\" del Sindacato Nazionale Giornalisti Cinematografici Italiani come miglior attrice non protagonista. Lavor\u00f2 incessantemente in numerose produzioni italiane, spesso con Franco Franchi e Ciccio Ingrassia, ma ebbe anche un ruolo nello psicodramma di Sidney Lumet del 1969 \"La virt\u00f9 sdraiata\".\nApparve in alcune serie televisive britanniche come \"Agente speciale\", \"Mr. Rose\" e \"Agente segreto\". Fu anche nel cast di sceneggiati televisivi Rai, fra cui \"La fiera della vanit\u00e0\" del 1967. Nel 1988 prese parte al film giallo per bambini \"Operazione Pappagallo\", opera prima del regista romano Marco Di Tillo, su sceneggiatura di Piero Chiambretti, Claudio Delle Fratte e lo stesso Di Tillo.\nFu particolarmente attiva nel doppiaggio, come voce (sostituendo tra l'altro la voce di Marisa Fiorio nell'episodio \"Luciana\" del film collettivo \"La mia signora\"), ma soprattutto come direttrice per quasi cento film. Diede inoltre la voce ad Armoire, il guardaroba nel film d'animazione Disney \"La bella e la bestia\" (1991). \nMor\u00ec di cancro nel 1993 all'et\u00e0 di 58 anni."}
{"id": "713679", "revid": "1745361", "url": "https://it.wikipedia.org/wiki?curid=713679", "title": "Kamber", "text": "Kamber (o Camber) \u00e8 un leggendario sovrano di Cambria, secondo la \"Historia Regum Britanniae\" di Goffredo di Monmouth.\nKamber era uno dei figli di Bruto di Troia e quindi discendente di Enea. Dopo la morte del padre ebbe la regione chiamata Cambria, che pi\u00f9 o meno corrisponde all'odierno Galles.\nAiut\u00f2 il fratello Locrino a sconfiggere re Humber degli unni per vendicare l'assassinio del loro fratello pi\u00f9 giovane, Albanatto."}
{"id": "713682", "revid": "44638", "url": "https://it.wikipedia.org/wiki?curid=713682", "title": "3000 a.C.", "text": ""}
{"id": "713687", "revid": "5736095", "url": "https://it.wikipedia.org/wiki?curid=713687", "title": "Leonardo world", "text": ""}
{"id": "713688", "revid": "1796873", "url": "https://it.wikipedia.org/wiki?curid=713688", "title": "22 nm", "text": "Il processo costruttivo a 22\u00a0nm (22 nanometri) \u00e8 l'evoluzione del processo a 32 nm utilizzato per i microprocessori Intel e AMD (oltre che per altri tipi di circuiti realizzati da altre societ\u00e0 del settore) ed \u00e8 stato introdotto fra il 2011 e il 2012.\nIl termine \"22 nm\" indica la dimensione media della lunghezza di canale di ogni singolo transistor Mosfet. Per avere un'idea di cosa voglia dire \"22 nm\" basti considerare che il virus dell'HIV \u00e8 grande circa 120\u00a0nm, un globulo rosso umano circa 6000-8000\u00a0nm e un capello quasi 80000\u00a0nm.\nI vantaggi nel passare a questo processo costruttivo e, pi\u00f9 in generale, a cercare di migliorare sempre pi\u00f9 la miniaturizzazione, sono molteplici: si va dal miglioramento della resa produttiva con conseguente abbattimento di costi (pi\u00f9 un processore \u00e8 \"piccolo\" e pi\u00f9 processori possono essere fabbricati con un solo wafer), alla diminuzione del consumo elettrico, passando per la possibilit\u00e0 di integrare un numero di transistor sempre maggiore con conseguente aumento della potenza elaborativa.\nPrimi prototipi.\nNel mese di agosto 2008, IBM annunci\u00f2 di essere riuscita a realizzare le prime celle di memoria SRAM mediante il processo a 22\u00a0nm utilizzando, per il momento, wafer da 300\u00a0mm.\nL'azienda dichiar\u00f2 che tali celle di memoria (in cui ogni bit \u00e8 formato da 6 transistors) avevano una superficie di soli 0,1 \u00b5m\u00b2 (micrometri) rispetto a quella di 0,346 \u00b5m\u00b2 di quelle realizzate mediante il processo a 45 nm. IBM tenne inoltre a precisare che la produzione su larga scala di moduli di memoria completi mediante questo processo produttivo avrebbe richiesto almeno un anno.\nA novembre 2008 Intel dichiar\u00f2 di aver completato lo sviluppo del processo produttivo a 32 nm e di aspettarsi di poter essere in grado di realizzare il primo wafer di celle di memoria SRAM a 22\u00a0nm nel mese di settembre 2009, cosa che poi \u00e8 effettivamente avvenuta; ogni chip che conteneva celle di memoria aveva la capacit\u00e0 di 364 Mbit (45,5 MB) per un totale di 2,9 miliardi di transistor che occupavano lo spazio di un'unghia (\u00e8 inoltre da aggiungere che si tratta di memorie che a differenza di quelle di IBM sono basate su 8 transistor per ogni bit, al pari di quelle alla base delle cache dei processori Atom e quelli basati sull'architettura Nehalem); la singola cella di memoria realizzata da Intel \u00e8 al momento la pi\u00f9 piccola mai ottenuta, con una superficie pari a 0,092\u00a0\u00b5m\u00b2.\nI primi processori dovrebbero arrivare tra la fine del 2011 e l'inizio del 2012 La joint-venture Intel - Micron Technology prevede di produrre le prime memorie NAND flash per la fine del 2009 mentre Toshiba e San Disk prevedono di poter mettere il commercio le prime memorie NAND flash per la seconda met\u00e0 del 2010.\nNuove tecniche per realizzare chip a 22 nm.\nL'evoluzione dei processi produttivi passa anche attraverso lo sviluppo di nuove tecniche di produzione. Spesso infatti, le tecniche che possono venire impiegate con successo se abbinate ad un certo processo produttivo, si rivelano poi inadeguate per una futura generazione.\nIBM ha annunciato di aver messo a punto una nuova tecnica produttiva per realizzare i futuri chip a 22\u00a0nm, chiamata Computational Scaling. Si tratta di una tecnica volta a superare una serie di limitazioni delle tecniche litografiche attuali, attraverso l'impiego di nuovi strumenti matematici per la modellazione e creazione delle maschere utilizzate nella stampa litografica dei componenti.\nLa grande potenzialit\u00e0 della nuova tecnica risiede nella possibilit\u00e0 di adattamento degli attuali macchinari per la produzione di chip a 45 nm, alla produzione a 22\u00a0nm senza la necessit\u00e0 di sostituzione degli impianti produttivi.\nIntel invece utilizzer\u00e0 la terza generazione della tecnologia \"high-k dielectrics\" (strati dielettrici), originariamente introdotta con il processo a 45\u00a0nm e impiegata anche in quello a 32\u00a0nm, che prevede l'uso di ossidi (a base di afnio, titanio e altri metalli) ad alta costante dielettrica, il che consente di ottenere campi elettrici elevati, potendo contare su spessori pi\u00f9 elevati, e quindi un leakage inferiore.\nNuove tecnologie.\nA met\u00e0 2007, Intel dichiar\u00f2 di avere in sviluppo una nuova tecnologia assolutamente rivoluzionaria riguardo al tipo di transistor che il produttore statunitense avrebbe potuto impiegare nei futuri processori. Inizialmente essa avrebbe dovuto essere introdotta nelle CPU basate sul processo produttivo a 32 nm, ma successivamente il suo lancio venne posticipato, e tali processori (basati sulle architetture Westmere e Sandy Bridge) sono arrivate sul mercato utilizzando transistori di tipo tradizionale.\nL'annuncio di Intel riguardava una tecnologia che, per la prima volta dal 1950, prevedeva una rivoluzione nella forma dei transistor che sarebbero diventati \"tri-gate\", ovvero contenere non uno ma 3 \"gate\", diventando transistor 3D. Tradizionalmente i transistor hanno un progetto strettamente planare, con i gate che si posizionano in piano attraverso il substrato. Con il progetto tri-gate un singolo gate \u00e8 immesso sopra 2 gate verticali consentendo un'area 3 volte maggiore per lo spostamento degli elettroni. Secondo Intel questa caratteristica, che \u00e8 in sviluppo dal 2002, dovrebbe offrire una maggiore flessibilit\u00e0 tra prestazioni e consumi, riducendo questi ultimi del 35% rispetto all'impiego di transistor tradizionali.\nQuesta tecnologia \u00e8 stata ufficialmente confermata il 4 maggio 2011 per l'integrazione nei processori a 22\u00a0nm basati sull'architettura Ivy Bridge (evoluzione di Sandy Bridge).\nNuovi wafer da 450 mm per il processo produttivo a 22 nm.\nA maggio 2008 Intel, Samsung e TSMC annunciarono di aver raggiunto un accordo per lo sviluppo congiunto di wafer da 450\u00a0mm allo scopo di sostituire progressivamente quelli da 300\u00a0mm utilizzati ormai dal 2001 a partire dal processo produttivo a 130 nm. La produzione di questi nuovi wafer sarebbe dovuta iniziare nel 2012 in abbinamento al precedente processo a 22\u00a0nm allo scopo di produrre diverse migliaia di die di processore per ogni wafer (circa il doppio rispetto a quanto possibile con i wafer da 300\u00a0mm), migliorando la resa produttiva e contribuendo ad ammortizzare i costi di produzione sempre pi\u00f9 alti. Successivamente l'introduzione di tali wafer \u00e8 stata posticipata nel tempo a causa dell'alto costo di aggiornamento dei macchinari e potrebbe arrivare in abbinamento al successivo processo produttivo a 14\u00a0nm.\nIl processo successivo.\nL'evoluzione del processo a 22\u00a0nm \u00e8 quello a 14 nm."}
{"id": "713689", "revid": "1728", "url": "https://it.wikipedia.org/wiki?curid=713689", "title": "Santa Pudenziana (Roma)", "text": ""}
{"id": "713690", "revid": "125245710", "url": "https://it.wikipedia.org/wiki?curid=713690", "title": "Mar dei Sargassi", "text": "Il mar dei Sargassi \u2014 nome dovuto alla presenza dell'omonima alga \u2014 \u00e8 una porzione dell'oceano Atlantico compresa tra gli arcipelaghi delle Grandi Antille a ovest, delle Azzorre a est e delle Bermuda a nord.\nSi tratta di un mare aperto, in quanto i suoi confini non sono delimitati da masse continentali, ma dalla presenza di alcune correnti oceaniche: a ovest dalla Corrente del Golfo, a nord dalla Corrente nord-atlantica, a est dalla Corrente delle Canarie e a sud dalla Corrente Equatoriale Nord.\nLe acque del Mar dei Sargassi si distinguono per il loro colore blu intenso e per l'eccezionale chiarezza, con visibilit\u00e0 subacquea fino a 61 m. A causa del giro di correnti che lo circondano, le acque del mare sono spesso calme.\nLa massa d'acqua \u00e8 contraddistinta dalla migrazione, nel periodo autunnale, delle anguille europee prossime alla riproduzione."}
{"id": "713691", "revid": "37401", "url": "https://it.wikipedia.org/wiki?curid=713691", "title": "Leonardo World", "text": "Leonardo World \u00e8 stata una rete televisiva tematica italiana di propriet\u00e0 di Sitcom, dedicata alle comunit\u00e0 italiane all'estero. I suoi contenuti erano dedicati a economia, cultura, territorio, politica, innovazione e tecnologia.\nIl suo palinsesto comprendeva il meglio delle produzioni dei quattro canali del gruppo Sitcom: Alice, Leonardo, Marcopolo e Nuvolari, relative ad argomenti come l'enogastronomia, la moda, lo stile, le tendenze, il design, le bellezze del territorio italiano, l'arte e l'arredamento.\nI programmi erano trasmessi in italiano ma anche in lingua spagnola ed inglese.\nIl canale era indirizzato ad Inghilterra, Stati Uniti d'America, Canada, Sud America, Australia, Giappone, Cina, Corea, Taiwan, Vietnam, Hong Kong e Malaysia."}
{"id": "713693", "revid": "36426", "url": "https://it.wikipedia.org/wiki?curid=713693", "title": "Villa di San Donato", "text": ""}
{"id": "713696", "revid": "486946", "url": "https://it.wikipedia.org/wiki?curid=713696", "title": "Stefano il Grande", "text": ""}
{"id": "713697", "revid": "110157", "url": "https://it.wikipedia.org/wiki?curid=713697", "title": "Basilica di Santa Pudenziana", "text": "La basilica di Santa Pudenziana \u00e8 un luogo di culto cattolico di Roma, situato in via Urbana (l'antico \"vicus Patricius\") nel rione Monti.\nRisalente al V secolo, dedicata a santa Pudenziana, sorella di santa Prassede e figlia del senatore romano Pudente; \u00e8 la chiesa nazionale dei Filippini e sede del titolo cardinalizio omonimo.\nStoria.\nPer secoli si \u00e8 ritenuto che questa fosse la pi\u00f9 antica chiesa cristiana di Roma: la chiesa sarebbe stata costruita sulla \"domus\" del senatore Pudente, che si trova nove metri sotto la basilica. Pudente, con le sue due figlie Pudenziana e Prassede, sarebbe stato convertito dall'apostolo Pietro che avrebbe dimorato sette anni nell'abitazione dell'amico.\nOrigine e datazione della chiesa, pur antichissima, sono ancora in discussione. I lavori di restauro, eseguiti negli anni quaranta, portarono a conclusioni diverse rispetto alla versione tradizionale: le strutture della chiesa farebbero parte delle Terme di Novato del II secolo, un secolo dopo l'arrivo di Pietro, e la trasformazione delle terme in una chiesa sarebbe avvenuta alla fine del IV secolo, sotto il pontificato di papa Siricio. Studi recenti, al contrario, sostengono che l'ubicazione in un edificio termale \u00e8 da ritenersi infondata poich\u00e9 non sono stati trovati bacini, condotti acquiferi e soprattutto vasche, manufatti tipici di un edificio di quel genere.\nIl nome di Pudenziana \u00e8 attestato nel Martyrologium Hieronymianum nel giorno 19 maggio e nel catalogo del cimitero di Priscilla ove la santa \u00e8 sepolta assieme alla sorella Prassede.\nIl corpo della basilica \u00e8 in gran parte frutto di un restauro del XVI secolo. Alla fine del IV secolo l'edificio era stato trasformato in una chiesa provvista di un portico. Negli atti del sinodo del 499, la chiesa appartiene al \"titulus Pudentis\". Il campanile fu aggiunto nel XIII secolo e per la costruzione fu chiuso un vano della navata laterale sinistra. I lavori di restauro completati nel 1588 hanno modificato la struttura della chiesa demolendo il portico, rimuovendo il Coro medievale e costruendo alcuni pilastri per rafforzare le colonne.\nDescrizione.\nLa facciata fu restaurata nel 1870 per volont\u00e0 del cardinale titolare Lucien-Louis-Joseph-Napol\u00e9on Bonaparte, nipote di Napoleone. Il campanile romanico a cinque ordini \u00e8 stato edificato nel XIII secolo.\nOriginariamente a tre navate, fu ristrutturata a navata unica nel 1588 da Francesco Capriani detto \"il Volterra\" su commissione del cardinale Enrico Caetani. La cupola, sempre del Capriani, \u00e8 affrescata da Niccol\u00f2 Circignani detto \"il Pomarancio\" (\"Angeli e Santi davanti a Cristo\").\nNell'interno lavori di Bernardino Nocchi, Giovan Battista Della Porta (\"Cristo consegna le chiavi del cielo a San Pietro\"), Achille Tamburini (Crocefisso di bronzo), Lazzaro Baldi (Nativit\u00e0) e (Nativit\u00e0 di Maria), Carlo Maderno (Cappella Caetani) ed altri.\nSulla cantoria alla sinistra del presbiterio si trova l'organo a canne, a trasmissione elettrica con 17 registri su due manuali e pedale, costruito nel 1955 dai Fratelli Ruffatti.\nMosaico dell'abside.\nIl mosaico dell'abside, raffigurante Cristo circondato dagli apostoli, risale a circa il 390 ma non \u00e8 il pi\u00f9 antico mosaico absidale di Roma sopravvissuto, primato che spetta a quelli delle due absidi di Santa Costanza (360). Una parte del mosaico fu distrutta durante i lavori di ristrutturazione di Francesco Capriani detto \"il Volterra\", che sacrificarono parte della zona inferiore intaccando le figure di alcuni apostoli, e forse un Agnus Dei riportato da alcuni disegni cinquecenteschi.\nNel mosaico \u00e8 rappresentato Cristo in trono circondato dagli apostoli (ne sono rimasti dieci, gli altri probabilmente sono scomparsi con le ristrutturazioni cinquecentesche) e da due donne che gli porgono una corona ciascuna, la cui identit\u00e0 \u00e8 oggetto di discussione: secondo alcuni sarebbero le sante Pudenziana e Prassede, figlie di Pudente; secondo altri rappresenterebbero la \"Chiesa\" e la \"Sinagoga\", cio\u00e8 i templi dei cristiani e degli ebrei; secondo una terza interpretazione le due figure femminili allegoriche sarebbero la \"Chiesa degli Ebrei\" e la \"Chiesa dei Gentili\" che offrono corone al Cristo, come si usava offrirle agli Imperatori romani. Solo la figura del Cristo ha l'aureola, e tiene in mano un libro aperto, sul quale campeggia l'iscrizione \"\".\nLe figure si stagliano davanti a un'esedra porticata, dietro la quale si intravede il profilo di una citt\u00e0, che potrebbe essere identificata con Gerusalemme, di cui si intravederebbero le chiese costruite da Costantino I. Questa interpretazione \u00e8 resa plausibile dalla presenza, al centro del mosaico, di una croce ricoperta di gemme che, secondo la tradizione, sarebbe stata fatta erigere dall'imperatore Teodosio II, nel 416 sul Calvario, in ricordo probabilmente di una miracolosa apparizione della croce. Accanto alla Croce svettano in un cielo animato da nuvolette rosacee e azzurre i quattro Viventi dell'Apocalisse (l'angelo, il bue, il leone e l'aquila), una delle pi\u00f9 antiche rappresentazioni del Tetramorfo giunte sino a noi in sede monumentale.\nDiscusso \u00e8 il significato che il maestro di questo mosaico, artista di grande fantasia e potenza comunicativa, ha voluto offrire assemblando tanti simboli ed elementi iconografici. Prevale certamente un significato legato al Cristo-docente, o al Cristo-filosofo, se non al Cristo-re, arguibile da un confronto con l'iconografia del tempo. Probabile che, stante anche l'ordine dei quattro simboli del Tetramorfo, la mente iconografica che ha elaborato questo mosaico fosse legata ai circoli culturali che si muovevano intorno a San Girolamo: l'ordine dei quattro Viventi \u00e8 infatti quello che compare nel commento di San Girolamo a Origene, che a sua volta commentava la profezia di Ezechiele. In generale \u00e8 comunque evidente l'allusione al Cristo come fonte di Salvezza, in relazione alla Seconda venuta (il Tetramorfo) e alla protezione accordata alla chiesa sorta sulla domus di Pudente."}
{"id": "713699", "revid": "36426", "url": "https://it.wikipedia.org/wiki?curid=713699", "title": "Zar Alessandro II", "text": ""}
{"id": "713701", "revid": "804", "url": "https://it.wikipedia.org/wiki?curid=713701", "title": "Basilea I", "text": "Basilea I \u00e8 la denominazione con cui ci si riferisce ad una serie di delibere delle banche centrali di tutto il mondo e nel 1988, il Comitato di Basilea (BCBS) pubblic\u00f2 nell'omonima citt\u00e0 svizzera una serie di requisiti patrimoniali minimi per gli istituti di credito. Questo \u00e8 noto anche come l'accordo di Basilea '88 e fu promulgato dal G10 nel 1992, sebbene le banche giapponesi abbiano richiesto un prolungamento del periodo di transizione. Basilea I \u00e8 ora notoriamente sorpassato e sono ora operative in fase di implementazione in molti paesi le linee guida note sotto il nome complessivo di Basilea II. \nRetroscena.\nIl comitato venne formato in risposta alla liquidazione confusa di una banca di Francoforte nel 1974."}
{"id": "713707", "revid": "198277", "url": "https://it.wikipedia.org/wiki?curid=713707", "title": "Gran Premio di Siracusa", "text": "Il Gran Premio di Siracusa \u00e8 stata una tradizionale corsa automobilistica riservata a vetture di Formula 1 che si \u00e8 corsa tra gli anni 50 e 60 del XX secolo sul circuito di Siracusa. Non era valida quale prova del mondiale.\nTradizionalmente tenuta in primavera, ha costituito per molti anni la prima gara stagionale in Europa per le Formula 1.\nL'ultima edizione ebbe due vincitori \"ex aequo\", caso unico nelle gare di Formula 1: la cosa fu possibile, da un lato, per via della limitata precisione del cronometraggio a mano (entro il decimo di secondo) e della mancanza del fotofinish e dall'altro per un preciso accordo tra i due piloti deciso dalla Scuderia Ferrari, che intendeva ricompensare Parkes per il grande lavoro di collaudo che svolgeva e allo stesso tempo non poteva non avere un vincitore italiano dopo la recente scomparsa di Lorenzo Bandini al Gran Premio di Monaco."}
{"id": "713722", "revid": "44638", "url": "https://it.wikipedia.org/wiki?curid=713722", "title": "3200 a.C.", "text": ""}
{"id": "713724", "revid": "6923", "url": "https://it.wikipedia.org/wiki?curid=713724", "title": "Vendela Kirsebom", "text": "Biografia.\nNata a Stoccolma da madre norvegese, Ingi Kirsebom , e da padre turco, Ahmet \u00d6zkal, mai conosciuto, Vendela Kirsebom si \u00e8 diplomata in una scuola steineriana e a 18 anni si \u00e8 recata in Italia per intraprendere la carriera di modella.\nHa svolto numerose campagne pubblicitarie per Alma, Barbour, Diesel, Eddie Bauer, Elizabeth Arden, Garnier, L'Oreal, Liz Claiborne, Mikimoto, Rampage, Revlon, Victoria's Secret. Inoltre ha sfilato per Todd Oldham, Norah Farah e Victoria's Secret nel 1997.\n\u00c8 apparsa nelle copertine di Sports Illustrated Swimsuit Issue nel 1992, 1993, 1997 e 2004 e nelle riviste Flare, Elle, Vogue, Freundin Donna e Cosmopolitan.\nNel 1989 \u00e8 stata a New York, ingaggiata da Elizabeth Arden, per poi passare in molte altre compagnie e ottenere anche un piccolo ruolo nel film \"Batman &amp; Robin\".\nDal 1996 al 2007 \u00e8 stata sposata con l'uomo d'affari norvegese Olaf Thommessen. Vive a Oslo insieme alle figlie Julia e Hannah.\n\u00c8 impegnata in molte associazioni umanitarie tra cui l'UNICEF, dal 1995."}
{"id": "713727", "revid": "110157", "url": "https://it.wikipedia.org/wiki?curid=713727", "title": "Diocesi di S\u00e3o Jos\u00e9 dos Pinhais", "text": "La diocesi di S\u00e3o Jos\u00e9 dos Pinhais (in latino: \"Dioecesis Sancti Ioseph Pinealensis\") \u00e8 una sede della Chiesa cattolica in Brasile suffaganea dell'arcidiocesi di Curitiba, appartenente alla regione ecclesiastica Sul 2. Nel 2017 contava 665.478 battezzati su 842.879 abitanti. \u00c8 retta dal vescovo Celso Ant\u00f4nio Marchiori.\nTerritorio.\nLa diocesi comprende 14 comuni dello stato brasiliano del Paran\u00e1: S\u00e3o Jos\u00e9 dos Pinhais, Agudos do Sul, Arauc\u00e1ria, Campo do Tenente, Contenda, Fazenda Rio Grande, Lapa, Mandirituba, Pi\u00ean, Piraquara, Quatro Barras, Quitandinha, Rio Negro e Tijucas do Sul.\nSede vescovile \u00e8 la citt\u00e0 di S\u00e3o Jos\u00e9 dos Pinhais, dove si trova la cattedrale di San Giuseppe.\nIl territorio si estende su una superficie di 7.186\u00a0km\u00b2 ed \u00e8 suddiviso in 38 parrocchie, raggruppate in 3 settori pastorali\nStoria.\nLa diocesi \u00e8 stata eretta il 6 dicembre 2006 con la bolla \"Quo plenius\" di papa Benedetto XVI, ricavandone il territorio dall'arcidiocesi di Curitiba.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 842.879 persone contava 665.478 battezzati, corrispondenti al 79,0% del totale."}
{"id": "713739", "revid": "125981747", "url": "https://it.wikipedia.org/wiki?curid=713739", "title": "Longobardi", "text": "I Longobardi furono una popolazione germanica, protagonista tra il II e il VI secolo di una lunga migrazione che la port\u00f2 dal basso corso dell'Elba fino all'Italia. Il movimento migratorio ebbe inizio nel II secolo, ma soltanto nel IV l'intero popolo avrebbe lasciato il basso Elba; durante lo spostamento, avvenuto risalendo il corso del fiume, i Longobardi approdarono prima al medio corso del Danubio (fine V secolo), poi in Pannonia (VI secolo), dove consolidarono le proprie strutture politiche e sociali, si convertirono parzialmente al cristianesimo ariano e inglobarono elementi etnici di varia origine, principalmente germanici.\nEntrati a contatto con il mondo bizantino e la politica dell'area mediterranea, nel 568, guidati da Alboino, si insediarono in Italia, dove diedero vita a un regno indipendente che estese progressivamente il proprio dominio sulla maggior parte del territorio italiano continentale e peninsulare. Il dominio longobardo fu articolato in numerosi ducati, che godevano di una marcata autonomia rispetto al potere centrale dei sovrani insediati a Pavia; nel corso dei secoli, tuttavia, grandi figure di sovrani come Autari, Agilulfo (VI secolo), Rotari, Grimoaldo (VII secolo), Liutprando, Astolfo e Desiderio (VIII secolo) estesero progressivamente l'autorit\u00e0 del re, conseguendo un rafforzamento delle prerogative regie e della coesione interna del regno. Il Regno longobardo, che tra il VII e l'inizio dell'VIII secolo era arrivato a rappresentare una potenza di rilievo europeo, cess\u00f2 di essere un organismo autonomo nel 774, a seguito della sconfitta subita a opera dei Franchi guidati da Carlo Magno.\nNel corso dei secoli, i Longobardi, inizialmente casta militare rigidamente separata dalla massa della popolazione romanica, si integrarono progressivamente con il tessuto sociale italiano, grazie all'emanazione di leggi scritte in latino (Editto di Rotari, 643), alla conversione al cattolicesimo (fine VII secolo) e allo sviluppo, anche artistico, di rapporti sempre pi\u00f9 stretti con le altre componenti socio-politiche della Penisola (bizantine e romane). La contrastata fusione tra l'elemento germanico longobardo e quello romanico pose le basi, secondo il modello comune alla maggior parte dei regni latino-germanici altomedievali, per la nascita e lo sviluppo della societ\u00e0 italiana dei secoli successivi.\nEtnonimo.\n\u00c8 lo stesso Paolo Diacono, che con la sua \"Historia Langobardorum\" (\"Storia dei Longobardi\") \u00e8 la principale fonte di conoscenza della storia longobarda, a fornire l'etimologia dell'etnonimo \"Longobardi\" (\"Langb\u00e4rte\" in antico germanico, latinizzato in \"Langobardi\"):\nPaolo Diacono, che riporta la tradizionale spiegazione mitica di questo appellativo, rileva come sia anche congruente con l'acconciatura tipica dei Longobardi, caratterizzata in effetti dalle lunghe barbe che li differenziano, per esempio, dai Franchi accuratamente rasati.\nTale etimologia era gi\u00e0 stata proposta, pi\u00f9 di un secolo prima, da Isidoro di Siviglia nelle sue Etymologiae:\nL'etimologia proposta dallo storico \u00e8 stata accolta anche dalla moderna ricerca, che conferma come l'acconciatura tradizionale fosse a sua volta avvalorata da una forma rituale di culto al dio Odino. Al contrario, la storiografia ha ormai abbandonato l'ipotesi alternativa che spiegava l'etnonimo come popolo \"dalle lunghe lance\", dall'alto tedesco antico \"barta\" (\"lancia\").\nStoria.\nOrigini.\nMito.\nSecondo le loro tradizioni, riportate nell\"Origo gentis Langobardorum\" e riprese da Paolo Diacono nella sua \"Historia Langobardorum\" (dove tuttavia lo storico rigetta la leggenda, qualificandola come \u00ab\"ridiculam fabulam\"\u00bb, \"fiaba ridicola\", e bollando i fatti narrati come \u00ab\"risu digna et pro nihilo habenda\"\u00bb, \"degni di riso e privi di qualsiasi valore\"), i Longobardi in origine si chiamavano Winnili e abitavano la Scania. Sotto la guida dei fratelli Ibor e Aio, figli di Gambara, migrarono verso sud, sulle coste meridionali del Mar Baltico, e si stabilirono nella regione chiamata \"Scoringa\". Presto vennero in conflitto con i vicini Vandali, anch'essi Germani, e si trovarono in difficolt\u00e0 poich\u00e9 il loro valore non bastava a compensare l'esiguit\u00e0 numerica.\nNarra la leggenda che i capi dei Vandali pregarono Odino di concedere loro la vittoria, ma il dio supremo disse che avrebbe decretato il successo al popolo che, il mattino della battaglia, avrebbe visto per primo. Gambara e i figli invece ricorsero alla moglie di Odino, Frigg, che diede loro il consiglio di presentarsi sul campo di battaglia al sorgere del sole: uomini e donne insieme, queste con i capelli sciolti fin sotto il mento come fossero barbe. Al sorgere del sole Frigg fece s\u00ec che Odino si girasse dalla parte dei Winnili e il dio, quando li vide, chiese: \u00abChi sono quelli con le lunghe barbe?\u00bb. Al che la dea rispose: \u00abPoich\u00e9 hai dato loro un nome, dai loro anche la vittoria\u00bb.\nL'aneddoto riguarda non solo la leggenda di formazione del nome del popolo, ma informa anche di una sorta di passaggio delle consegne fra gli d\u00e8i dell'antica religione dei Vani, che probabilmente avevano il patronato della stirpe dei Winnili e tra cui primeggiava la dea Frigg, e la nuova religione degli Asi capeggiati da Odino/Wotan. Si tratt\u00f2 quindi dell'evoluzione da una religione orientata al culto della fertilit\u00e0 a una che promuoveva i valori della guerra e la classe dei guerrieri. Non solo nelle abitudini dei Germani, ma in numerose altre culture il diritto di imporre il nome ad un'altra persona impone una serie di doveri che corrono nei due sensi, una sorta di padrinaggio.\nUna conferma indiretta del mito di fondazione del popolo longobardo \u00e8 forse contenuta in Giordane che, nel 551, parl\u00f2 di una trib\u00f9 chiamata \"Vinoviloth\" per la quale \u00e8 stata ipotizzata una connessione con \"Winnili\". Stando per\u00f2 allo stesso Giordane, a quel tempo i \"Winnili\" vivevano ancora in Scandinavia: si ritiene quindi comunemente che si trattasse di tutt'altro popolo, forse finnico.\nTestimonianze storiche e archeologiche.\nLa coincidenza della Scandinavia meridionale con la patria originaria dei Longobardi \u00e8 comunemente accettata dalla storiografia moderna. L'assenza di ritrovamenti archeologici chiaramente riconducibili ai Longobardi in Scandinavia ha tuttavia indotto alcuni storici a teorizzare che le tarde testimonianze di Paolo Diacono e della \"Origo gentis Langobardorum\" siano in realt\u00e0 scorrette, forse ispirate per analogia alla tradizione dei Goti (spesso assunti come esempio dagli altri popoli germanici). Alcune tracce rinvenute in Scandinavia sono compatibili con una presenza longobarda nel I secolo a.C., specie tenendo conto di similitudini tra la mitologia longobarda e quella nordica e tra il diritto e la societ\u00e0 dei Longobardi e quella degli antichi popoli della Scandinavia.\nMigrazione verso sud.\nStanziamento sul basso Elba.\nGli storici concordano nel collocare la prima tappa della migrazione verso sud, la \"Scoringa\", presso le coste sudoccidentali del Mar Baltico, identificandola forse con l'isola di R\u00fcgen, forse con la Zelanda o Lolland. Tale movimento migratorio avvenne con ogni probabilit\u00e0 ancora nel I secolo a.C.; poco dopo si stabilirono prima in \"Mauringa\" e poi in \"Golanda\". L'identificazione di questi territori \u00e8 ancora oggetto di dibattito tra gli storici, ma si tratta comunque di aree comprese tra le sponde del Baltico e il fiume Elba. Mentre erano in queste aree avvennero i primi contatti con i Germani occidentali e, nel 5 d.C. durante la campagna germanica di Tiberio, con l'Impero romano, che li sconfisse in battaglia. Si allearono in seguito, sempre in opposizione ai Romani, prima con la lega germanica guidata dai Cherusci di Arminio, prendendo parte alla battaglia di Teutoburgo; poi con Maroboduo, re dei Marcomanni. Tacito, nel suo saggio \"Germania\" (98 d.C.), conferm\u00f2 lo stanziamento alle foci dell'Elba (come pure Strabone), inserendoli tra le popolazioni suebiche.\nCirca settant'anni dopo la \"Germania\" di Tacito, i Longobardi sono annoverati fra le popolazioni coinvolte nella prima campagna (167\u2013169) di combattimenti fra le legioni romane di Marco Aurelio e numerosi popoli; nel 167 presero parte all'incursione in Pannonia superiore. Dopo la sconfitta della coalizione marcomannica, la diminuzione del potere dei Longobardi seguita alla ritirata del 167 li port\u00f2 probabilmente ad allearsi a popoli vicini pi\u00f9 forti, come i Sassoni, mantenendosi comunque indipendenti. Rimasero presso l'Elba fino alla seconda met\u00e0 del IV secolo, anche se un nuovo processo migratorio verso sud aveva gi\u00e0 avuto avvio agli inizi del III.\nMigrazione dall'Elba al Danubio.\nNel periodo successivo alle Guerre marcomanniche la storia dei Longobardi \u00e8 sostanzialmente sconosciuta. L\"Origo\" riferisce di un'espansione nelle regioni di \"Anthaib\", \"Bainaib\" e \"Burgundaib\", spazi compresi tra il medio corso dell'Elba e l'attuale Boemia settentrionale. Si tratt\u00f2 di un movimento migratorio dilazionato nel corso di un lungo periodo, compreso tra il II e il IV secolo, e non costitu\u00ec un processo unitario, quanto piuttosto una successione di piccole infiltrazioni in territori abitati contemporaneamente anche da altri popoli germanici.\nTra la fine del IV e l'inizio del V secolo, i Longobardi tornarono a darsi un re, Agilmondo, e dovettero confrontarsi con gli Unni, chiamati \"Bulgari\" da Paolo Diacono. Sempre tra IV e V secolo ebbe avvio la trasformazione dell'organizzazione tribale longobarda verso un sistema guidato da un gruppo di duchi; questi comandavano proprie bande guerriere sotto un sovrano che, ben presto, si trasform\u00f2 in un re vero e proprio. Il re, eletto come generalmente accadeva in tutti i popoli indoeuropei per acclamazione dal popolo in armi, aveva una funzione principalmente militare, ma godeva anche di un'aura sacrale (lo \"heill\", \"carisma\"); tuttavia, il controllo che esercitava sui duchi era generalmente debole.\nNel 488-493 i Longobardi, guidati da Godeoc e poi da Claffone, \"ritornarono\" alla storia e, attraversata la Boemia e la Moravia, si insediarono nella \"Rugilandia\", le terre a ridosso del medio Danubio lasciate libere dai Rugi a nord del Norico dove, grazie alla fertilit\u00e0 della terra, poterono rimanere per molti anni; per la prima volta entrarono in un territorio marcato dalla civilt\u00e0 romana. Giunti presso il Norico, i Longobardi ebbero conflitti con i nuovi vicini, gli Eruli, e finirono per stabilirsi nel territorio detto \"Feld\" (forse la Piana della Morava, situata a oriente di Vienna).\nStanziamento in Pannonia.\nUn'alleanza con Bisanzio e i Franchi permise al re Vacone di mettere a frutto le convulsioni che scossero il regno ostrogoto dopo la morte del re Teodorico nel 526: sottomise cos\u00ec i Suebi presenti nella regione e occup\u00f2 la Pannonia I e Valeria (l'attuale Ungheria a ovest e a sud del Danubio). Alla sua morte (540) il figlio Valtari era minorenne; quando, pochi anni dopo, mor\u00ec, il suo reggente Audoino usurp\u00f2 il trono e modific\u00f2 il quadro delle alleanze del predecessore, accordandosi (nel 547 o nel 548) con l'imperatore bizantino Giustiniano I per occupare, in Pannonia, la provincia Savense (il territorio che si stende fra i fiumi Drava e Sava) e parte del Norico, in modo da schierarsi nuovamente contro i vecchi alleati Franchi e Gepidi e consentire a Giustiniano di disporre di rotte di comunicazione sicure con l'Italia.\nGrazie anche al contributo militare di un modesto contingente bizantino e, soprattutto, dei cavalieri avari, i Longobardi affrontarono i Gepidi e li vinsero (551), mettendo fine alla lotta per la supremazia nell'area norico-pannonica. In quella battaglia si distinse il figlio di Audoino, Alboino, che duell\u00f2 e uccise il principe gepido Torrismondo. Ma uno strapotere dei Longobardi in quella zona non serviva gli interessi di Giustiniano e quest'ultimo, pur servendosi di contingenti longobardi anche molto consistenti contro Totila e perfino contro i Persiani, cominci\u00f2 a favorire nuovamente i Gepidi. Quando Audoino mor\u00ec, il suo successore Alboino dovette stipulare un'alleanza con gli Avari, che per\u00f2 prevedeva in caso di vittoria sui Gepidi che tutto il territorio occupato dai Longobardi andasse agli Avari. Nel 567 un doppio attacco ai Gepidi (i Longobardi da ovest, gli Avari da est) si concluse con due cruente battaglie, entrambe fatali ai Gepidi, che scomparivano cos\u00ec dalla storia; i pochi superstiti vennero assorbiti dagli stessi Longobardi. Gli Avari si impossessavano di quasi tutto il loro territorio, salvo Sirmio e il litorale dalmata che tornarono ai Bizantini.\nInvasione dell'Italia.\nSconfitti i Gepidi, la situazione era cambiata assai poco per Alboino, che al loro posto aveva dovuto lasciar insediare i non meno pericolosi Avari; decise quindi di lanciarsi verso le pianure dell'Italia, appena devastate dalla sanguinosa guerra gotica. Nel 568 i Longobardi invasero l'Italia attraversando l'Isonzo. Insieme a loro c'erano contingenti di altri popoli. J\u00f6rg Jarnut, e con lui la maggior parte degli autori, stima la consistenza numerica totale dei popoli in migrazione tra i cento e i centocinquantamila fra guerrieri, donne e non combattenti; non esiste tuttavia pieno accordo tra gli storici a proposito del loro reale numero.\nLa resistenza bizantina fu debole; le ragioni della facilit\u00e0 con la quale i Longobardi sottomisero l'Italia sono tuttora oggetto di dibattito storico. All'epoca la consistenza numerica della popolazione era al suo minimo storico, dopo le devastazioni seguite alla Guerra gotica; inoltre i Bizantini, che dopo la resa di Teia, l'ultimo re degli Ostrogoti, avevano ritirato le migliori truppe e i migliori comandanti dall'Italia perch\u00e9 impegnati contemporaneamente anche contro Avari e Persiani, si difesero solo nelle grandi citt\u00e0 fortificate. Gli Ostrogoti che erano rimasti in Italia verosimilmente non opposero strenua resistenza, vista la scelta fra cadere in mano ai Longobardi, dopotutto Germani come loro, o restare in quelle dei Bizantini.\nLa prima citt\u00e0 a cadere nelle mani di Alboino fu Cividale del Friuli (allora \"Forum Iulii\"); poi cedettero, in rapida successione, Aquileia, Vicenza, Verona, Brescia e quasi tutte le altre citt\u00e0 dell'Italia nordorientale. Nel settembre 569 aprirono le porte agli invasori Milano e Lucca e nel 572, dopo tre anni di assedio, cadde anche Pavia; Alboino ne fece la capitale del suo regno. Negli anni successivi i Longobardi proseguirono la loro conquista discendendo la penisola fino all'Italia centro\u2013meridionale, dove Faroaldo e Zottone, forse con l'acquiescenza di Bisanzio, conquistarono gli Appennini centrali e meridionali, divenendo rispettivamente i primi duchi di Spoleto e di Benevento. I Bizantini conservarono alcune zone costiere dell'Italia continentale: l'Esarcato (la Romagna, con capitale Ravenna), la Pentapoli (comprendenti i territori costieri delle cinque citt\u00e0 di Ancona, Pesaro, Fano, Senigallia e Rimini) e gran parte del Lazio (inclusa Roma) e dell'Italia meridionale (le citt\u00e0 della costa campana, Salerno esclusa, la Puglia e la Calabria).\nInizialmente il dominio longobardo fu molto duro, animato da spirito di conquista e saccheggio: un atteggiamento ben diverso, quindi, da quello comunemente adottato dai barbari \"foederati\", per pi\u00f9 lungo tempo esposti all'influenza latina. Se nei primi tempi si registrarono numerose violenze, gi\u00e0 verso la fine del VI secolo l'atteggiamento dei Longobardi si addolc\u00ec, anche in seguito all'avvio del processo di conversione dall'arianesimo al credo niceno della Chiesa di Roma.\nRegno longobardo.\nFondazione del regno.\nCon l'irruzione dei Longobardi, l'Italia si trov\u00f2 divisa tra questi e i Bizantini, secondo confini che nel corso del tempo subirono notevoli oscillazioni. I nuovi venuti si ripartirono tra la Langobardia Maior (l'Italia settentrionale e il Ducato di Tuscia) e la Langobardia Minor (i ducati di Spoleto e Benevento nell'Italia centro-meridionale), mentre la terra rimasta sotto controllo bizantino (\"Rom\u00e0nia\") aveva come fulcro l'Esarcato di Ravenna. Dopo il Ducato del Friuli, creato nel 569 dallo stesso Alboino, altri ducati furono creati nelle principali citt\u00e0 del Regno longobardo: la soluzione fu dettata da esigenze in primo luogo militari (i duchi erano prima di tutto comandanti), ma gett\u00f2 il seme della strutturale debolezza del potere regio longobardo. Nel 572, dopo la capitolazione di Pavia e la sua elevazione a capitale del regno, Alboino cadde vittima di una congiura ordita a Verona dalla moglie Rosmunda e da alcuni guerrieri.\nVI secolo.\nPi\u00f9 tardi nello stesso anno i duchi acclamarono re Clefi. Il nuovo sovrano estese i confini del regno, completando la conquista della Tuscia, e tent\u00f2 di continuare coerentemente la politica di Alboino, eliminando l'antica aristocrazia latina per acquisirne terre e patrimoni. Clefi fu ucciso, forse su istigazione dei Bizantini, nel 574; i duchi non nominarono un altro re e per un decennio regnarono da sovrani assoluti nei rispettivi ducati (Periodo dei Duchi). Commenta Machiavelli:\nNel 584 i duchi, davanti alla chiara necessit\u00e0 di una forte monarchia centralizzata per far fronte alla pressione dei Franchi e dei Bizantini, incoronarono re Autari e gli consegnarono met\u00e0 dei loro beni. Autari riorganizz\u00f2 i Longobardi e il loro insediamento in forma stabile in Italia e assunse il titolo di \"Flavio\", con il quale intendeva proclamarsi anche protettore di tutti i romani. Nel 585 respinse, nell'attuale Piemonte, i Franchi e indusse i Bizantini a chiedere, per la prima volta, una tregua. Nel 590 spos\u00f2 la principessa bavara Teodolinda, di sangue letingio.\nAutari mor\u00ec in quello stesso 590 e a succedergli fu chiamato il duca di Torino, Agilulfo, che spos\u00f2 a sua volta Teodolinda; a sceglierlo come nuovo marito e sovrano, secondo la leggenda, fu la stessa giovane vedova. L'influenza della regina sulla politica di Agilulfo fu notevole e le decisioni principali vengono attribuite a entrambi.\nAgilulfo e Teodolinda garantirono i confini del regno attraverso trattati di pace con Franchi e Avari; le tregue con i Bizantini, invece, furono sistematicamente violate e il decennio fino al 603 fu segnato da una marcata ripresa dell'avanzata longobarda. Al nord Agilulfo occup\u00f2, tra le varie citt\u00e0, anche Parma, Piacenza, Padova, Monselice, Este, Cremona e Mantova, mentre anche a sud i duchi di Spoleto e Benevento ampliavano i domini longobardi.\nIl rafforzamento dei poteri regi avviato da Autari prima e Agilulfo poi segn\u00f2 anche il passaggio a una nuova concezione territoriale basato sulla stabile divisione del regno in ducati. Ogni ducato era guidato da un duca, non pi\u00f9 solo capo di una fara ma funzionario regio, depositario dei poteri pubblici e affiancato da funzionari minori (sculdasci e gastaldi). Con questa nuova organizzazione il Regno longobardo avvi\u00f2 la sua evoluzione da occupazione militare a Stato. L'inclusione dei vinti Romanici era un passaggio inevitabile e Agilulfo comp\u00ec alcune scelte simboliche volte ad accreditarlo presso la popolazione latina: per esempio, si defin\u00ec \"Gratia Dei rex totius Italiae\" (\u00abPer grazia di Dio, re dell'Italia intera\u00bb) e non pi\u00f9 soltanto \"Rex Langobardorum\" (\u00abRe dei Longobardi\u00bb). In questa direzione si inscrive anche la forte pressione - svolta soprattutto da Teodolinda, che era in rapporti epistolari con lo stesso papa Gregorio I e dall'abate e missionario irlandese Colombano e dei suoi monaci - verso la conversione al cattolicesimo dei Longobardi, fino a quel momento ancora in gran parte pagani o ariani, e la ricomposizione dello Scisma tricapitolino. Paolo Diacono esalta la sicurezza finalmente raggiunta, dopo gli sconvolgimenti dell'invasione e del Periodo dei Duchi, sotto il regno di Autari e Teodolinda:\nVII secolo.\nAlla morte di Agilulfo, nel 616, il trono pass\u00f2 al figlio minorenne Adaloaldo. Teodolinda, reggente e detentrice effettiva del potere anche dopo l'uscita dalla minorit\u00e0 del figlio, prosegu\u00ec la sua politica filo-cattolica e di pacificazione con i Bizantini, suscitando per\u00f2 una sempre pi\u00f9 decisa opposizione tra i Longobardi; il conflitto esplose nel 624 e fu capeggiato da Arioaldo, che nel 625 depose Adaloaldo e si insedi\u00f2 al suo posto. Il \"colpo di Stato\" apr\u00ec una stagione di conflitti tra le due componenti religiose maggioritarie nel regno, dietro alle quali si celava l'opposizione tra i fautori di una politica di pacificazione con i Bizantini e di integrazione con i \"Romanici\" (Bavaresi) e i propugnatori di una politica pi\u00f9 aggressiva ed espansionista (nobilt\u00e0 ariana). Il regno di Arioaldo fu travagliato da questi contrasti, oltre che dalle minacce esterne.\nNel 636 ad Arioaldo successe l'ariano Rotari, duca di Brescia, che regn\u00f2 fino al 652 e conquist\u00f2 quasi tutta l'Italia settentrionale, occupando Oderzo e la Liguria e completando la conquista dell'Emilia dopo la vittoria nella battaglia dello Scultenna nel 643. La sua memoria \u00e8 legata al celebre Editto, promulgato nel medesimo anno e che codificava le norme germaniche, ma introduceva anche significative novit\u00e0 (come la sostituzione della faida con il guidrigildo).\nNel 653, con Ariperto I, ritornava sul trono la dinastia Bavarese, segno del prevalere della fazione cattolica su quella ariana. Ariperto si segnal\u00f2 per la dura repressione dell'arianesimo; alla sua morte (661) divise il regno tra i due figli, Pertarito e Godeperto. L'inusuale partizione entr\u00f2 immediatamente in crisi: tra i fratelli si accese un conflitto che coinvolse anche il duca di Benevento, Grimoaldo, che scalz\u00f2 entrambi e ottenne l'investitura dai nobili longobardi. Grimoaldo favor\u00ec l'opera di integrazione tra le diverse componenti del regno ed esercit\u00f2 i poteri sovrani con una pienezza fino ad allora mai raggiunta dai suoi predecessori.\nAlla morte di Grimoaldo, nel 671, Pertarito rientr\u00f2 in Italia e svilupp\u00f2 una politica in linea con la tradizione della sua dinastia. Ottenne la pace con i Bizantini e rintuzz\u00f2 una prima ribellione del duca di Trento, Alachis, che per\u00f2 torn\u00f2 a sollevarsi, coalizzando intorno a s\u00e9 gli oppositori alla politica filo-cattolica, alla morte di Pertarito, nel 688. Il suo figlio e successore Cuniperto soltanto nel 689 riusc\u00ec a venire a capo della ribellione, uccidendo Alachis nella battaglia di Coronate. La crisi era figlia della divergenza che vedeva contrapposte le due regioni della Langobardia Maior: da un lato le regioni occidentali (\"Neustria\"), fedeli ai sovrani Bavaresi, filo-cattoliche e sostenitrici della politica di pacificazione con Bisanzio e Roma; dall'altra le regioni orientali (\"Austria\"), che non si rassegnavano a una mitigazione del carattere guerriero del popolo.\nVIII secolo.\nLa morte di Cuniperto, nel 700, apr\u00ec una grave crisi dinastica, con scontri civili, reggenze effimere e ribellioni; solo nel 702 Ariperto II riusc\u00ec a sconfiggere Ansprando e Rotarit, che gli si opponevano, e pot\u00e9 sviluppare una politica di pacificazione. Nel 712 Ansprando, rientrato dall'esilio, spodest\u00f2 Ariperto, ma mor\u00ec dopo appena tre mesi di regno.\nSul trono sal\u00ec Liutprando, il figlio di Ansprando gi\u00e0 associato al potere; il suo regno fu il pi\u00f9 lungo di tutti quelli dei Longobardi in Italia, che sotto di lui toccarono l'apogeo della loro parabola storica. Il suo popolo gli riconobbe audacia, valor militare e lungimiranza politica, ma a questi valori tipici della stirpe germanica (elementi in declino dell'identit\u00e0 longobarda, che lo stesso sovrano tent\u00f2 di rivitalizzare) Liutprando, re di una nazione ormai in stragrande maggioranza cattolica, un\u00ec quelle di \"piissimus rex\". Testimonianza dell'ammirazione che gli tributarono i Longobardi \u00e8 il panegirico tessuto da Paolo Diacono nel descriverne la figura:\nLiutprando si alle\u00f2 con i Franchi, attraverso un patto coronato dalla simbolica adozione del giovane Pipino il Breve, e con gli Avari, ai confini orientali: una doppia garanzia contro i potenziali nemici esterni che gli consent\u00ec di avere le mani libere nello scacchiere italiano. Nel 726 si impadron\u00ec di molte citt\u00e0 dell'Esarcato e della Pentapoli, atteggiandosi a protettore dei cattolici; per non inimicarsi il papa, tuttavia, rinunci\u00f2 all'occupazione di Sutri, che restitu\u00ec non all'imperatore ma \u00abagli apostoli Pietro e Paolo\u00bb. Questa donazione, nota come Donazione di Sutri, forn\u00ec il precedente legale per attribuire un potere temporale al papato, che avrebbe infine prodotto lo Stato della Chiesa. Un momento di forte tensione si ebbe quando Liutprando mise l'assedio a Roma: il papa chiese aiuto a Carlo Martello che, intervenendo diplomaticamente, riusc\u00ec a far desistere il sovrano longobardo (739). Negli anni successivi Liutprando port\u00f2 anche i ducati di Spoleto e di Benevento sotto la sua autorit\u00e0: mai nessun re longobardo aveva ottenuto simili risultati. La solidit\u00e0 del suo potere si fondava, oltre che sul carisma personale, anche sulla riorganizzazione delle strutture del regno che aveva intrapreso fin dai primi anni. Il nuovo papa Zaccaria ottenne nuove cessioni territoriali da Liutprando, che nel 742 trasfer\u00ec al pontefice diverse terre dell'ex \"Ducato romano\".\nDopo la morte di Liutprando (744) una rivolta destitu\u00ec suo nipote Ildebrando e insedi\u00f2 al suo posto il duca del Friuli, Rachis, che tuttavia si dimostr\u00f2 un sovrano debole. Cerc\u00f2 sostegno presso la piccola nobilt\u00e0 e i Romanici, inimicandosi la base dei Longobardi che lo costrinse presto a tornare all'offensiva e ad attaccare la Pentapoli. Il papa lo convinse a desistere e il suo prestigio croll\u00f2; i duchi elessero come nuovo re suo fratello, Astolfo, e Rachis si ritir\u00f2 a Montecassino.\nAstolfo, espressione della corrente pi\u00f9 aggressiva dei duchi, intraprese una politica energica ed espansionistica e all'inizio colse notevoli successi, culminati nella conquista di Ravenna (751); le sue campagne portarono i Longobardi a un dominio quasi completo dell'Italia, con l'occupazione (750-751) anche dell'Istria, di Ferrara, di Comacchio e di tutti i territori a sud di Ravenna fino a Perugia, mentre nella Langobardia Minor riusc\u00ec a imporre il suo potere anche a Spoleto e, indirettamente, a Benevento. Proprio nel momento in cui Astolfo pareva ormai avviato a vincere tutte le opposizioni su suolo italiano, Pipino il Breve, nuovo re dei Franchi, si accord\u00f2 con papa Stefano II che, in cambio della solenne unzione regale, ottenne la discesa in Italia dei Franchi. Nel 755 l'esercito longobardo fu sgominato dai Franchi e Astolfo (assediato a Pavia da Pipino il Breve) dovette accettare consegne di ostaggi e cessioni territoriali. Due anni dopo riprese la guerra contro il papa, che richiam\u00f2 i Franchi. Sconfitto di nuovo, Astolfo dovette accettare patti molto pi\u00f9 duri: Ravenna pass\u00f2 al papa, incrementando il nucleo territoriale del Patrimonio di San Pietro e il re dovette accettare una sorta di protettorato.\nAlla morte di Astolfo, nel 756, Rachis usc\u00ec dal monastero e tent\u00f2, inizialmente con qualche successo, di ritornare sul trono. Si oppose Desiderio, duca di Tuscia, che riusc\u00ec a ottenere l'appoggio del papa e dei Franchi. I Longobardi gli si sottomisero e Rachis ritorn\u00f2 a Montecassino. Desiderio riafferm\u00f2 il controllo longobardo sul territorio facendo di nuovo leva sui Romanici, creando una rete di monasteri governati da aristocratici longobardi e arrivando a patti con il nuovo papa, Paolo I. Desiderio svilupp\u00f2 una disinvolta politica matrimoniale dando in sposa una figlia al futuro Carlo Magno e un'altra figlia, Liutperga, al duca di Baviera, Tassilone.\nCaduta del regno.\nNel 771 la morte del fratello Carlomanno lasci\u00f2 mano libera a Carlo Magno che, ormai saldo sul trono, ripudi\u00f2 la figlia di Desiderio. L'anno successivo un nuovo papa, Adriano I, del partito avverso a Desiderio, pretese la consegna di alcuni territori promessi e mai ceduti da Desiderio portandolo cos\u00ec a riprendere la guerra contro le citt\u00e0 della Romagna. Carlo Magno venne in aiuto del papa: tra il 773 e il 774 scese in Italia e conquist\u00f2 la capitale del regno, Pavia. Il figlio di Desiderio, Adelchi, trov\u00f2 rifugio presso i Bizantini; Desiderio e la moglie Ansa furono condotti in Francia e chiusi in un monastero. Carlo si fece chiamare da allora \"Gratia Dei rex Francorum et Langobardorum\", realizzando un'unione personale dei due regni, mantenendo le \"Leges Langobardorum\" ma riorganizzando il regno sul modello franco, con conti al posto dei duchi.\nDopo il 774 - la Langobardia Minor.\nI domini longobardi dell'Italia centro-meridionale (quella che si chiamava Langobardia Minor, rispetto a quella pi\u00f9 vasta del settentrione), subirono destini differenti. Il Ducato di Spoleto cadde immediatamente in mano franca, quello di Benevento si mantenne, invece, autonomo. Il duca Arechi II, al potere al momento del crollo del regno, aspir\u00f2 inutilmente al trono reale; assunse poi il titolo di principe.\nNei secoli seguenti gli Stati longobardi del meridione (dal Principato di Benevento si staccarono presto il Principato di Salerno e la Signoria di Capua) furono travagliati da lotte intestine e da contrasti con le potenze maggiori (il Sacro Romano Impero e l'Impero bizantino), con i vicini ducati campani della costa e con i Saraceni.\nDopo il Mille, il Principato di Salerno, sotto il principe Guaimario IV, si espanse ed inglob\u00f2 quasi tutta l'Italia meridionale continentale (1050), ma gli Stati longobardi vennero infine (XI secolo) assorbiti dai Normanni, come tutta l'Italia meridionale. Roberto il Guiscardo spos\u00f2 Sichelgaita, figlia di Guaimario IV, ultimo signore di Salerno. Nel 1139 il principato (che fu anche chiamato \"longobardo-normanno\") evolse nel Regno di Sicilia (durato - con vari nomi - sette secoli, fino al 1861). Benevento, conquistata da Roberto il Guiscardo nel 1053, entr\u00f2 a far parte dello Stato Pontificio, anche se continuarono a essere nominati duchi longobardi (direttamente dal papa) fino al 1081.\nLa persistenza di Stati autonomi permise ai Longobardi di salvaguardare una propria identit\u00e0 culturale e mantenne gran parte dell'Italia del Sud nell'orbita culturale occidentale, anzich\u00e9 in quella bizantina. Il diritto longobardo (\"more Langobardorum\") persistette in ampie aree dell'Italia meridionale ancora per un paio di secoli.\nSociet\u00e0.\nI Longobardi si definivano \u00ab\"gens Langobardorum\"\u00bb: una \"gens\", quindi, ovvero un gruppo di individui che aveva ben chiara la consapevolezza di formare una comunit\u00e0 e convinto di condividere un'ascendenza comune. Questo, tuttavia, non significava che i Longobardi fossero un gruppo etnicamente omogeneo; durante il processo migratorio inclusero al loro interno individui isolati o frammenti di popoli incontrati durante i loro spostamenti, soprattutto attraverso l'inserimento di guerrieri. Per accrescere il numero di uomini in armi ricorsero spesso all'affrancamento degli schiavi. La maggior parte degli individui via via inclusi era probabilmente composta da elementi germanici, ma non mancavano origini etniche diverse (per esempio, Avari del ceppo turco) e perfino Romani del Norico e della Pannonia.\nI Longobardi erano un popolo in armi guidato da un'aristocrazia di cavalieri e da un re guerriero. Il titolo non era dinastico ma elettivo: l'elezione si svolgeva nell'ambito dell'esercito, che fungeva da assemblea degli uomini liberi (arimanni). Ogni anno veniva convocato a Pavia l'esercito, richiamando presso la corte le maggiori \u00e9lite aristocratiche del regno, e in queste occasioni, davanti alle assemblee degli uomini armati, furono promulgati nel 643 l'editto di Rotari e successivamente le altre leggi longobarde. Infatti la partecipazione all'esercito garantiva l'esercizio dell'attivit\u00e0 politica all'interno dell'assemblea. Alla base della piramide sociale c'erano i servi, che vivevano in condizioni di schiavit\u00f9; a livello intermedio si trovavano gli aldii, che avevano limitata libert\u00e0, ma una certa autonomia in ambito economico. Al momento dell'invasione dell'Italia (568), il popolo era suddiviso in varie fare, raggruppamenti familiari con funzioni militari che ne garantivano la coesione durante i grandi spostamenti. A capo di ogni fara c'era un duca.\nIn Italia le fare si insediarono sul territorio ripartendosi tra gli insediamenti fortificati gi\u00e0 esistenti e una prima fase respinsero ogni commistione con la popolazione di origine latina (i Romanici), arroccandosi a difesa dei propri privilegi. Minoranza, coltivarono i tratti che li distinguevano sia dai loro avversari Bizantini sia dai Romanici: la lingua germanica, la religione pagana o ariana, il monopolio del potere politico e militare. L'irruzione dei Longobardi sulla scena italiana sconvolse i rapporti sociali della Penisola. La maggior parte del ceto dirigente latino (i \"nobiles\") fu uccisa o scacciata, mentre i pochi scampati dovettero cedere ai nuovi padroni un terzo dei loro beni, secondo il procedimento dell\"hospitalitas\".\nAnche una volta insediati in Italia, i Longobardi conservarono il valore attribuito all'assemblea del popolo in armi, il \"Gairethinx\", che decideva l'elezione del re e deliberava sulle scelte politiche, diplomatiche, legislative e giudiziarie pi\u00f9 importanti. Con il radicarsi dell'insediamento in Italia, il potere divenne territoriale, articolato in ducati. Gli sculdasci governavano i centri pi\u00f9 piccoli, mentre i gastaldi di nomina regia amministravano la porzione dei beni dei Longobardi assegnati, a partire dall'elezione di Autari (584) al sovrano.\nUna volta stabilizzata la presenza in Italia, nella struttura sociale del popolo iniziarono a manifestarsi segnali di evoluzione, registrati soprattutto nell'Editto di Rotari (643). L'impronta guerriera, che portava con s\u00e9 elementi di collettivismo militaresco, lasci\u00f2 progressivamente il passo a una societ\u00e0 differenziata, con una gerarchia legata anche alla maggiore o minore ampiezza delle propriet\u00e0 fondiarie. L'Editto lascia intendere che, anzich\u00e9 in fortificazioni pi\u00f9 o meno provvisorie, i Longobardi vivessero ormai nelle citt\u00e0, nei villaggi o - caso forse pi\u00f9 frequente - in fattorie indipendenti (\"curtis\"). Con il passare del tempo anche i tratti di segregazione andarono stemperandosi, soprattutto con il processo di conversione al cattolicesimo avviato dalla dinastia Bavarese. Il VII secolo fu segnato da questo progressivo avvicinamento, parallelo a un pi\u00f9 ampio rimescolamento delle gerarchie sociali. Tra i Longobardi vi fu chi discese fino ai gradini pi\u00f9 bassi della scala economico-sociale, mentre al tempo stesso cresceva il numero dei Romanici capaci di conquistare posizioni di prestigio. A conferma della rapidit\u00e0 del processo c'\u00e8 anche l'uso esclusivo della lingua latina in ogni scritto.\nSebbene le leggi rotariane proibissero, in linea di principio, i matrimoni misti, era tuttavia possibile per un longobardo sposare una schiava, anche romanica, purch\u00e9 emancipata prima delle nozze. Gli ultimi re longobardi, come Liutprando o Rachis, intensificarono gli sforzi d'integrazione, presentandosi sempre pi\u00f9 come re d'Italia anzich\u00e9 re dei Longobardi. Le novit\u00e0 legislative introdotte dallo stesso Liutprando mostrano anche il ruolo sempre pi\u00f9 rilevante rivestito da nuove categorie, come quelle dei mercanti e degli artigiani. Con l'VIII secolo, i Longobardi erano in tutto adattati agli usi e ai costumi della maggioranza della popolazione del loro regno.\nArmamento.\nLa lancia, che per i Longobardi aveva un grande valore simbolico dato che era l'emblema del potere regio, assieme alla spada era l'arma pi\u00f9 importante sia dei fanti che dei cavalieri. I Longobardi, almeno inizialmente, adottarono lance di origine romano-bizantina, come il modello \"a foglia d'alloro\", tonda e larga, o quello \"a foglia di salice\", stretto e allungato. Solo dalla fine del VII secolo svilupparono il modello \"ad alette\", caratterizzato dalla lunga asta rafforzata da listelli metallici. Le spade di et\u00e0 longobarda erano eredi della lunga \"spatha\" germanica ed erano simili a quelle utilizzate dai Franchi. Come altri popoli germanici, i Longobardi erano equipaggiati anche con lo \"scramasax\", un robusto e grande coltello (che nel tempo divenne tanto lungo da assomigliare a una sciabola) dalla punta incurvata e tagliente da un solo lato. Gli scudi erano rotondi o ellittici, formati da liste di legno ricoperte di cuoio, e il loro diametro poteva variare dai 60 ai 90\u00a0cm. Erano dotati al centro di un umbone metallico, utile sia a proteggere la mano, sia a colpire i nemici durante il combattimento. L'ascia, in particolare il modello detto \"barbuto\" caratterizzato dal lato inferiore molto pronunciato (anche 25\u00a0cm di lunghezza), era molto utilizzata dai Longobardi, mentre l'arco era ritenuto un'arma di second'ordine, dato che negli eserciti longobardi gli arcieri erano reclutati tra le classi sociali pi\u00f9 basse.\nL'armamento difensivo era molto costoso e ne erano provvisti solo i combattenti pi\u00f9 ricchi. Gli elmi pi\u00f9 diffusi derivavano dallo \"spangenhelm\" tardoantico, ma si svilupparono pure elmi lamellari, costituiti da lamelle di ferro sovrapposte e di forma ogivale. Esistevano vari tipi di corazza, come la \"brunia\", pesante veste di stoffa o cuoio rinforzata da placchette metalliche, la corazza formata da lamelle di ferro sovrapposte e legate tra loro da lacci in cuoio, e la maglia di ferro costituita da anelli in ferro.\nReligione.\nGli indizi contenuti nel mito lasciano intuire che inizialmente, prima del passaggio dalla Scandinavia alla costa meridionale del Mar Baltico, i Longobardi venerassero gli dei della stirpe dei Vani; in seguito, a contatto con altre popolazione germaniche, adottarono anche il culto degli Asi: un'evoluzione che segnava il passaggio dall'adorazione di divinit\u00e0 legate alla fertilit\u00e0 e alla terra, al culto di dei di ispirazione guerriera. In seguito, durante lo stanziamento tra Norico e Pannonia, si avvi\u00f2 il processo di conversione al cristianesimo. L'adesione alla nuova religione fu, almeno inizialmente, spesso superficiale (tracce dei culti pagani sopravvissero a lungo) se non strumentale. Ai tempi di Vacone (intorno agli anni quaranta del VI secolo), alleato dei Bizantini cattolici, ci fu un avvicinamento al cattolicesimo; appena un paio di decenni dopo Alboino, progettando la calata in Italia, scelse invece l'arianesimo, al fine di ottenere l'appoggio dei Goti ariani contro gli stessi Bizantini. Queste conversioni \"politiche\" riguardavano esclusivamente il sovrano e pochi altri esponenti dell'aristocrazia; la massa del popolo rimaneva fedele agli antichi culti pagani.\nIn Pannonia i Longobardi vennero in contatto con altri popoli nomadi e guerrieri, tra i quali i Sarmati; questa stirpe, indoeuropea di lingua iranica, aveva subito influssi culturali di origine orientale. Da loro i Longobardi trassero, in ambito simbolico-religioso, l'usanza delle \"perticae\": lunghe aste sormontate da figure di uccelli (particolarmente frequente la colomba), derivate dalle insegne portate in battaglia. I Longobardi ne fecero un uso funerario: quando una persona moriva lontano da casa o risultava dispersa in battaglia, la famiglia compensava l'impossibilit\u00e0 di celebrarne i funerali piantando nel terreno una di queste aste, con il becco dell'uccello orientato verso il punto in cui si credeva fosse morto il familiare.\nLa conversione al cattolicesimo.\nDopo che I Longobardi giunsero in Italia, il processo di conversione al cattolicesimo si intensific\u00f2 al punto da indurre Autari a vietare espressamente ai Longobardi di far battezzare con rito cattolico i propri figli. Anche in questo caso, pi\u00f9 che mossa da interessi spirituali, la misura mirava evitare spaccature politiche tra i Longobardi e a scongiurare i pericoli di assimilazione da parte dei Romanici. Gi\u00e0 con il suo successore Agilulfo, tuttavia, l'opposizione al cattolicesimo si fece meno radicale, soprattutto per influsso di Teodolinda, cattolica. Dopo un iniziale appoggio allo Scisma tricapitolino, la regina (che era in corrispondenza con papa Gregorio I) favor\u00ec sempre pi\u00f9 l'ortodossia cattolica. Un segnale decisivo fu il battesimo cattolico impartito, nel 603, all'erede al trono Adaloaldo.\nRimaneva comunque costante lo scarso coinvolgimento spirituale di gran parte dei Longobardi nelle controversie religiose, tanto che la contrapposizione tra cattolici, da un lato, e pagani, ariani e tricapitolini, dall'altro, assunse ben presto valenze politiche. I sostenitori dell'ortodossia romana, capeggiati dalla dinastia Bavarese, erano politicamente i fautori di una maggior integrazione con i Romanici, accompagnata da una strategia di conservazione dello \"status quo\" con i Bizantini. Ariani, pagani e tricapitolini, radicati soprattutto nelle regioni nord-orientali del regno (\"Austria\"), si facevano invece interpreti della conservazione dello spirito guerriero e aggressivo del popolo. Cos\u00ec, alla fase \"filo-cattolica\" di Agilulfo, Teodolinda ed Adaloaldo segu\u00ec, dal 626 (ascesa al trono di Arioaldo) al 690 (sconfitta definitiva dell'antire Alachis), una lunga fase di ripresa dell'arianesimo, incarnato da sovrani militarmente aggressivi come Rotari e Grimoaldo. Tuttavia la tolleranza verso i cattolici non venne mai messa in discussione dai vari re, salvaguardata anche dall'influente apporto delle rispettive regine (in gran parte scelte, per motivi di legittimazione dinastica, tra le principesse cattoliche della dinastia Bavarese).\nCon il progredire dell'integrazione con i Romanici, il processo di conversione al cattolicesimo divenne di massa, soprattutto grazie alla sempre pi\u00f9 stabile convivenza sullo stesso territorio e, al tempo stesso, del progressivo allontanamento delle province italiane dall'Impero bizantino (veniva cos\u00ec meno uno dei principali motivi politico-diplomatici di avversione al cattolicesimo). Ancora nel VII secolo, nel ducato di Benevento, si ha notizia di una diffusione ancora molto ampia, almeno nell'ambito aristocratico - nominalmente convertito - di riti che comprendevano sacrifici animali o idolatria (per lo pi\u00f9 di vipere) e competizioni rituali di carattere chiaramente germanico, che venivano praticati in piccoli boschi sacri che daranno origine alle leggende sul \"noce di Benevento\".\nL'intero popolo divenne, almeno nominalmente, cattolico sul finire del regno di Cuniperto (morto nel 700), e i suoi successori (su tutti, Liutprando) fecero coscientemente leva sull'unit\u00e0 religiosa (cattolica) di Longobardi e Romanici per ribadire il loro ruolo di \"rex totius Italiae\". All'interno del ceto guerriero, particolarmente diffusa era la devozione all'arcangelo Michele, il \"guerriero di Dio\", al quale furono intitolate numerose chiese.\nDiritto.\nIl diritto longobardo, a lungo tramandato oralmente nelle \"Cawarfidae\", inizi\u00f2 a svilupparsi realmente a partire dal regno di Autari, per poi trovare una prima sistematizzazione con l'Editto di Rotari, promulgato nel 643. Le leggi longobarde (integrate da editti e capitolari del regno d'Italia) vennero raccolte nel \"Liber papiensis\" prima e poi nel \"Liber legis Longobardorum\". Accanto alla conferma della personalit\u00e0 della legge (il diritto longobardo era cio\u00e8 valido per i soli Longobardi, mentre i Romanici rimanevano soggetti al diritto romano), l'Editto introdusse significative novit\u00e0, come la limitazione della pena capitale e della faida, sostituita con risarcimenti in denaro (guidrigildo). Il \"corpus\" delle leggi longobarde fu in seguito ampliato e aggiornato, evolvendosi verso una maggiore integrazione con il diritto romano e con quello canonico, da diversi sovrani (particolarmente estesa fu l'azione di Liutprando).\nTra le figure fondamentali del diritto civile longobardo spicca il mundio, ovvero il diritto di protezione-tutela accordato al capo di una fara e che portava tutti gli altri componenti del gruppo famigliare (in particolare le donne) a essere sottoposti alla sua autorit\u00e0. Dal punto di vista penale, invece, particolare rilievo aveva il guidrigildo: sostituendosi alla faida come strumento di riparazione delle offese personali, questo istituto giuridico era regolato da una minuziosa elencazione, pi\u00f9 volte rimaneggiata nel tempo, dell'esatto ammontare in denaro che doveva corrispondere ai danni arrecati. Particolarmente significativa, poi, l'estrema rarit\u00e0 del ricorso alla pena di morte tra i Longobardi, che ne ritenevano passibili soltanto i pi\u00f9 gravi reati di tradimento (regicidio, congiura contro il re, sedizione, diserzione, uxoricidio).\nEconomia.\nDurante la lunga fase nomade, l'economia dei Longobardi si basava su rudimentali forme di allevamento e agricoltura, senza che fossero presenti differenziazioni di ceto significative. La continua conflittualit\u00e0 con altri popoli vicini aggiungeva poi le risorse derivanti dalle razzie.\nIl processo di crescita del rilievo economico e sociale dei guerrieri crebbe considerevolmente durante le ultime fasi della migrazione, con lo stanziamento in Rugilandia, nel Feld e soprattutto in Pannonia: le necropoli di questo periodo attestano infatti la presenza di ricchi corredi funebri composti soprattutto di armi e di oggetti d'oreficeria. I Longobardi inglobarono le popolazioni romanizzate della Pannonia e ne assimilarono quindi anche le pratiche economiche, con un'agricoltura stanziale e sviluppata. Diversi guerrieri servirono, in qualit\u00e0 di mercenari, l'Impero bizantino.\nIn Italia i Longobardi si imposero in un primo momento come casta dominante al posto di quella di ascendenza romana preesistente, soppressa o scacciata. I prodotti della terra venivano ripartiti con i sudditi romanici che la lavoravano, riservando ai Longobardi un terzo (\"tertia\") dei raccolti. I proventi non andavano a singoli individui, ma alle fare, che li amministravano nelle sale. Il sistema economico della tarda antichit\u00e0, imperniato su grandi latifondi lavorati da contadini in condizione semi-servile, non fu rivoluzionato, ma solo modificato affinch\u00e9 avvantaggiasse i nuovi dominatori.\nNei secoli seguenti la struttura socio-economica del regno si modific\u00f2 progressivamente. La crescita demografica favor\u00ec la frammentazione dei fondi, tanto che crebbe il numero dei Longobardi che cadeva in stato di povert\u00e0, come attestano le leggi mirate ad alleviare le loro difficolt\u00e0; per contro, anche alcuni Romanici cominciarono ad ascendere nella scala sociale, arricchendosi con il commercio, l'artigianato, con le professioni liberali o con l'acquisizione di terre che i Germani non avevano saputo amministrare proficuamente. Liutprando riform\u00f2 la struttura amministrativa del regno, anche liberando dagli obblighi militari i Longobardi pi\u00f9 poveri.\nL'VIII secolo, apogeo del regno, fu un periodo di benessere anche economico. L'antica societ\u00e0 di guerrieri e sudditi si era trasformata in una vivace articolazione di ceti e classi, con proprietari fondiari, artigiani, contadini, mercanti, giuristi; conobbero grande sviluppo, anche economico, le abbazie, soprattutto benedettine, e si espanse l'economia monetaria, con la conseguente creazione di un ceto bancario. Dopo un primo periodo durante il quale la monetazione longobarda coniava esclusivamente monete bizantine d'imitazione, i re di Pavia svilupparono una monetazione autonoma, aurea e argentea. Il ducato di Benevento, il pi\u00f9 indipendente dei ducati, ebbe anche una propria monetazione autonoma.\nLingua.\nI Longobardi parlavano originariamente una lingua germanica, di classificazione incerta. Non esistono testimonianze scritte del longobardo, se non alcune parole sporadicamente contenute in testi giuridici, come l'Editto di Rotari, o storici (soprattutto l\"Historia Langobardorum\" di Paolo Diacono).\nL'uso del longobardo declin\u00f2 rapidamente dopo l'insediamento in Italia, soppiantato fin dai primi documenti ufficiali dal latino. Anche nell'uso quotidiano l'idioma germanico, parlato da un'esigua minoranza della popolazione italiana dell'epoca, si perse nel volgere di pochi decenni. Non si tratt\u00f2 tuttavia di una dissoluzione nel nulla; anzi, l'influsso germanico ha significativamente contribuito, soprattutto nel lessico, al passaggio dal latino volgare ai vari volgari italiani, che si sarebbero poi evoluti nei vari dialetti e nella stessa lingua italiana. La prima attestazione del volgare italiano, l\"Indovinello veronese\", risale alla fine dell'VIII secolo.\nCultura.\nLetteratura.\nNon ci sono pervenute testimonianze originali della cultura letteraria germanica, propria dei Longobardi. Il patrimonio delle saghe, tramandato oralmente, \u00e8 andato perduto, eccezion fatta per quanto conservato nel testo, redatto in latino, della \"Origo gentis Langobardorum\", conservato in alcuni manoscritti delle \"Leges Langobardorum\" e quanto tramandato in forma di aneddoti, o addirittura ridicolizzato come \u00ab\"ridiculam fabulam\"\u00bb, da Paolo Diacono.\nIn seguito all'integrazione tra Longobardi e Romanici, avviata con decisione a partire dagli inizi del VII secolo, risulta difficile isolare i contributi propri dell'una o dell'altra tradizione nella produzione letteraria dell'Alto Medioevo italiano (inclusi gli anni successivi alla caduta del Regno longobardo, nel 774, che non comport\u00f2 la sparizione del popolo). Esemplare di questa commistione \u00e8 la pi\u00f9 alta figura della cultura longobarda: Paolo Diacono. Originario del Ducato del Friuli, orgogliosamente longobardo, adott\u00f2 tuttavia nelle sue opere (su tutte, la capitale \"Historia Langobardorum\") la lingua latina.\nArte.\nDurante la lunga fase nomade (I-VI secolo), i Longobardi svilupparono un linguaggio artistico che aveva molti tratti in comune con quello delle altre popolazioni germaniche dell'Europa centro-settentrionale. Popolo nomade e guerriero, non pot\u00e9 dedicarsi allo sviluppo di tecniche artistiche che presupponessero un insediamento stanziale e l'uso di materiali di difficile trasporto. Nelle loro tombe troviamo quasi solo armi e gioielli, che rappresentano l'essenza della creazione artistica materialmente eseguita da artefici longobardi. La situazione si modific\u00f2 con l'insediamento dapprima in Pannonia, e in seguito in Italia, dove i Longobardi vennero a contatto con l'influsso classico e si avvalsero di maestranze romaniche, quando non addirittura di artisti bizantini. Il risultato, al di l\u00e0 dell'appartenenza etnica degli artisti, \u00e8 stata comunque una produzione artistica per molti versi di sintesi, sviluppata con tratti anche originali durante l'epoca del regno longobardo lungo l'intera Penisola.\nArchitettura.\nL'attivit\u00e0 architettonica sviluppata in Langobardia Maior \u00e8 andata in gran parte perduta, per lo pi\u00f9 a causa di successive ricostruzioni degli edifici sacri e profani eretti tra VII e VIII secolo. A parte il Tempietto longobardo di Cividale del Friuli, rimasto in gran parte intatto, gli edifici civili e religiosi di Pavia (il Palazzo Reale, la chiesa di Sant'Eusebio, la basilica di San Pietro in Ciel d'Oro, la basilica di San Michele Maggiore, la basilica del Santissimo Salvatore, la chiesa di San Marino, la chiesa di San Giovanni Domnarum, il monastero di San Felice), Monza (la Residenza estiva, la basilica di San Giovanni) o altre localit\u00e0 sono stati ampiamente rimaneggiati nei secoli seguenti. Ancora in parte integre rimangono soltanto poche architetture, o perch\u00e9 inglobate negli ampliamenti successivi (la chiesa di San Salvatore a Brescia, la Basilica Autarena a Fara Gera d'Adda, la chiesa di Santo Stefano Protomartire a Rogno), o perch\u00e9 periferiche e di modeste dimensioni (la chiesa di Santa Maria foris portas a Castelseprio). Testimonianze maggiormente fedeli alla forma originale si ritrovano, invece, nella Langobardia Minor: a Benevento si conservano la chiesa di Santa Sofia, un ampio tratto delle Mura e la Rocca dei Rettori, unici esempi superstiti di architettura militare longobarda, mentre altre testimonianze si sono conservate in centri minori del ducato beneventano e in quello di Spoleto (la chiesa di San Salvatore a Spoleto, il Tempietto del Clitunno a Campello sul Clitunno).\nNotevole, in ambito religioso, fu l'impulso dato da diversi sovrani longobardi (Teodolinda, Liutprando, Desiderio) alla fondazione di monasteri, strumenti al tempo stesso di controllo politico del territorio e di evangelizzazione in senso cattolico di tutta la popolazione del regno. Tra i monasteri fondati in et\u00e0 longobarda, spicca l'abbazia di Bobbio, fondata da san Colombano.\nScultura.\nLa scultura longobarda rappresenta una delle pi\u00f9 eleganti manifestazioni dell'Arte altomedievale. Tipici della scultura longobarda sono le rappresentazioni zoomorfe e il disegno geometrico; tra le sue manifestazioni sopravvissute fino ai nostri giorni, si annoverano pannelli d'altare, fonti battesimali e soprattutto splendide lapidi dai bassorilievi fitomorfi. Ne sono un esempio i \"Plutei di Teodote\", entrambi conservati a Pavia: si tratta di due lastre di recinzione liturgica risalenti alla prima met\u00e0 dell'VIII secolo che rappresentano, rispettivamente, l'albero della vita tra draghi marini alati e pavoni che bevono da una fonte sormontata dalla Croce (simbolo della fonte della Grazia divina). Sempre a Pavia \u00e8 custodita la \"Lastra tombale del duca Audoaldo\", risalente al 718 e recante una lunga iscrizione arricchita da bassorilievi a soggetto vegetale, mentre mirabile \u00e8 la raffinatezza esecutiva della \"Lastra tombale di san Cumiano\", presso l'abbazia di Bobbio: risalente agli anni del regno di Liutprando, reca anch'essa un'iscrizione centrale, racchiusa da una doppia cornice a motivi geometrici (serie di croci) e fitomorfi (tralci di vite).\nTra le opere scultoree sopravvissute fino ai nostri giorni, spicca, nel \"Tempietto longobardo\" di Cividale del Friuli, la decorazione a stucco conservata nella parete di controfacciata, tipico esempio artistico della \"Rinascenza liutprandea\": la tendenza, nota appunto a partire dal regno di Liutprando, volta a integrare l'arte longobarda con gli influssi romani. Sempre a Cividale \u00e8 conservato l\"'Altare di Rachis\", presso il Museo cristiano e tesoro del duomo di Cividale del Friuli. L'altare, realizzato nella prima met\u00e0 dell'VIII secolo, \u00e8 decorato da pannelli scolpiti a bassorilievo in pietra d'Istria che riportano scene della vita di Ges\u00f9 e di Maria. Nello stesso museo cividalese si trova pure il \"Fonte battesimale del patriarca Callisto\", anch'esso risalente all'VIII secolo; ottagonale, reca alcuni eleganti bassorilievi nella parte inferiore (la Croce, i simboli degli evangelisti) ed \u00e8 sormontato da un tegurio. Anch'esso ottagonale, questo \u00e8 sostenuto da colonne corinzie ed \u00e8 scandito da ampi archi a tutto sesto, a loro volta adornati da iscrizioni e da motivi vegetali, animali e geometrici.\nEpigrafia.\nIl Regno longobardo si distinse dagli altri regni romano-germanici dell'Alto Medioevo per la conservazione della tradizione epigrafica di matrice classica, che altrove in Occidente per lo pi\u00f9 scomparve. L'epigrafia conobbe particolare sviluppo durante il regno di Liutprando, tanto che una monumentale iscrizione (perduta) nella sua reggia di Corteolona riportava: \u00abDesiderando decorare i trionfi del tuo popolo, tu [Liutprando] hai impresso nell'intero territorio le tue iscrizioni\u00bb. A partire da quegli anni le epigrafi cominciarono a caratterizzarsi per la stretta associazione tra scrittura e decorazione, generalmente costituita da cornici a motivi vegetali, tra le quali trov\u00f2 grande diffusione quella a racemi stilizzati; appartiene a questa tipologia gran parte delle epigrafi rimaste.\nPittura.\nTra i rari esempi di arte di epoca longobarda sopravvissuti ai secoli, spiccano gli affreschi della chiesa di Santa Maria foris portas a Castelseprio, in provincia di Varese. Anche se \u00e8 improbabile l'origine etnica longobarda dell'autore, la sua opera, compiuta nell'VIII o nel IX secolo, resta un'alta e originale espressione dell'arte sviluppata nel regno longobardo. Gli affreschi, rinvenuti casualmente nel 1944, rappresentano scene dell'infanzia di Cristo ispirate, sembra, soprattutto ai Vangeli apocrifi. Sorprendente \u00e8 la tecnica compositiva, che lascia emergere una sorta di schema prospettico di diretta ascendenza classica, oltre a un chiaro realismo nella rappresentazione di ambienti, figure umane e animali. Il ciclo di affreschi testimonia cos\u00ec la permanenza, in tarda et\u00e0 longobarda, di elementi artistici classici sopravvissuti all'innesto della concezione germanica dell'arte, priva di attenzione ai risvolti prosepttici e naturalistici e pi\u00f9 concentrata sul significato simbolico delle rappresentazioni. Anche dal punto di vista dei contenuti simbolici il ciclo esprime una visione della religione perfettamente congruente con l'ultima fase del regno longobardo; eliminata - almeno nominalmente - la concezione di Cristo ariana, quella messa in luce dagli affreschi di Castelseprio \u00e8 specificamente cattolica, poich\u00e9 insiste nel ribadire la consustanzialit\u00e0 delle due nature - umana e divina - del Figlio di Dio.\nDiversi esempi di pittura di epoca longobarda si sono conservati anche in Langobardia Minor. Una testimonianza \u00e8 costituita dal ciclo pittorico nella cripta dell'Abbazia di San Vincenzo al Volturno (fondato alla fine dell'VIII secolo), risalente al tempo dell'abate Epifanio (797-817). Altri esempi di pittura nell'area beneventana si trovano nella chiesa di san Biagio a Castellammare di Stabia, nella chiesa dei Santi Rufo e Carponio a Capua, nella Grotta di San Michele a Olevano sul Tusciano, nella chiesa di Santa Sofia a Benevento e nella cripta del Peccato Originale a Matera.\nOreficeria.\nLa branca artistica della quale si sono conservate le pi\u00f9 note e abbondanti testimonianze di et\u00e0 longobarda \u00e8 l'oreficeria, che annovera tra gli altri capolavori come la \"Chioccia con i pulcini\", la \"Croce di Agilulfo\" (o \"di Adaloaldo\"), la \"Corona Ferrea\" o l\"Evangeliario di Teodolinda\". L'oreficeria era l'arte prediletta dei Germani che, come tutti i nomadi e guerrieri, potevano portare con s\u00e9 solo armi adorne di metalli preziosi e ornamenti per il corpo o per la cavalcatura; oggetti piccoli, dotati di valore intrinseco, sempre a portata di mano per un dono o per uno scambio, facili da portar via in caso di fuga. Di conseguenza, l'arte orafa pu\u00f2 essere vista come in gran parte eseguita da artigiani o artisti di etnia longobarda. Elementi fondamentali dell'arte orafa dei maestri longobardi sono l'uso della lamina d'oro, della lavorazione a sbalzo e delle pietre preziose e semipreziose. Tra i numerosi reperti orafi longobardi, si contano fibule, orecchini, guarnizioni da fodero in lamina d'oro lavorata a giorno degli \"scramasax\" (la tipica spada longobarda, corta e dritta a un solo taglio), guarnizioni di sella, piatti di legatura, croci e reliquiari.\nL'oreficeria e l'artigianato longobardi, ben rappresentati dai numerosi reperti tombali, mostra un processo evolutivo evidente. Nel VI secolo, fino agli inizi del VII, predominano gli elementi della tradizione germanica, soprattutto bestie mostruose che testimoniano la percezione di una natura ostile e minacciosa. A partire dalla met\u00e0 del VII secolo, invece, prendono rapidamente il sopravvento motivi simbolici pi\u00f9 eleganti e leggeri, con influenze mediterranee. Uno degli esempi pi\u00f9 noti dell'oreficeria longobarda di questo periodo \u00e8 la \"Lamina di re Agilulfo\", frontale di elmo che reca una rappresentazione simbolica del potere sovrano, ma che attinge a una simbologia tipicamente romana. A partire dalla fine del VII secolo gli elementi di distinzione tra l'arte longobarda e quella romano-bizantina si affievoliscono fino quasi a scomparire, tanto che il termine stesso di \"arte longobarda\" assume il significato pi\u00f9 ampio di arte creata nel regno longobardo, indipendentemente dall'origine etnica e linguistica degli artisti e degli artigiani.\nUn elemento caratteristico dell'arte orafa longobarda \u00e8 costituito dalle crocette in foglia d'oro. Di origine bizantina, le croci erano tagliate in lamine d'oro; venivano poi cucite ai vestiti o deposti nelle tombe. Nel corso del VII secolo, di pari passo con la conversione al cattolicesimo dei Longobardi, le crocette presero il posto delle monete bratteate di ascendenza germanica, gi\u00e0 ampiamente diffuse come amuleti. Le croci che le sostituirono mantennero, accanto a quello devozionale cristiano, lo stesso valore propiziatorio; dal punto di vista formale, mostrano elementi ornamentali che rielaborano antichi elementi provenienti dalla mitologia pagana, segno di una fase sincretista nel passaggio dal paganesimo al cristianesimo.\nMiniatura.\nLa miniatura in et\u00e0 longobarda conobbe, soprattutto all'interno dei monasteri, un particolare sviluppo, tanto che \u00e8 definita Scuola longobarda (o \"franco-longobarda\") una peculiare tradizione decorativistica. Questa espressione artistica raggiunse la pi\u00f9 alta espressione nei codici redatti nei monasteri dalla seconda met\u00e0 dell'VIII secolo, mentre nel Ducato di Benevento la Scuola beneventana svilupp\u00f2 caratteri propri, visibili anche in varie opere pittoriche dell'epoca."}
{"id": "713740", "revid": "1543377", "url": "https://it.wikipedia.org/wiki?curid=713740", "title": "Khmer (popolo)", "text": "I khmer sono un gruppo etnico dell'Indocina meridionale. Sono la prima etnia della Cambogia (87% della popolazione), e sono presenti anche nel sud del Vietnam e nelle province meridionali della Thailandia del Nordest. La popolazione khmer del Vietnam prende il nome di krom. Una piccola comunit\u00e0 si trova anche nel sud del Laos.\nLa religione pi\u00f9 diffusa presso i khmer \u00e8 il Buddhismo Theravada. La lingua khmer, appartenente al gruppo mon-khmer, ha un'antica tradizione letteraria risalente al VII secolo d.C.\nStoria.\nIl popolo khmer \u00e8 originario del territorio dell'odierna Thailandia, da cui si espanse fino a dominare la maggior parte dell'Indocina. Dal I al VI secolo d.C. sub\u00ec l'influenza della cultura indiana; da questo antico rapporto derivano i molti tratti indiani dei khmer moderni nel campo artistico, religioso e politico.\nLa societ\u00e0 tradizionale era divisa in sei caste: la famiglia reale (estesa); i brahmani, sacerdoti dediti alla celebrazione dei riti reali; i monaci; i funzionari della burocrazia reale; il popolo comune; gli schiavi. Le principali attivit\u00e0 economiche erano l'agricoltura (soprattutto riso) e la pesca d'acqua dolce.\nIl momento di massimo splendore della civilt\u00e0 khmer fu fra il IX ed il XIII secolo. Le celebri strutture architettoniche di Angkor Wat sono vestigia di quest'epoca, detta \"angkoriana\". In seguito, l'espansionismo dei siamesi e dei vietnamiti port\u00f2 insicurezza e instabilit\u00e0 nel paese. A partire dal XV secolo, il decaduto Impero Khmer divenne vassallo dei due paesi vicini, che si contesero la supremazia per quasi 4 secoli. Verso la fine del XIX secolo fin\u00ec sotto la protezione della Francia, di cui divenne una colonia.\nL'indipendenza della Cambogia fu ottenuta nel 1954. Nel 1970, un colpo di Stato destitu\u00ec il re Norodom Sihanouk, portando al potere il movimento rivoluzionario dei khmer rossi. Il regime di Pol Pot e del Partito Comunista di Kampuchea dur\u00f2 dal 1975 al 1979.\nIl regime comunista, di stampo maoista filo-cinese, arriv\u00f2 ben presto a scontrarsi con quello della Repubblica Socialista del Vietnam, che era di stampo filo-sovietico. Le cause della guerra cambogiana-vietnamita vanno ricercate nella questione mai risolta delle comunit\u00e0 khmer krom, cui erano molto sensibili i khmer rossi, nella rivalit\u00e0 sempre esistita tra le etnie khmer e viet, nell'atteggiamento social-imperialista di stampo sovietico dei vietnamiti. I vietnamiti cercavano di controllare tutta l'Indocina francese, dopo aver esteso la loro influenza sul Laos appoggiando il movimento del Pathet Lao contro i colonialisti francesi ed il governo filo-americano di Vientiane negli anni della guerra civile laotiana.\nLa guerra determin\u00f2 il crollo dei khmer rossi e l'edificazione di un nuovo regime comunista: quello della Repubblica Popolare di Kampuchea, filo-vietnamita e filo-sovietico. Il paese fin\u00ec nel baratro della guerra civile ed al confine con la Thailandia si organizz\u00f2 la resistenza armata. Le Forze Armate Rivoluzionarie del Popolo Kampucheano, l'esercito regolare del nuovo regime, che operavano al fianco dell'esercito vietnamita, si trovarono a fronteggiare tre gruppi di guerriglia fino al 1988.\nIl primo fu il Fronte di Liberazione Nazionale del Popolo Khmer, gruppo anticomunista, filo-occidentale, orientato verso un nazionalismo di destra e reazionario. Il suo braccio armato furono le Forze Armate di Liberazione Nazionale del Popolo Khmer, che arrivarono a raggruppare dai 7.000 (nel 1981) fino ai 14.000 uomini (nel 1987). Il secondo fu il Funcinpec (Fronte unito nazionale per una Cambogia indipendente, neutrale, pacifica e cooperativa), partito monarchico e conservatore guidato dal re Sihanouk.\nIl suo braccio armato, l'Esercito Nazionale Sihanoukista, ebbe tra i 7.000 e gli 11.000 combattenti.\nIl terzo e pi\u00f9 grande fu l'Esercito Nazionale della Kampuchea Democratica, braccio armato del Partito della Kampuchea Democratica guidato dai khmer rossi di Pol Pot. Questi ultimi avevano cambiato nome ed avevano formalmente rinunciato al comunismo in nome di una sorta di socialismo democratico. Pur mantenendo un'anima marxista, in questo periodo i khmer rossi svilupparono una componente nazionalistica, giustificata dall'invasione vietnamita e rappresentarono la forza di resistenza pi\u00f9 agguerrita, che durante gli anni ottanta riusc\u00ec a reclutare tra i 40.000 e i 50.000 uomini.\nI tre gruppi guerriglieri furono finanziati rispettivamente dagli USA, dalla Cina e dalla Thailandia. La guerra civile fu molto cruenta e la parte ovest del paese fu un campo di battaglia per tutti gli anni ottanta. La Cambogia divenne proprio in questo periodo uno dei paesi al mondo con la concentrazione pi\u00f9 alta di mine anti-uomo, che tuttora dopo tanti anni dalla fine del conflitto provocano lutti e menomazioni tra i contadini. La guerra civile fin\u00ec nel 1991, con la dissoluzione dei regimi comunisti (tra cui quello cambogiano), il ritiro delle truppe d'occupazione vietnamite e la sottoscrizione di un trattato di pace tra governo e gruppi ribelli. Nel 1992 i khmer rossi ripresero in mano le armi. La guerriglia non riusc\u00ec a coinvolgere l'intero paese, ormai stanco di lutti, sofferenze e lotte fratricide, e ben presto si ebbero defezioni e spaccature tra le file dei khmer rossi. L'ultimo gruppo combattente dei khmer rossi legato a Ta Mok si arrese e si sciolse nel dicembre del 1999."}
{"id": "713745", "revid": "1543377", "url": "https://it.wikipedia.org/wiki?curid=713745", "title": "Matrice esponenziale", "text": "In algebra lineare, l'esponenziale di matrice \u00e8 la funzione di matrice corrispondente alla funzione esponenziale di una matrice quadrata.\nLa matrice esponenziale compare ad esempio nella risoluzione dei sistemi lineari di equazioni differenziali. Ha quindi un'importante applicazione nella teoria dei sistemi e nella teoria dei controlli automatici.\nDefinizione.\nSia formula_1 una matrice quadrata formula_2 a coefficienti reali o complessi. La matrice esponenziale di formula_1, indicata con formula_4, \u00e8 una matrice quadrata formula_2 ottenuta con lo sviluppo in serie di potenze:\nSi tratta di una serie che \u00e8 sempre convergente, quindi la matrice esponenziale \u00e8 ben definita. Si nota che se formula_1 \u00e8 una matrice formula_8 (quindi formula_1 \u00e8 un numero reale o complesso), la serie della matrice esponenziale corrisponde alla definizione formale della funzione esponenziale.\nPropriet\u00e0.\nLa matrice esponenziale definisce una mappa:\ndallo spazio delle matrici formula_2 al gruppo generale lineare di grado formula_12, ovvero il gruppo delle matrici invertibili. Si tratta di una mappa suriettiva, infatti ogni matrice invertibile pu\u00f2 essere scritta come l'esponenziale di qualche altra matrice (considerando il campo complesso).\nDate due matrici formula_13 e formula_14, si ha:\ncon formula_16 la norma matriciale. Segue che la matrice esponenziale \u00e8 continua e lipschitziana su sottoinsiemi compatti di formula_17.\nSiano formula_13 e formula_14 due matrici complesse di dimensione formula_2 e siano formula_21 e formula_22 due numeri complessi. Si indica la matrice identit\u00e0 con formula_23 e la matrice nulla con 0. La matrice esponenziale soddisfa le seguenti propriet\u00e0:\nDerivata.\nLa mappa:\ndefinisce una curva liscia nel gruppo generale lineare che passa per l'identit\u00e0 se formula_47. La derivata in formula_48 \u00e8 data da:\nPi\u00f9 in generale, per un esponente dipendente da formula_48:\nPortando formula_52 fuori dall'integrale, ed espandendo quest'ultimo tramite la formula di Baker-Campbell-Hausdorff, si ottiene l'espressione:\nDeterminante.\nPer ogni matrice quadrata sul campo dei numeri complessi si ha, grazie alla formula di Jacobi:\nTale formula mostra che una matrice esponenziale \u00e8 sempre invertibile, dato che il termine a destra non \u00e8 mai nullo e quindi il determinante non \u00e8 mai nullo.\nNel campo dei numeri reali la mappa:\nnon \u00e8 invece suriettiva.\nCalcolo della matrice esponenziale.\nPer il calcolo della matrice esponenziale formula_56 non viene utilizzata la serie di potenze dato che \u00e8 costituita da una sommatoria di infiniti addendi. Utilizzando gli autovettori si ricava una serie con un numero finito di termini.\nConsiderando la diagonalizzabilit\u00e0 della matrice formula_1 si hanno due casi distinti.\nCaso di matrice diagonalizzabile.\nSe la matrice formula_1 \u00e8 diagonalizzabile significa che ha \"n\" autovettori linearmente indipendenti formula_59. Si pu\u00f2 quindi scrivere:\nCon formula_61 autovettore associato all'autovalore formula_62. Si raggruppano tutti gli autovettori in un'unica matrice:\nPonendo la matrice formata dagli autovettori pari a formula_65 e la matrice diagonale degli autovalori pari a formula_66 si ottiene:\nIntroducendo la matrice formula_68, inversa di formula_65, si ottengono le seguenti relazioni:\nDalla seconda relazione si ricava:\nQuindi:\nSi calcola formula_73:\nSi considera ora l'ultima relazione precedentemente ricavata e si applica la trasposta:\nSi pu\u00f2 quindi scrivere:\nSi nota quindi che gli formula_78 sono autovettori sinistri di formula_1. Si pu\u00f2 quindi partizionare la matrice formula_80 per righe:\nIn questo modo si ottiene:\nIn conclusione, nel caso formula_1 sia diagonalizzabile, si ha:\ncon formula_85 autovettore destro e formula_86 autovettore sinistro, entrambi associati all'autovalore formula_87\nIl caso di \"A\" non diagonalizzabile.\nSe formula_1 non \u00e8 diagonalizzabile si ricorre alla forma di Jordan. In questo caso si ha formula_89, con formula_90 matrice diagonale a blocchi:\ndove il k-esimo blocco \u00e8 della forma:\nLe matrici formula_93 vengono detti \"blocchi di Jordan\". Utilizzando il procedimento seguito nel caso di formula_1 diagonalizzabile si ottiene:\ndove:\nSi nota che il prodotto delle matrici formula_97 e formula_98 \u00e8 commutativo. Si pu\u00f2 quindi scrivere:\nSi calcola ora formula_100:\nSi verifica facilmente che formula_102 si calcola spostando in alto e a destra la diagonale formata dagli 1:\nDove formula_105 \u00e8 la dimensione di formula_98. Per potenze superiori a formula_105 si ha la matrice nulla.\nQuindi:\nInoltre:\nQuindi il k-esimo blocco di formula_110 ha la seguente espressione:\nLa matrice esponenziale vale:\ndove formula_113 e formula_114. La matrice formula_65 \"non\" \u00e8 costituita dagli autovettori di formula_1. Il calcolo della matrice di trasformazione formula_65 \u00e8 pi\u00f9 complesso rispetto al caso di formula_1 diagonalizzabile.\nApplicazione ai sistemi di equazioni differenziali.\nLa funzione esponenziale di una matrice viene frequentemente utilizzata per risolvere sistemi di equazioni differenziali. La soluzione del problema ai valori iniziali del primo ordine:\nin cui formula_1 \u00e8 una matrice costante (cio\u00e8 di coefficienti costanti), \u00e8 data da:\nSi pu\u00f2 anche utilizzare la funzione esponenziale di una matrice per studiare l'equazione non omogenea:\nNon esiste invece nessuna soluzione in forma chiusa per equazioni del tipo:\ncon formula_1 non costante, tuttavia \u00e8 possibile trovare una soluzione nella forma di somma infinita."}
{"id": "713749", "revid": "729019", "url": "https://it.wikipedia.org/wiki?curid=713749", "title": "Trinidad (isola)", "text": "Trinidad \u00e8 la pi\u00f9 grande delle due isole che costituiscono lo Stato di Trinidad e Tobago (l'altra isola \u00e8 quella di Tobago).\nCon una superficie di (4.820\u00a0km\u00b2), \u00e8 l'isola maggiormente abitata del Paese. \u00c8 inoltre la pi\u00f9 meridionale delle isole dei Caraibi, distando solamente 11 chilometri dalla costa del Venezuela.\nCitt\u00e0.\nCon una \"m\" sono indicate le citt\u00e0 con uno status di municipio."}
{"id": "713752", "revid": "547034", "url": "https://it.wikipedia.org/wiki?curid=713752", "title": "XXVII secolo a.C.", "text": ""}
{"id": "713753", "revid": "37401", "url": "https://it.wikipedia.org/wiki?curid=713753", "title": "2698 a.C.", "text": ""}
{"id": "713758", "revid": "44638", "url": "https://it.wikipedia.org/wiki?curid=713758", "title": "2600 a.C.", "text": ""}
{"id": "713760", "revid": "547034", "url": "https://it.wikipedia.org/wiki?curid=713760", "title": "XXVI secolo a.C.", "text": ""}
{"id": "713762", "revid": "287204", "url": "https://it.wikipedia.org/wiki?curid=713762", "title": "Russula integra", "text": "\"Russula integra\" (L.) Fr., \"Epicrisis Systematis Mycologici\" (Upsaliae): 360 (1838) var. integra\nLa Russula integra \u00e8 una delle specie di Russula pi\u00f9 consistenti, riconoscibile per la colorazione pallida del filo delle lamelle, il gambo quasi sempre bianco, la cuticola di colore brunastro ed il sapore dolce.\nDescrizione della specie.\nCappello.\n8\u201315\u00a0cm di diametro, carnoso, prima arrotondato, poi convesso, infine spianato con depressione centrale abbastanza larga.\nLamelle.\nAbbastanza fitte, poi pi\u00f9 rade, spesse, fragili, anastomosate, libere al gambo, prima color crema, poi giallo intenso, con filo pi\u00f9 chiaro, a volte quasi bianco.\nGambo.\n6-10 x 2\u20133\u00a0cm, bianco, poi bruno sporco o bruno giallastro in vecchiaia, sodo, pieno, cilindrico, a volte leggermente ingrossato alla base, liscio, pi\u00f9 o meno rugoso.\nCarne.\nSoda, bianca, bruna sotto la cuticola del cappello.\nSpore.\nSferiche, 12\u00a0\u00b5m, gialle in massa.\nHabitat.\nAbbastanza comune, cresce in boschi di conifere (abete rosso) o eccezionalmente di latifoglie, in estate e autunno.\nCommestibilit\u00e0.\nBuona.\nEtimologia.\nDal latino \"integer\" = intatto."}
{"id": "713765", "revid": "12064", "url": "https://it.wikipedia.org/wiki?curid=713765", "title": "San Rossore", "text": "San Rossore (dal nome popolare di San Lussorio) \u00e8 una frazione di Pisa, nelle cui vicinanze si trova la celebre tenuta, in passato propriet\u00e0 diretta del Presidente della Repubblica (gi\u00e0 del Re d'Italia), e oggi, in seguito alla convenzione effettuata tra il Presidente Oscar Luigi Scalfaro e la Regione Toscana, successivamente approvata dal Parlamento italiano con la legge n. 87 dell'8 aprile 1999, facente parte del patrimonio della Regione Toscana.\nNella tenuta si trovano un importante ippodromo e la villa presidenziale del Gombo. All'interno del Parco, precisamente nella Tenuta di Tombolo, hanno sede la base militare USA di Camp Darby e la base militare Cisam.\nStoria.\nIn epoca romana le zone limitrofe, formanti l'attuale Parco naturale di Migliarino, San Rossore, Massaciuccoli, costituivano una palude salmastrosa parte dell'antica laguna che fino al VI secolo si estendeva a sud fino alla citt\u00e0 di Pisa. Questo territorio, coperto da fitti boschi, era chiamato \"Selva Palatina\" ed era attraversato dalla Via Emilia Scauri, costruita dal censore Marco Emilio Scauro nel 109 a.C. Nella zona sorgeva anche il \"Porto delle Conche\", approdo costiero al servizio di Pisa, collocabile nelle vicinanze dell'attuale Macchia di Palazzetto, vicino alla Sterpaia.\nMedioevo: da palude a luogo di preghiera.\nIn epoca altomedievale la zona rimase selvaggia e utilizzata dalle popolazioni locali per lo pi\u00f9 come luogo di rifugio. Le continue esondazioni dei fiumi vicini, Arno e Serchio, portarono a un graduale interramento della laguna e alla formazione di una palude destinata a durare fino al XII secolo. La fitta selva forn\u00ec molto del legname usato per la realizzazione dei palazzi e delle navi della vicina Repubblica marinara di Pisa.\nDopo il 1000 la zona sub\u00ec un notevole incremento della popolazione ecclesiastica e religiosa grazie alla nascita di diversi monasteri, dedicati a Santa Maddalena, San Bartolo e San Luxorio. Quest'ultimo era un soldato cristiano che sub\u00ec il martirio in Sardegna sotto Diocleziano, agli inizi del IV secolo. Nel 1080 le sue spoglie furono traslate nella chiesa del monastero che sorgeva presso le attuali Cascine Vecchie. Da quel momento la zona prese il nome di \"San Luxorio\", trasformatosi nel tempo in \"San Rossore\". Nel 1084 l'imperatore Enrico IV don\u00f2 al Capitolo dei Canonici di Pisa met\u00e0 dei suoi possedimenti dalla foce del Serchio alla foce dell'Arno: \"\"la selva dei tomboli pisani dalle foci del Serchio vecchio fino alle foci dell'Arno, dalla fossa di Cuccio fino al mare\". Nel 1089 Enrico IV concede a Ugone Visconti, rappresentanti degli Obertenghi a Pisa, la met\u00e0 delle corti di Pappiana, Rigoli e Corliano, la selva di San Lussorio (oggi conosciuta come parco di San Rossore), la fossa di Cuccio (oggi conosciuta come Fiume Morto) e tutta la palude di Stagno.\nCon il declino della potenza navale della Repubblica Pisana, incominciato con la battaglia della Meloria del 1284, anche San Rossore conobbe un periodo di decadenza e di abbandono, contraddistinto dall'estendersi degli acquitrini e dalla diffusione della malaria.\nDal XVI al XVIII secolo: sotto il dominio dei Medici.\nCon la conquista di Pisa per opera dei fiorentini, per la zona di San Rossore cominci\u00f2 una certa ripresa. A met\u00e0 del XVI secolo i Medici, Signori di Firenze e successivamente Granduchi di Toscana, presero in affitto le terre dal Capitolo dei Canonici di Pisa e ne incominciarono lo sfruttamento economico: vi furono praticate attivit\u00e0 di pascolo allo stato brado e di caccia, ma anche la raccolta di legname e alcune coltivazioni agricole. Sul finire dello stesso secolo emerse il problema dell'interramento della foce del Fiume Morto, causa di rovinose esondazioni: si procedette all'apertura di uno sbocco nel vicino Serchio, ma la soluzione non fu efficace in quanto l'alveo di questo fiume si dimostr\u00f2 subito non adatto a ricevere il maggior flusso delle acque.\nNel tentativo di risolvere l'annoso problema delle piene dei fiumi limitrofi, il Granduca Ferdinando I de' Medici ordin\u00f2 una serie di modifiche ai loro tracciati. L'ultimo tratto dell'Arno, dai \"Bufalotti\" al mare, venne rettificato nel 1606 per facilitare il deflusso delle acque e ridurre il pericolo di devastanti piene: fu il cosiddetto \"Taglio Ferdinandeo\"\", che spost\u00f2 la foce dell'Arno di due chilometri pi\u00f9 a nord modificando il perimetro meridionale di San Rossore. L'antico alveo meridionale and\u00f2 a far parte della tenuta medicea di \"Arnino\" o \"Arno Vecchio\".\nLo stesso Granduca promosse l'economia della zona, con l'edificazione della \"Cascina Ferdinandea\", presso le attuali Cascine Vecchie, usata come abitazione dai lavoratori e come stalla per bovini da latte. Vennero inoltre potenziati il pascolo brado e l'attivit\u00e0 venatoria, destinando la selvaggina sia alla vendita sia alla fornitura diretta delle mense dei palazzi granducali. A questo scopo vennero introdotti nella Tenuta i daini, importati dalla Sicilia e dalla Sardegna.\nSotto il granducato di Cosimo III avvenne l'introduzione dei pini domestici, una specie non autoctona destinata alla produzione di pinoli, una scelta che ha modellato in modo rilevante il paesaggio, andando a occupare circa un quarto dell'attuale area della Tenuta, e che risulter\u00e0 economicamente valida almeno fino alla met\u00e0 del XX secolo. Nel 1622, al tempo di Ferdinando II, vennero introdotti pure alcuni esemplari di dromedari, importati dall'Africa e destinati a costituire una presenza fissa della Tenuta per oltre 300 anni.\nDal XVIII secolo alla venuta di Napoleone: i Lorena.\nPer oltre un secolo e mezzo, fino al 1784, la parte settentrionale della Tenuta di San Rossore fu di propriet\u00e0 della nobile famiglia fiorentina dei Riccardi che vi fecero costruire una torre oggi scomparsa in quanto distrutta dai tedeschi durante l'ultima guerra mondiale.\nDopo la morte di Gian Gastone, ultimo Granduca della famiglia de' Medici, a essi subentrarono gli Asburgo-Lorena nel 1732. I nuovi sovrani di Toscana vollero acquisire formalmente la Tenuta di San Rossore, rilevandola dal Capitolo dei Canonici della Chiesa Primaziale di Pisa, incontrando per\u00f2 lunghe resistenze. Nel frattempo si occuparono di potenziare ulteriormente la produttivit\u00e0 della zona, operando bonifiche e impiantando nuove pinete, promuovendo l'allevamento brado di bovini, equini e persino bufali, e intensificando l'attivit\u00e0 venatoria. In risposta alle crescenti esigenze di legname per gli Arsenali medicei di Pisa, aument\u00f2 anche lo sfruttamento del bosco, utilizzando le competenze di tecnici forestali d'Oltralpe.\nAi Lorena risale l'introduzione, nel 1771, del pino marittimo sulle fasce dunali pi\u00f9 prossime al mare per difesa contro il libeccio e, successivamente, l'impianto delle pinete da pinolo nelle pasture e nelle macchie pi\u00f9 interne, grazie a interventi di bonifica per colmata di zone palustri in prossimit\u00e0 delle localit\u00e0 di \"Piaggetta\", dell\u2019\"Oncino\" e delle \"Lame di Fuori\". A livello urbanistico vennero costruiti nuovi edifici e migliorata la rete stradale. Nel 1774, per favorire un miglior deflusso delle acque verso il mare, fu effettuata un'ulteriore rettifica dell'Arno nei pressi dell'ansa di Barbaricina, detta \"\"la svolta degli Asini\", parallela all'attuale via delle Lenze.\nPietro Leopoldo I Lorena cur\u00f2 la sistemazione del viale che da Pisa porta alle Cascine Vecchie, facendovi apporre alle due estremit\u00e0 quattro statue di soggetto mitologico, due delle quali ancora oggi esistenti presso il Ponte delle Trombe. Nel giugno del 1788 ebbe invece inizio la costruzione dei viali che dalle Cascine Vecchie vanno rispettivamente alle Cascine Nuove e alla Sterpaia, sotto la supervisione del sovrintendente generale Bartolini.\nDurante il Regno d'Etruria: Elisa Bonaparte.\nNel periodo napoleonico la dinastia lorenese dovette abbandonare la Toscana, annessa all'Impero francese e San Rossore venne affidata alla sorella di Napoleone, Elisa Bonaparte Baciocchi, duchessa di Lucca e principessa di Piombino, che fece portare dalla Maremma dei cinghiali allo scopo di potenziare l'attivit\u00e0 venatoria.\nIn questi anni la Tenuta sub\u00ec gravi danni sia al patrimonio boschivo sia a quello zootecnico e faunistico, selvaggiamente sfruttato per i rifornimenti militari: ad esempio, i migliori puledri servirono come cavalcature per gli ufficiali. I francesi lasciarono un minuzioso rilevamento statistico relativo all'anno 1799 da cui risultano, fra l'altro, vacche brade e 177 dromedari.\nFino all'Unit\u00e0 d'Italia: il ritorno dei Lorena.\nCon la sconfitta di Napoleone e il ritorno dei Lorena a capo della Toscana, San Rossore ricominci\u00f2 a essere valorizzata, assumendo sempre pi\u00f9 un ruolo di tenuta di rappresentanza, come dimostra la realizzazione dei grandi viali alberati. Il granduca Leopoldo II incominci\u00f2 la costruzione del \"Viale del Gombo\", lungo circa cinque chilometri, arrivando nel 1828 fino alla \"Macchia degli Escoli\", nel 1834 fino al \"Cotone delle Vacche brade\", seguendo l'antico tracciato di via Vecchia di Marina, per giungere nel 1837 fino al mare.\nL'anno successivo incaric\u00f2 Gaetano Ceccherini e il figlio Baldassarre di costruire sulla spiaggia del Gombo uno stabilimento balneare pubblico accessibile tramite il Viale di Marina. Nel 1848 il granduca fece anche costruire uno chalet per uso personale. Il Gombo divenne subito un luogo frequentato da varie personalit\u00e0 dell'epoca: cantanti convinti dei benefici dell'aria salmastra, musicisti come l'ungherese Franz Liszt e l'alta societ\u00e0 pisana e toscana in generale.\nLeopoldo II procedette anche alla ristrutturazione del Monastero di San Lussorio, alla costruzione della Villa di Cascine Vecchie (nel 1829) e a quella di un villino presso il Gombo, tutte strutture rase al suolo il secolo successivo durante la seconda guerra mondiale. Nel 1829 il granduca ordin\u00f2 anche la realizzazione di una pista per le corse a cavallo, lunga un chilometro e mezzo, fra la \"Macchia degli Escoli\" e lo stradone della \"Sterpaia\", da considerarsi il primo nucleo del futuro Ippodromo di San Rossore.\nNel periodo lorenese l'accesso alla Tenuta fu sempre libero al pubblico, sia per utilizzare la nuova pista per l'attivit\u00e0 equestre, sia per raggiungere in carrozza la spiaggia del Gombo, dove poter praticare elio e talassoterapia, pratiche a quel tempo consigliate per curare varie malattie dell'apparato respiratorio e la scrofolosi. L'acqua di mare, allora limpida e salubre, veniva inoltre bevuta come purgante.\nL'et\u00e0 dei Savoia: Vittorio Emanuele II e Umberto I.\nCon l'Unit\u00e0 d'Italia la Tenuta divenne propriet\u00e0 della nuova dinastia regnante che ne tenne sempre di conto. Il primo re d'Italia, Vittorio Emanuele II, era un appassionato cacciatore, per cui dedic\u00f2 grande attenzione allo sviluppo della selvaggina. Nel 1862 egli fece costruire la \"Sterpaia\", in stile piemontese, come scuderia per l'allevamento di cavalli purosangue destinati a partecipare alle corse con i colori reali: da alcuni anni infatti la Casa reale gestiva una pregiata scuderia di cavalli da corsa, a cui dovette per\u00f2 ben presto rinunciare per la mancanza di fondi, negati dal Parlamento nazionale. La Sterpaia venne quindi riconvertita in vaccheria, destinazione che conserv\u00f2 fino agli ultimi decenni del XX secolo, e stalla per i cavalli adibiti ai lavori della Tenuta. Vittorio Emanuele II fece anche ristrutturare radicalmente gli edifici di Cascine Nuove e stimol\u00f2 l'allevamento dei dromedari, utilizzati nei lavori agricoli.\nIl primo atto compiuto dai Savoia al loro arrivo in San Rossore fu la chiusura della Tenuta all'uso pubblico. La famiglia Ceccherini fu allontanata dal Gombo nel 1869, ottenendo la concessione di un altro tratto di spiaggia a sud della foce dell'Arno e dando inizio allo sfruttamento di quella zona che diventer\u00e0 Marina di Pisa. In prossimit\u00e0 di Cascine Nuove, nel 1870 venne costruito il \"Ponte delle Cascine\", detto anche \"dei Moccoli\" o \"Ponte Vittorio Emanuele II\", a otto arcate, che metteva San Rossore in comunicazione con l'altra Tenuta Reale, quella di Tombolo, sulla riva sinistra dell'Arno. Questo ponte croll\u00f2 a causa di una piena dello stesso fiume nella notte dell'Epifania del 1920 e venne sostituito da una passerella in ferro, fatta in seguito saltare in aria durante la seconda guerra mondiale e mai pi\u00f9 ricostruita.\nA San Rossore il re venne colpito da una grave malattia e, sembrando in punto di morte, il 18 ottobre 1869 vennero celebrate le nozze con Rosa Vercellana, detta \"la Bella Rosina\", con la quale conviveva da molti anni. In seguito a questo matrimonio Rosa Vercellana non divent\u00f2 regina, ma solo moglie morganatica. Il Re tuttavia guar\u00ec e conferm\u00f2 qualche anno dopo tale matrimonio in forma civile, stavolta a Roma.\nSucceduto al padre, morto nel 1878, il nuovo sovrano Umberto I continu\u00f2 l'ampliamento delle strutture della Tenuta: ingrand\u00ec le Cascine Nuove, fece costruire la \"Palazzina\", una nuova scuderia posta sul viale che da Cascine Nuove porta a Bocca d'Arno, e il \"Boschetto\", destinato a ospitare i dromedari. Prese anche provvedimenti per il contenimento della selvaggina, composta da daini, cinghiali, antilopi e cervi, il cui sovrappopolamento stava provocando gravi danni alla vegetazione.\nXX secolo: Vittorio Emanuele III.\nIl successore di Umberto I, assassinato nel 1900, fu il figlio Vittorio Emanuele III, destinato a governare fino alla fine della seconda guerra mondiale. Il nuovo re amava molto soggiornare a San Rossore, tanto da farne la residenza estiva della famiglia reale che vi si trasferiva da giugno fino a novembre. Le esigenze di vigilanza e di sicurezza, connesse alla presenza dei sovrani e affidate a una ventina di carabinieri scelti tra quelli provenienti da famiglie notabili, hanno lasciato una traccia nelle numerose garitte, oggi in decadimento, che ancora si possono vedere nel parco.\nIn questa prima met\u00e0 del XX secolo venne consolidato lo sfruttamento economico della Tenuta e molte aree furono affidate a famiglie di mezzadri. La Sterpaia, la Palazzina, il Boschetto, oggi strutture cadenti, furono a quei tempi il centro di poderi accuratamente coltivati. San Rossore, infatti, ospitava una numerosa comunit\u00e0 contadina, fatta di famiglie mezzadrili e di numerosi giornalieri che lavoravano una superficie pari a circa il 20% dell'estensione della Tenuta. Le attivit\u00e0 agricole erano molto diversificate e includevano grano, ortaggi, vigneti, foraggi e barbabietole, dovendo anche soddisfare i bisogni degli stessi produttori. C'erano anche due famiglie di pastori, i Bragazzi e i Del Sarto, che fino agli anni cinquanta poterono far pascolare le loro greggi nella Tenuta. La Tenuta era, comunque, soprattutto utilizzata dal re per le sue battute di caccia. Data la ricchezza di selvaggina San Rossore era sottoposta alla continua attivit\u00e0 dei bracconieri, gente del posto o delle zone limitrofe spesso spinta dalla necessit\u00e0 di integrare i magri bilanci familiari. Per questo venne istituito il Corpo dei Reali Cacciatori Guardie, coadiuvate dalla Guardia di Finanza nel controllo del bracconaggio. Va inoltre ricordato che in questa tenuta il Re Vittorio Emanuele III firm\u00f2 il Regio decreto che sanciva l'entrata in vigore dal 5 settembre 1938 delle leggi Razziali sul territorio Nazionale.\nDal 1926 al 1930 venne costruito il Fiume Morto Nuovo, parallelo al viale del Gombo, atto a favorire il deflusso in mare delle acque del Fiume Morto Vecchio che tendevano a ristagnare, provocando allagamenti in caso di piena. Nel 1933 ne venne terminata la foce armata in cemento che, aggredita nel corso degli anni dall'erosione marina, \u00e8 stata oggetto di lavori di rifacimento nel 2005.\nA differenza del periodo granducale, quando la Tenuta era sempre accessibile, solo durante i periodi d'assenza dei Savoia San Rossore veniva aperta al pubblico, che la raggiungeva percorrendo il viale della Cascine in carrozza o sul barroccio di servizio di Curzio Braccini, oppure attraversando la passerella sospesa in Arno, che raggiungeva col piccolo tram che, provenendo da Pisa o da Marina, fermava alla stazione di San Piero a Grado.\nSecondo dopoguerra: Tenuta Presidenziale.\nCon la fine della seconda guerra mondiale e la caduta della monarchia, le ex scuderie reali della Sterpaia continuarono a essere abitate dai contadini che lavorano i terreni della Tenuta. Nel 1956 San Rossore divent\u00f2 propriet\u00e0 della Presidenza della Repubblica, quando per volont\u00e0 di Giovanni Gronchi venne ricostruita la Villa del Gombo, distrutta dalla guerra, e la Sterpaia divenne un centro zootecnico. Fino alla fine del XX secolo i capi di Stato italiani frequentarono la tenuta con le famiglie o con ospiti importanti.\nNel 1979 la Tenuta entra a far parte del Parco naturale di Migliarino, San Rossore, Massaciuccoli, istituito per legge regionale, insieme con il lago di Massaciuccoli e le pinete del Tombolo, di Migliarino e della Macchia Lucchese.\nXXI secolo: L'Ente Parco Migliarino San Rossore Massaciuccoli.\nNel 1999 il presidente Oscar Luigi Scalfaro dona la propriet\u00e0 di San Rossore alla Regione Toscana, che ne demanda la gestione all'Ente Parco Migliarino San Rossore Massaciuccoli. Oltre alla salvaguardia e alla valorizzazione del grande patrimonio ambientale e naturalistico della Tenuta, l'Ente ne gestisce le attivit\u00e0 economiche, agricole e zootecniche, quelle di tipo biologico, le visite guidate e il turismo ambientale.\nNel 2002 prende avvio il progetto di recupero dei fabbricati di \u201cPiaggerta\u201d come intervento inserito nel Piano di Investimenti Triennale del settore sociale (2002-2004), presentato dalla Conferenza dei Sindaci Zona Pisana alla Regione Toscana. L'iniziativa \u00e8 promossa nelle sue fasi iniziali dal Comune di San Giuliano Terme ed \u00e8 finalizzata al recupero edilizio di due fabbricati, ubicati nella Tenuta di San Rossore (in localit\u00e0 \u201cPiaggerta\u201d), che il Comune di San Giuliano ha gi\u00e0 in concessione dall'Ente Parco Migliarino-San Rossore-Massaciuccoli. Nella fase attuativa del progetto si \u00e8 determinato un maggior coinvolgimento dell'Ente Parco, con il quale i soggetti coinvolti hanno valutato la possibilit\u00e0 di estendere l'intervento di recupero edilizio a un terzo fabbricato esistente in localit\u00e0 \u201cPiaggerta\u201d, originariamente non preso in considerazione. I motivi di tale sviluppo sono evidenti: l'ampliamento dell'intervento consente, da una parte, di utilizzare strutture pi\u00f9 capienti e pi\u00f9 diversificate per la realizzazione dei contenuti progettuali originari, dall'altra, garantisce all'Ente Parco il completamento del recupero edilizio di tutta l'area di \u201cPiaggerta\u201d. Nel febbraio 2011 ha preso avvio il processo di evidenza pubblica per la selezione del gestore del complesso e nel luglio del 2013 sono state inaugurate le attivit\u00e0 turistiche e di accoglienza per utenti con bisogni speciali (www.dormirenelparco.it) presso \"Piaggerta\".\nNel 2004 viene restaurato l'immobile della Sterpaia. La tipica forma a U verr\u00e0 sfruttata in diversi modi: l'ala sinistra \u00e8 attualmente gi\u00e0 dedicata a un progetto di scuola creativa ideato da Oliviero Toscani; l'ala destra sar\u00e0 destinata ad area museale ed espositiva; l'area centrale sar\u00e0 invece adibita a struttura turistico-ricettiva.\nDal 7 al 10 agosto 2014 il parco ha ospitato la parte di campo fisso della Route Nazionale dell'Agesci (incominciata il primo agosto con i campi mobili nelle regioni), a cui hanno partecipato circa ragazzi e ragazze dai 16 ai 21 anni, e i Capi adulti. Il 5 settembre 2015 il viale che collega le Cascine Vecchie alle Cascine Nuove viene ufficialmente intitolato \"Viale Aquile Randagie\" a memoria dello storico gruppo scout che svolse attivit\u00e0 clandestina durante il fascismo.\nIl parco naturale.\nLa tenuta di San Rossore fa parte del parco naturale di Migliarino, San Rossore, Massaciuccoli, che si estende per ettari fra la provincia di Pisa e quella di Lucca (comuni di Pisa, San Giuliano Terme, Vecchiano, Viareggio e Massarosa). Il parco \u00e8 diviso nelle tenute di San Rossore, Tombolo e Coltano e nella macchia di Massaciuccoli; comprende il litorale dalla foce dell'Arno ai margini di Viareggio, zone boschive (principalmente pinete) e paludose (il lago di Massaciuccoli e numerosi fiumi e canali), oltre a vaste aree agricole.\nI \u00abcammelli\u00bb.\nFino alla fine del XX secolo furono ospiti del Parco alcuni dromedari, popolarmente ed erroneamente chiamati \"cammelli\". Il primo esemplare, posto sotto la custodia di uno schiavo, arriv\u00f2 nel 1622 grazie al Granduca di Toscana Ferdinando II de' Medici, convinto che il clima mite di San Rossore potesse essere adatto a questo genere di animale. L'esperimento riusc\u00ec e col tempo lo stesso Granduca ne introdusse altri provenienti dall'Africa, che vennero sfruttati per i lavori agricoli e per il trasporto del legname.\nUn buon numero di dromedari venne donato alla Tenuta Granducale dal generale Arrighetti, che li aveva sottratti ai Turchi durante la battaglia di Vienna, nel 1683. Grazie a successive aggiunte, il numero delle bestie raggiunse quota 196 nel 1789, per poi calare progressivamente nel corso del XIX secolo, al cui termine era possibile contare la presenza di ancora un centinaio di animali.\nL'allevamento, famoso in tutta Europa per la sua unicit\u00e0, forniva regolarmente piccoli dromedari ai vari circhi equestri. Il numero dei dromedari si ridusse drasticamente durante la Seconda guerra mondiale, poich\u00e9 molti esemplari vennero mangiati dalle truppe dell'esercito tedesco che, dopo l'8 settembre 1943, si era accampato nella Tenuta. Nel 1956 per volere del presidente della Repubblica Giovanni Gronchi ci fu un tentativo di reintroduzione che, per\u00f2, non diede l'esito sperato. L'ultimo esemplare rimasto arriv\u00f2 agli anni Sessanta del XX secolo, e il suo scheletro \u00e8 attualmente esposto al Museo di Storia Naturale e del Territorio di Calci.\nPer ringraziare dell'ospitalit\u00e0 ricevuta per la Route Nazionale nel 2014 l'associazione Agesci ha donato al parco tre dromedari."}
{"id": "713769", "revid": "1564499", "url": "https://it.wikipedia.org/wiki?curid=713769", "title": "Multispazio", "text": "Multispazio \u00e8 un termine italiano adottato inizialmente dal marketing della Fiat per indicare un tipo di veicoli commerciali nati sul finire degli anni 90.\nPu\u00f2 essere assimilato al termine inglese \"Leisure activity vehicle\", al francese \"Ludospace\" o al tedesco \"Hochdachkombi\".\nDefinizione.\nDefinisce in ogni caso una versione pi\u00f9 piccola del classico furgone, derivata da una base telaistica di un modello di automobile di serie ma con una sovrastruttura specifica abbastanza voluminosa che consente spesso di ospitare tre file di sedili o di consentire un vano di carico di ampia cubatura. Solitamente le multispazio sono in vendita sia in versione completamente finestrata e con sedili per trasporto passeggeri, sia in versione con il vano posteriore chiuso, destinata al trasporto di merci. Sono, dunque, dei furgoni adatti molto pi\u00f9 all'uso automobilistico che commerciale.\nDescrizione.\nLa classificazione di un veicolo in questa tipologia non \u00e8 mai molto agevole n\u00e9 precisa poich\u00e9 spesso si tratta di mezzi con carrozzeria crossover, cio\u00e8 ibrida, che presenta caratteristiche molto simili alle monovolume, e ai mini MPV, oltre che, appunto, ai furgoni.\nUna differenziazione commerciale da questi ultimi si rileva anche dal fatto che le multispazio appaiono nei cataloghi delle case automobilistiche anche nel catalogo delle autovetture, oltre che nel catalogo dei veicoli commerciali (versioni van o combinate, con meno dotazioni).\nEsempi di multispazio attuali sono il Fiat Dobl\u00f2, lo \u0160koda Roomster, il Renault Kangoo, il Ford Transit Connect, l'Opel Combo, il Dacia Dokker e i cosiddetti \"fondatori\" della categoria: i gemelli Peugeot Partner e Citro\u00ebn Berlingo.\nUltimamente si \u00e8 formata anche una categoria di multispazio pi\u00f9 compatte, come il nuovo Fiat Fiorino (venduto anche nel catalogo automobilistico, come Fiat Qubo), il Citro\u00ebn Nemo, il Peugeot Bipper tutti derivanti da una joint venture progettuale tra Fiat e PSA) ed il Renault Kangoo Be-Pop."}
{"id": "713773", "revid": "767487", "url": "https://it.wikipedia.org/wiki?curid=713773", "title": "Yves Baudrier", "text": "Baudrier inizi\u00f2 gli studi di diritto e filosofia prima di diventare allievo dell'organista Georges Loth. Nel 1936 fond\u00f2 con Daniel Lesur, Andr\u00e9 Jolivet e Olivier Messiaen il gruppo della \"Jeune France\", del quale fu teorico e portavoce. Nel 1945 fond\u00f2 l\"'Institut des Hautes \u00c9tudes Cin\u00e9matographiques\", nel quale egli insegn\u00f2 fino al 1965. Accanto a numerose colonne sonore egli compose poemi sinfonici, una sinfonia, cantate, musica da camera, e lieder. Infine scrisse diverse opere di teoria musicale."}
{"id": "713775", "revid": "196390", "url": "https://it.wikipedia.org/wiki?curid=713775", "title": "Mister Five", "text": ""}
{"id": "713777", "revid": "124944485", "url": "https://it.wikipedia.org/wiki?curid=713777", "title": "Anatolio Demidoff", "text": "Biografia.\nGiovinezza.\nFiglio del ricchissimo ambasciatore Nicola Demidoff, era fratello di Paolo Demidoff. Fu uno dei Demidoff pi\u00f9 attivi e seguiva sia i suoi interessi nelle industrie di armi di famiglia in Russia, sia l'arte europea (fu committente di Paul Delaroche e Eug\u00e8ne Delacroix), sia i suoi interessi a Firenze, sua patria d'adozione.\nA 24 anni prese parte a una spedizione scientifica che intendeva mappare le zone russe di recente acquisizione verso sud, come la Moldavia e la Crimea.\nImprenditore.\nCon la morte del padre (1828) si ritrov\u00f2 a capo del pi\u00f9 grande impero industriale russo nel campo delle armi, mine e munizioni, con 15 villaggi-stabilimento e nove fabbriche nella zona degli Urali, con uno stratosferico appannaggio annuo di circa 5 milioni di rubli. Fu un grande industriale e durante la sua gestione il livello di affari della sua industria crebbe del 32%. Sua consuetudine era quella di mandare i dirigenti dei suoi stabilimenti a formarsi in Inghilterra e in Francia, dove era pi\u00f9 sviluppata la cultura aziendale e capitalistica.\nMatrimonio.\nNel 1840 si spos\u00f2 con la principessa Matilde Bonaparte, figlia del re Girolamo Bonaparte, gi\u00e0 suo padrino e ospite della sua famiglia. \nL'unione fu burrascosa e dur\u00f2 solo sei anni, durante i quali non ebbero nessun figlio. Nonostante questo spiacevole episodio, Anatolio fu sempre un devoto napoleonico e nel 1851 acquist\u00f2 la Villa napoleonica di San Martino, all'Isola d'Elba e vi realizz\u00f2 un museo. Sotto la villa eresse un ampio salone espositivo in stile neoclassico, oggi chiamato Galleria Demidoff.\nPrincipe di San Donato.\nAnatolio fu creato \"Principe di San Donato\" da Leopoldo II di Toscana nel 1840, per fare in modo che potesse sposare Matilde Bonaparte senza che lei perdesse il suo titolo di \"Principessa\".\nIl titolo non fu mai riconosciuto in Russia. Fu chiamato cos\u00ec in onore di Villa San Donato, la villa della famiglia Demidoff a Firenze.\nMorte.\nIl Principe mor\u00ec a Parigi il 29 aprile 1870 senza aver avuto figli, di conseguenza il titolo pass\u00f2 al nipote Paolo.\nInteressi artistici e sportivi.\nFu tra i primi estimatori della nascente arte romantica e sostenne pittori francesi e russi (Karl Brjullov, Paul Delaroche, Eug\u00e8ne Delacroix, Eug\u00e8ne Lami e Auguste Raffet): fu inoltre tra i migliori clienti della prestigiosa gioielleria Chaumet di Parigi.\nA Firenze fu nel 1850 presidente della Societ\u00e0 Anonima Fiorentina che organizzava le corse di cavalli presso l'ippodromo \"Le Cascine\" il cui tracciato era inizialmente sul \"prato del Quercione\" e venne in seguito spostato in quello del Visarno. Fu il committente della statua di Lorenzo Bartolini dedicata al padre, che, dopo la sua donazione alla citt\u00e0, si trova in piazza Demidoff.\nOnorificenze.\nNel 1847 l'Accademia russa delle scienze gli assegn\u00f2 il Premio Demidoff."}
{"id": "713778", "revid": "287204", "url": "https://it.wikipedia.org/wiki?curid=713778", "title": "Eugene Delacroix", "text": ""}
{"id": "713781", "revid": "74801", "url": "https://it.wikipedia.org/wiki?curid=713781", "title": "Avesta (comune)", "text": "Avesta \u00e8 un comune svedese di abitanti, situato nella contea di Dalarna. Il suo capoluogo \u00e8 la cittadina omonima, che conta circa abitanti.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "713784", "revid": "767487", "url": "https://it.wikipedia.org/wiki?curid=713784", "title": "Treponema pallidum", "text": "Il Treponema pallidum \u00e8 un batterio del phylum delle Spirochaetes, specie appartenente alla famiglia dei Spirochaetaceae, Gram negativo, dal corpo diafano, quasi trasparente, che termina con flagelli. \u00c8 l'agente eziologico della sifilide.\nA differenza degli altri batteri flagellati, questo batterio presenta \"endoflagelli\", ovvero flagelli disposti all'interno e non all'esterno della cellula batterica. Molto mobile, grazie a essi, il batterio presenta una sorta di movimento a molla. La parete batterica presenta maggiore elasticit\u00e0 rispetto a quella di altre specie batteriche.\nPer lungo tempo si \u00e8 ritenuto che questo batterio fosse anaerobio; recentemente si \u00e8 scoperto che \u00e8 in grado di ossidare i carboidrati e lo si \u00e8 classificato come microaerofilo.\nSono batteri molto lunghi e al tempo stesso molto sottili (5-20 micron x 0,1-0,5 micron). Per questo bisogna adottare accorgimenti affinch\u00e9 siano visibili al microscopio ottico: la microscopia a campo scuro e l'impregnazione argentica rendono il batterio visibile. Questo batterio non \u00e8 coltivabile su terreni n\u00e9 liquidi n\u00e9 solidi, perci\u00f2 la diagnosi si fa con test sierologici che si distinguono in test non treponemici e test treponemici, a seconda che abbiano come bersaglio la rivelazione degli anticorpi specifici (reazione di Wassermann) o del treponema stesso. Ha la caratteristica di presentare un \"mimetismo antigenico\". Il batterio infatti si riveste della fibronectina della cellula ospite rendendosi meno visibile al sistema immunitario."}
{"id": "713786", "revid": "1305772", "url": "https://it.wikipedia.org/wiki?curid=713786", "title": "S\u00e3o Jos\u00e9 dos Pinhais", "text": "S\u00e3o Jos\u00e9 dos Pinhais \u00e8 un comune del Brasile nello Stato del Paran\u00e1, parte della mesoregione Metropolitana de Curitiba e della microregione di Curitiba.\nS\u00e3o Jos\u00e9 dos Pinhais \u00e8 sede della diocesi omonima, eretta il 6 dicembre 2006."}
{"id": "713787", "revid": "7", "url": "https://it.wikipedia.org/wiki?curid=713787", "title": "Free Hugs Campaign", "text": ""}
{"id": "713795", "revid": "57342", "url": "https://it.wikipedia.org/wiki?curid=713795", "title": "Giuseppe Saro", "text": "Biografia.\nDal 14 gennaio 1992 al 4 agosto 1993 \u00e8 vicepresidente della Regione Friuli-Venezia Giulia e Assessore all'Industria per il Partito Socialista Italiano nella Giunta di Vinicio Turello (Democrazia Cristiana). Dal 22 marzo 1993 \u00e8 Assessore regionale al Lavoro, Cooperazione e Artigianato.\n\u00c8 stato eletto deputato di Forza Italia in Friuli-Venezia Giulia nel 2001, divenendo membro dapprima della 5\u00aa commissione permanente Bilancio e successivamente della 6\u00aa commissione permanente Finanze e Tesoro.\nNel 2003 \u00e8 candidato presidente della regione Friuli-Venezia Giulia alle elezioni regionali con la lista Libert\u00e0 e Autonomia, nata in dissenso rispetto al centrodestra dopo la scelta di Forza Italia di sostenere la candidatura della leghista Alessandra Guerra. La candidatura di Saro ottenne il 3,51% dei consensi, senza eleggere alcun consigliere.\nAlle elezioni politiche del 2006 \u00e8 stato eletto senatore per il Movimento per l'Autonomia, in Liguria. Nella XV Legislatura membro della 1\u00aa commissione permanente Affari Costituzionali e della 9\u00aa commissione permanente Agricoltura e Produzione Agroalimentare.\nNel 2008 viene rieletto al Senato nelle file del Popolo delle Libert\u00e0."}
{"id": "713796", "revid": "729019", "url": "https://it.wikipedia.org/wiki?curid=713796", "title": "Trapezoide", "text": "Il trapezoide \u00e8 un osso breve del carpo posto nella fila distale del carpo distalmente all'osso scafoide, medialmente al trapezio e lateralmente al capitato, coi quali instaura tre artrodie. Si articola inoltre distalmente col secondo osso metacarpale. Ne sono provvisti tutti i Tetrapoda e naturalmente l'uomo.\nDescrizione.\nL'osso trapezoide ha forma irregolarmente cubica o di un tronco di piramide a base dorsale. Offre alla descrizione sei facce, delle quali una prossimale, una mediale, una distale, una laterale, una dorsale ed una palmare.\nLa superficie mediale, quella prossimale e quella laterale presentano rispettivamente la \"superficie articolare capitata\", la \"superficie articolare navicolare\" e \"la superficie articolare trapezio-trapezoidea\" del trapezoide, tre faccette articolari continue e rivestite di cartilagine mediante le quali l'osso trapezoide si articola con il capitato, lo scafoide ed il trapezio nell'articolazione mediocarpale formando tre artrodie.\nLa superficie distale presenta una superficie articolare concava, anch'essa rivestita di cartilagine e detta \"superficie articolare metacarpale\" del trapezoide, che contribuisce, assieme alle superficie articolari metacarpali dell'osso trapezio e dell'osso capitato, a formare la cavit\u00e0 glenoidea per il secondo osso metacarpale nell'articolazione carpo-metacarpale mediale.\nInfine le superfici palmare e dorsale offrono attacco ai legamenti mediocarpali scafo-trapezoidei, ai legamenti intercarpali trapezio-trapezoidei e capitato-trapezoidei e ai legamenti carpo-metacarpali."}
{"id": "713797", "revid": "399", "url": "https://it.wikipedia.org/wiki?curid=713797", "title": "S\u00e3o Jos\u00e9 dos Pinhais (Brasile)", "text": ""}
{"id": "713806", "revid": "439868", "url": "https://it.wikipedia.org/wiki?curid=713806", "title": "Tisbe", "text": ""}
{"id": "713807", "revid": "124432705", "url": "https://it.wikipedia.org/wiki?curid=713807", "title": "Paolo I Demidoff", "text": "Biografia.\nFiglio di Nikolaj Demidov e fratello maggiore di Anatolio, intraprese la carriera militare nel reggimento comandato dal padre e ricevette il suo battesimo del fuoco nella battaglia di Borodino del 1812. Dopo la fine delle guerre napoleoniche entr\u00f2 nella guardia a cavallo dello zar. Nel 1831 si ritir\u00f2 dal servizio attivo col grado di capitano e nel contempo divenne membro dell'amministrazione statale russa venendo nominato governatore della provincia di Kursk.\nNel 1831 istitu\u00ec il premio Demidoff, assegnato dall'Accademia delle Scienze di Russia, istituzione che support\u00f2 personalmente a pi\u00f9 riprese grazie anche alle proprie ricchezze personali. Nel 1834 entr\u00f2 nel ministero degli esteri e poi nel consiglio di stato russo.\nSi spos\u00f2 nel 1836 con la baronessa di origine finlandese Aurora Stjernvall (1808-1902), dalla quale ebbe un figlio, Paolo II Demidoff. Il giorno successivo al matrimonio pot\u00e9 stupire la sposa regalandole il \"Grand Sancy\", il settimo diamante pi\u00f9 grande del mondo (55,23 carati), da lui acquistato nel 1828, poi esposto al Louvre nella galleria dei gioielli della corona di Francia.\nMor\u00ec improvvisamente di insufficienza cardiaca a Magonza il 25 marzo 1840 e venne sepolto nel cimitero di Tikhvin dell'Alexander Nevsky Lavra. Il suo unico figlio, Paolo II Demidoff, diverr\u00e0 erede delle sostanze di suo padre e di suo zio Anatolio, nonch\u00e9 del titolo principesco ottenuto da quest'ultimo."}
{"id": "713812", "revid": "92723", "url": "https://it.wikipedia.org/wiki?curid=713812", "title": "Tintinnar di manette", "text": "Tintinnar di manette \u00e8 un'espressione divenuta sinonimo, soprattutto nel linguaggio giornalistico, di un uso della carcerazione preventiva come strumento usato dal magistrato per ottenere la confessione dell'indagato.\nOrigine dell'espressione.\nSi tratta di un'espressione d'autore: riecheggia l'assonante \u00ab\"tintinnar di sciabole\"\u00bb con cui Pietro Nenni aveva condensato retrospettivamente il clima politico del 1964, con l'addensarsi di lunghe ombre (Piano Solo) sull'esperienza politica del cosiddetto centro-sinistra \"organico\". L'espressione non risale al 1964 e non \u00e8 contenuta nei suoi Diari.\nIl sintagma fu usato da Oscar Luigi Scalfaro, presidente delle Repubblica italiana in un'occasione ufficiale, il messaggio di fine anno del 31 dicembre 1997.\nCome nello stesso messaggio ricordato da Scalfaro stesso, l'allora presidente aveva da poco suscitato una polemica istituzionale avendo auspicato che, dati gli effetti sulla societ\u00e0 italiana dello scandalo di Tangentopoli, si potesse giungere a una \"normalizzazione\", tornando \"sul binario\". La dichiarazione aveva provocato forti reazioni da parte della magistratura, in favore della quale solo pochi mesi prima lo stesso Scalfaro aveva preso posizione in modo molto netto invitando la Commissione Bicamerale per le riforme a non occuparsi dei giudici.\nPerci\u00f2 nel messaggio di fine anno, dopo aver accennato egli stesso alla reazione dei magistrati, Scalfaro torn\u00f2 sul punto con questa espressione:\nIl riferimento all'utilizzo confessorio della custodia cautelare.\nL'espressione di Scalfaro era dichiaratamente riferita all'utilizzo dell'istituto della carcerazione preventiva, e infatti seguiva questa esplicita considerazione:\nIl riferimento storico era al momentaneo appannamento che ha registrato negli anni Novanta il diritto di difesa, nonostante formalmente che, nel diritto italiano, sia sempre stato in vigore il principio contenuto nel brocardo: \"Nemo tenetur se detegere, suam turpitudinem alligans\". L'ordinamento giuridico basa, infatti, l'accertamento della verit\u00e0 processuale su un bilanciamento di interessi: la libert\u00e0 morale dell'indagato contro l'interesse alla repressione dei reati. Non si ritiene, infatti, genuina l'autoaccusa del sospetto quando avvenga in una situazione di coercizione fisica (carcere preventivo) o morale (obbligo a collaborare incondizionatamente con la giustizia, foriero di sanzioni se disatteso). Ecco perch\u00e9, a differenza degli altri soggetti del procedimento penale (testimoni, periti, ecc.), nei confronti dell'accusato l'obbligo di parlare non pu\u00f2 essere estorto, fino al punto di incriminare s\u00e9 stessi.\nLa custodia cautelare in carcere \u00e8 prevista dagli articoli 280 e 285 del codice di procedura penale. Pu\u00f2 essere disposta nei confronti di imputati di delitti, consumati o tentati, per i quali sia prevista la pena della reclusione non inferiore nel massimo a quattro anni; l'imputato \u00e8 catturato dalla polizia giudiziaria e immediatamente condotto in un istituto di custodia per rimanervi a disposizione dell`autorit\u00e0 giudiziaria. Si applicano le condizioni richieste negli articoli 274 e 275, per i quali la misura cautelare pu\u00f2 essere disposta solo in presenza di inderogabili esigenze attinenti alle indagini, quando vi sia concreto pericolo per l'acquisizione o la genuinit\u00e0 della prova, quando l'imputato si sia reso latitante o vi sia concreto pericolo di fuga; si richiede che la sentenza che si prevede per i reati ascritti conterr\u00e0 una pena non inferiore ai due anni e comunque la misura deve essere proporzionata a quella ipotetica pena e all'entit\u00e0 del fatto.\nLa polemica successiva alla dichiarazione di Scalfaro.\nTale espressione del Presidente della Repubblica del 1997 suscit\u00f2 forti dibattiti ed ebbe una grande diffusione mediatica. Da alcuni fu vista come una \"forte\" reazione contro una presunta degenerazione del costume giudiziario che avrebbe usato la minaccia dell'arresto come strumento per ottenere la confessione dell'indagato, e da altri come un'indebita pressione sulla magistratura.\nTre mesi pi\u00f9 tardi, il 24 marzo 1998, Scalfaro torn\u00f2 sull'argomento, incontrando al Quirinale una delegazione dell'Osservatorio sulle riforme istituzionali e il presidente dell'Azione Cattolica italiana Giuseppe Gervaso. Scalfaro inquadr\u00f2 gli accadimenti del periodo come uno scontro fra Bettino Craxi, che aveva imposto la responsabilit\u00e0 civile per i giudici, e la magistratura, che avrebbe reagito ritorsivamente.Tornando sull'argomento nel 2002, Scalfaro ribad\u00ec in un'intervista al Corriere della Sera che nella conduzione delle inchieste sulla corruzione politica in Italia si era abusato del cosiddetto \"arresto facile\".\nUno dei magistrati di punta del \"pool\" di Mani pulite, Antonio Di Pietro, dichiar\u00f2 in un suo libro che l'espressione era riferita al \"pool\", ma che Scalfaro avrebbe sbagliato indirizzo e dicendosi \"perplesso di fronte a questo suo modo di fare, a volte di appoggio e a volte di critica, a seconda del momento, un atteggiamento pilatesco rispetto a Mani Pulite\".\nDa allora l'espressione \u00e8 usata per indicare una determinata fase dell'attivit\u00e0 del \"pool\" di Mani Pulite, o pi\u00f9 genericamente dell'abuso della carcerazione preventiva.\nLa diffusione dell'espressione ed il suo uso allargato.\nRiprendendo l'antica polemica, parafrasando l'espressione diventata usuale Oscar Luigi Scalfaro ha nel 2009 pubblicato il libro (curato da Guido Dell'Aquila) \"Quel tintinnar di vendette. Giustizia difficile tra protagonismo dei magistrati e ritorsioni della politica\".\nL'espressione ha trovato poi un uso allargato per indicare, in senso positivo o negativo, tutte le volte in cui viene auspicato o temuto l'intervento penale per le diverse situazioni."}
{"id": "713813", "revid": "965226", "url": "https://it.wikipedia.org/wiki?curid=713813", "title": "Giovanni Legnini", "text": "\u00c8 stato Sottosegretario alla Presidenza del Consiglio dei ministri del governo Letta dal 2013 al 2014, Sottosegretario di Stato del Ministero dell'economia e delle finanze nel governo Renzi nel 2014 \nDal 2020 \u00e8 il Commissario straordinario di Governo alla ricostruzione per le zone del terremoto del 2016 e 2017.\nBiografia.\nNato a Roccamontepiano, in provincia di Chieti, laureato in giurisprudenza presso l'Universit\u00e0 degli Studi di Teramo, esercita la professione di avvocato a Chieti ed \u00e8 stato docente di ruolo di discipline giuridiche ed economiche. Specializzato in diritto dell'impresa e della pubblica amministrazione, ha assunto incarichi di commissario liquidatore ed \u00e8 stato consigliere di amministrazione di societ\u00e0.\nAttivit\u00e0 politica.\nDal PCI al PD.\nMembro della segreteria regionale del Partito Comunista Italiano, \u00e8 stato sindaco di Roccamontepiano dal 1990 al 2002. Quale dirigente dei Democratici di Sinistra, \u00e8 stato componente dei massimi organismi di direzione provinciale e regionale del partito. \u00c8 componente dell'Assemblea Nazionale del Partito Democratico. Alle elezioni comunali di Chieti del 2005, \u00e8 stato capolista della lista DS, ricoprendo la carica di Presidente del Consiglio Comunale fino al 2007.\nIl 26 luglio 2004 diventa senatore, subentrando ad Ottaviano Del Turco, ricoprendo gli incarichi di membro della 5\u00aa Commissione Bilancio e Programmazione Economica, membro della Commissione parlamentare consultiva per l'attuazione della riforma amministrativa, membro della Commissione speciale per l'infanzia e i minori.\nAlle elezioni politiche del 9 e 10 aprile 2006 \u00e8 stato rieletto al Senato per la lista DS in Abruzzo, conseguendo gli incarichi di membro della Giunta delle elezioni e delle immunit\u00e0 parlamentari, del Comitato parlamentare per i procedimenti di accusa, della Commissione contenziosa e del Comitato di revisione delle schede elettorali della Regione Toscana. Dal 6 giugno 2006 \u00e8 stato eletto Vicepresidente della Commissione Bilancio e Programmazione Economica del Senato.\nRieletto al Senato alle politiche del 2008, \u00e8 membro della 5\u00aa Commissione permanente (Bilancio), della Giunta delle elezioni e delle immunit\u00e0 parlamentari, del Comitato parlamentare per i procedimenti di accusa e del Consiglio di garanzia.\nAttivit\u00e0 di governo.\nDal 3 maggio 2013, giorno in cui \u00e8 stato nominato e ha prestato giuramento, \u00e8 stato Sottosegretario di Stato alla Presidenza del Consiglio dei ministri del governo Letta con delega all'Editoria e all'Attuazione del programma di governo, fino al 22 febbraio 2014, data di scioglimento del governo stesso.\nDal 28 febbraio 2014 al 30 settembre 2014 \u00e8 stato Sottosegretario di Stato al Ministero dell'economia e delle finanze nel governo Renzi.\nVicepresidente del CSM.\nIl 10 settembre 2014 \u00e8 eletto nuovo consigliere laico del Consiglio superiore della magistratura in quota PD con il consenso pi\u00f9 ampio tra i candidati pari a 524 voti su 489 richiesti (pari ai 3/5 dei votanti) insieme al sindaco di Arezzo, sempre in quota PD Giuseppe Fanfani con 499, unici eletti nel quinto scrutinio. \u00c8 la prima volta nella storia repubblicana che un membro del Governo in carica viene eletto nell'organo di autogoverno della magistratura.\nIl 30 settembre 2014 \u00e8 stato eletto vicepresidente del Consiglio superiore della magistratura con 20 voti a favore, 3 schede bianche, una nulla e una dispersa (voto di Giuseppe Fanfani).\nCandidatura alla Presidenza della Regione Abruzzo.\nIl 10 dicembre 2018 annuncia la sua candidatura per la coalizione di centro-sinistra a presidente della regione Abruzzo alle elezioni regionali di febbraio 2019, ricevendo l'appoggio di PD, +Europa assieme a Centro Democratico, Centristi per l'Europa, Liberi e Uguali assieme a Sinistra Italiana e dalle liste civiche \"Legnini Presidente\", \"Abruzzo Insieme-Abruzzo Futuro,\" Avanti Abruzzo-IdV e \"Abruzzo in Comune\". Il 10 febbraio 2019 raccoglie il 31,28% dei consensi e viene sconfitto dal candidato del centro-destra, l'ex missino Marco Marsilio con il 48% dei consensi, venendo comunque eletto come membro del Consiglio regionale nella lista \"Legnini Presidente\".\nCommissario straordinario alla ricostruzione.\nIl 14 febbraio 2020 \u00e8 stato nominato dal governo Conte II come commissario straordinario di Governo alla ricostruzione delle aree colpite dal terremoto del Centro Italia del 2016 e del 2017, subentrando a Piero Farabollini. A seguito di questo incarico ha lasciato il proprio posto in Consiglio regionale dell'Abruzzo e l'aula ha preso atto delle sue dimissioni il 3 marzo."}
{"id": "713817", "revid": "200568", "url": "https://it.wikipedia.org/wiki?curid=713817", "title": "Kel\u010d", "text": "Kel\u010d (\"Keltsch\" in tedesco) \u00e8 una cittadina situata nella regione di Zl\u00edn della Repubblica Ceca."}
{"id": "713818", "revid": "767487", "url": "https://it.wikipedia.org/wiki?curid=713818", "title": "Toyah Willcox", "text": "Biografia.\nFamosa soprattutto nel Regno Unito ha ottenuto successo con i singoli \"Thunder in the Mountain\" e \"It's a Mistery\". Ha inoltre partecipato al film di Derek Jarman \"Jubilee\" (1977), in cui interpreta una giovane punk che incontra la regina Elisabetta I trasportata nell'Inghilterra degli anni settanta. \u00c8 sposata con il chitarrista Robert Fripp."}
{"id": "713819", "revid": "124123", "url": "https://it.wikipedia.org/wiki?curid=713819", "title": "Dengizico", "text": "Biografia.\nAttila mor\u00ec nel 453 e il regno fu conteso tra i suoi figli Ellak, Ernakh e Dengizich.\nDopo la morte di suo fratello Ellak nella battaglia del fiume Nedao (454), il regno messo assieme dal padre cominci\u00f2 a sgretolarsi a causa delle trib\u00f9 germaniche che iniziarono a rifiutare il dominio unno. \nDengizich e suo fratello Ernakh inviarono alcuni ambasciatori a Costantinopoli, per ottenere un trattato di pace e una zona commerciale sul Danubio. Inviarono gli ambasciatori direttamente al cospetto di Leone I, imperatore dell'Impero romano d'Oriente, ma questi rifiut\u00f2.\nA questo punto gli Unni, assieme ad alcuni membri ancora fedeli, nel 467 oltrepassarono il Danubio ed attaccarono l'Impero d'Oriente.\nBisanzio ebbe la meglio e la guerra termin\u00f2 nel 469. Dengizich fu catturato e decapitato, la sua testa portata a Costantinopoli ed esposta in trionfo per la citt\u00e0."}
{"id": "713820", "revid": "1123126", "url": "https://it.wikipedia.org/wiki?curid=713820", "title": "Altino (disambigua)", "text": ""}
{"id": "713821", "revid": "287204", "url": "https://it.wikipedia.org/wiki?curid=713821", "title": "Kelc", "text": ""}
{"id": "713822", "revid": "1201880", "url": "https://it.wikipedia.org/wiki?curid=713822", "title": "Storia di Gela", "text": "La storia di Gela inizi\u00f2 circa durante i primi insediamenti nel V millennio a.C. e fu un importante colonia greca, fra le pi\u00f9 antiche di sempre. La citt\u00e0 fece parte della Magna Grecia.\nIl nome della citt\u00e0 \u00e8 storicamente legato a quello della colonia dorica fondata nel VII secolo a.C. che giunse ad estendere il proprio dominio sull'intera Sicilia greca. Di non minore importanza \u00e8 anche il periodo federiciano che vide la fondazione di una nuova citt\u00e0 sui ruderi della metropoli ellenica: Terranova. Tra XVII e XIX secolo la citt\u00e0 attravers\u00f2 vicende alterne lontana dai fasti di un tempo. Col primo sbarco alleato nel 1943, la memorabile scoperta archeologica delle fortificazioni greche di Capo Soprano nel 1948 e con la scoperta dei giacimenti petroliferi nel 1956, pare che i riflettori si riaccesero sulla citt\u00e0 restituendole fama e notoriet\u00e0 a livello nazionale. \nEpoca antica.\nPeriodo greco.\nGela, secondo una tradizione derivata da Tucidide, sarebbe stata cos\u00ec chiamata per via di un antico fiume che le scorreva accanto: il fiume Gela (che nasce sette chilometri a nord-ovest da Piazza Armerina).\nSempre Tucidide d\u00e0 la notizia che Gela venne abitata inizialmente, intorno all'VIII secolo a.C., da un gruppo di coloni dell'isola di Rodi, provenienti dalla citt\u00e0 di Lindo; il suo insediamento, quindi, prima di Gela avrebbe portato il nome di \"Lindioi\" (Tucidide, VI 4.3). La scoperta di ceramiche protocorinzie rinvenute sull\u2019acropoli di Gela (sotto i livelli degli edifici pi\u00f9 antichi), nella necropoli di Contrada Spina Santa e negli attuali giardini pubblici - un tempo area della necropoli arcaica -, sembra confermare l'antichit\u00e0 della presenza rodiese. Il sito era precedentemente abitato dalle popolazioni indigene della Sicilia.\nTuttavia, la sua fondazione avvenne ufficialmente l'anno 688 a.C. (47 anni dopo la fondazione della pi\u00f9 antica colonia di Sicilia, Naxos), quando due ecisti, Antifemo di Rodi ed Entimo di Creta, vi si insediarono con i loro uomini. Pausania il Periegeta ricorda come Gela ebbe fin da subito violenti scontri con la realt\u00e0 sicana della zona (i Sicani, popolo indigeno stanziatosi in data imprecisata tra la Sicilia centrale e la Sicilia occidentale): il suo ecista Antifemo intraprese una guerra contro la citt\u00e0 sicana di \u039f\u03bc\u03d5\u03ac\u03ba\u03b7 (Onface), un insediamento poco distante da Gela, senza pi\u00f9 precisa collocazione. E, narra Pausania, i gelesi vinsero e debellarono la citt\u00e0, portandosi via anche una statua che si disse era stata fabbricata dal mitico scultore Dedalo (Pausania, VIII, 46, 2, e IX, 40, 4).\nNel corso del VI secolo a.C. grazie alla politica espansionistica dei tiranni di Gela, in particolare Cleandro e soprattutto Ippocrate, la citt\u00e0 ebbe una serie di colonie satelliti, fra cui Akragas (Agrigento), e riusc\u00ec inoltre a sottomettere diverse citt\u00e0: Kallipolis (secondo alcuni l'odierna Giarre), Leontini (Lentini), Naxos (Giardini-Naxos) e Zancle (Messina).\nIppocrate per\u00ec durante le vicissitudini della guerra condotta contro Siracusa, nell'anno 492 a.C., mentre tentava di conquistare Ibla (la cui posizione geografica resta tutt'oggi sconosciuta), dopo aver sottomesso Ergezio (altra collocazione ignota). Egli giungeva da una serie di vittorie, tra le quali va annoverata la sconfitta dell'esercito siracusano nei pressi del fiume Eloro: a quel punto avrebbe potuto anche tentare di soggiogare la polis aretusea, ma contro di lui si volsero gli interventi diplomatici di Corinto e Corcira, venute dalla Grecia in Sicilia per mediare la pace tra Siracusa e Gela. L'accordo port\u00f2 alla cessione della colonia siracusana di Camarina ai gelesi in cambio della fine delle ostilit\u00e0 con gli abitanti aretusei (secondo altre fonti, invece, a farlo desistere dal proseguire la guerra contro la colonia corinzia furono quei Siculi presso la cui citt\u00e0-capitale egli perse infine la vita).\nSiracusa venne tuttavia conquistata diplomaticamente dal successore di Ippocrate; pochi anni dopo la morte di quest'ultimo: nel 485 a.C. il tiranno Gelone riusc\u00ec a insinuarsi nel suo governo, approfittando delle lotte di classe che dividevano in quei frangenti la citt\u00e0 aretusea: da un lato gli oligarchici Gamoroi (che furono coloro che si recarono a Gela per cercare il suo aiuto politico) e dall'altro gli eredi dei Siculi, i Killichirioi. Gelone, ottenuta abilmente la guida di Siracusa, vi stabil\u00ec la propria corte, lasciando Gela al fratello Gerone I, che prosegu\u00ec l'ambiziosa politica espansionistica.\nNel 480 a.C. Gela e Siracusa parteciparono con un esercito di 5.000 uomini alla battaglia di Imera contro i Cartaginesi, in aiuto a Terone, tiranno di Agrigento. Scomparso Gelone (478 a.C.), il fratello Gerone si stabil\u00ec a sua volta a Siracusa e a Gela il potere pass\u00f2 nelle mani del tiranno Polizelo, che forse fu presto deposto e sostituito da un governo democratico, sotto il quale la citt\u00e0 accolse diversi profughi espulsi da Siracusa.\nLa polis dovette affrontare i centri indigeni di Omphake e Kakyron, dove si erano rifugiati alcuni mercenari espulsi dalla citt\u00e0 nel 464 a.C. e l\u2019anno successivo contro il centro di Krastos.\nNel 427 a.C. Gela si allea con Himera, Selinunte e Siracusa. Nel 424 a.C. divenne centrale nella politica siciliana ospitando il Congresso di Gela con cui il siracusano Ermocrate tent\u00f2 di mantenere unite le polis siceliote per evitare ulteriori conflitti. Ma l\u2019invite rimase lettera morta.\nNel 406 a.C. un'armata cartaginese conquist\u00f2 Agrigento e distrusse Gela, costringendone gli abitanti a riparare a Siracusa. Nel 397 a.C., grazie alla protezione siracusana, la citt\u00e0 venne ricostruita. Timoleonte ripopol\u00f2 la citt\u00e0 favorendo l\u2019afflusso di coloni di Coo guidati da Gorgo. In quel periodo la citt\u00e0 conobbe una rinascita che vide anche la realizzazione di nuovi quartieri e monumenti, soprattutto nella zona di Capo Soprano.\nNel 311 a.C. venne nuovamente devastata dai Cartaginesi. Nel 317 a.C. Agatocle, sovrano di Siracusa, pose l\u2019assedio alla citt\u00e0 conquistandola nel 311 a.C. e facendola diventare una base militare nello scontro contro i Cartaginesi. La citt\u00e0 venne temporaneamente liberata dal dominio siracusano nel 309 a.C. tramite Xenodico, ma nel 305 a.C. Agatocle la rioccup\u00f2.\nNel 282 a.C. fu invasa dai Mamertini e distrutta definitivamente da Finzia, tiranno di Agrigento, che ne spost\u00f2 gli abitanti nella nuova citt\u00e0 di \"Finziade\" (l'odierna Licata). A proposito di quest'ultimo evento, gli storiografi moderni propendono per una lettura maggiormente critica delle fonti, mostrando pi\u00f9 attenzione ai presumibili condizionamenti ideologici degli storici dell'epoca. La versione di un Finzia cos\u00ec spietato nei confronti della madrepatria Gela, sar\u00e0 stata certamente viziata dalla storiografia siracusana (detentrice, allora, del monopolio dell'informazione isolana), per puri interessi di propaganda bellica. A quel tempo Siracusa era in guerra contro Agrigento, e, come sempre accade in ogni conflitto, le parti si screditavano reciprocamente per isolare l'avversario. Le evidenti incongruenze riscontrabili nel racconto della vicenda, tenderebbero a rappresentare Finzia alla stregua di uno sprovveduto generale: da abile stratega invece qual era, si sar\u00e0 certamente reso conto che la decisione di cancellare geograficamente l'antica colonia rodio-cretese gli sarebbe costata la perdita di un eccezionale \"avamposto\", oltre che di parecchi chilometri di territorio in direzione del nemico, a lui favorevoli dal punto di vista tattico-difensivo. Oltretutto, \u00e8 impensabile che il sovrano agrigentino non temesse di pregiudicare gli esiti della guerra indebolendo le sue falangi con l'apertura di un secondo fronte, quello gelese. Ci\u00f2 induce al sospetto che la cronaca siracusana abbia alterato la verit\u00e0 dei fatti, per attribuire a Finzia un crimine esecrabile che lo avrebbe dovuto rendere impopolare agli occhi della comunit\u00e0 siceliota, e che, al contrario, era stato consumato da altri: dai Mamertini per esempio, protagonisti di una vicenda accaduta qualche anno prima ai danni della stessa Gela, intorno al 287 a.C..\nIn epoca romana, Gela si era ormai ridotta a un modesto villaggio, sebbene gli scrittori antichi ne ricordassero ancora il glorioso passato. Virgilio, nell'Eneide, cita i \"Campi Ghel\u00f2i\", e la citt\u00e0 \u00e8 ricordata anche da Cicerone, Strabone e Plinio.\nDurante l'Emirato di Sicilia, i musulmani la indicarono con la locuzione \u00ab\"Citt\u00e0 delle colonne\"\u00bb, a causa dell'enorme numero di vestigia classiche che si trovavano sul suo territorio, e il fiume che le scorreva a lato, il Gela, \u00ab\"fiume delle colonne\"\u00bb .\nEpoca medievale.\nNel 1233 Federico Il di Svevia la fece ricostruire chiamandola Terranova e fortificandola con un'ampia cerchia muraria. Non si sa di preciso se la citt\u00e0 sia stata dotata di un castello dato che le fonti, a questo proposito risalgono al XVI secolo. Alla seconda met\u00e0 del XII secolo si attribuisce a difesa dell'abitato, la costruzione del \"Castelluccio\" (a circa 7\u00a0km dal centro). Il Castelluccio, compare in alcuni documenti dell'epoca, come limite di un immenso feudo appartenente a un nobile dell'epoca che avrebbe donato alcune terre in comodato ai monaci benedettini della citt\u00e0 di Catania, come penitenza per alcuni peccati. Secondo alcuni la citt\u00e0 venne anche chiamata \"Heraclea\" perch\u00e9 leggendariamente fondata da Ercole.\n La citt\u00e0 confiscata venne affidata a Pietro de Planellis quindi a questo seguirono diversi signori feudali. Nel XV secolo venne assegnata alla famiglia Aragona-Tagliavia che ne tramand\u00f2 il possesso a Ettore Pignatelli la cui famiglia la tenne fino all'abolizione della feudalit\u00e0 in Sicilia (1812).\nEpoca contemporanea.\nNel 1799, a Terranova scoppi\u00f2 un tumulto passato alla storia sotto il nome di \"Ribello\", nel corso del quale vennero trucidati esponenti della nobilt\u00e0 locale. Subito dopo l'Unit\u00e0 d'Italia, la citt\u00e0 assunse il nome di Terranova \"di Sicilia\", per distinguersi dalle tante altre con lo stesso nome esistenti sulla penisola, partecipando, verso la fine del secolo, ai moti organizzati dal Movimento dei Fasci Siciliani (1893). Nei primi anni del XX secolo vi abit\u00f2 giovanissimo Salvatore Quasimodo, al seguito del padre, ferroviere. \nNel 1911 venne realizzato un \"pontile sbarcatoio\", che, oltre a rappresentare in assoluto la prima costruzione in cemento armato realizzata in citt\u00e0, fu un'opera essenziale per la marineria locale. Ultimato nel 1915 e fatto brillare in parte dai guastatori italiani nell'estate del 1943, per ostacolare lo sbarco degli alleati, il pontile attualmente \u00e8 inagibile. Nel 1927 la citt\u00e0 riprese il suo antico nome di Gela.\nSbarco in Sicilia.\nLe sue coste furono teatro, durante la seconda guerra mondiale, nel luglio del 1943, dello sbarco in Sicilia della 7\u00aa Armata americana. Tremila paracadutisti furono lanciati nell'entroterra. Complessivamente, tenuto conto degli altri punti di sbarco, in 24 ore 160\u00a0000 uomini presero terra.\nTra il 10 e l'11 luglio la divisione tedesca \"Hermann Goering\" e quella italiana \"Livorno\" contrattaccarono gli americani nella piana di Gela: i contrattacchi dei \"gruppi mobili\" italiani, reparti motocorazzati costituiti ciascuno da circa 1.500-2.000 uomini, una dozzina di carri o semoventi ed una batteria d'artiglieria, misero in seria crisi le posizioni alleate; circa 20-30 carri Renault R35 di preda bellica del 131\u00ba reggimento carri riuscirono a fare breccia, penetrare fin quasi alle spiagge e a combattere in citt\u00e0. Il pericoloso contrattacco italo-tedesco fu sventato dall'ostinata resistenza della 3\u00aa Divisione fanteria e dall'efficace tiro navale.\nGela fu la prima citt\u00e0 d'Europa ad essere liberata. In contrada Ponte Olivo sorse il cimitero di guerra di Ponte Olivo, ove furono sepolti i caduti della cruenta battaglia di Gela, poi traslati.\nSviluppo turistico.\nPresso il lungomare cittadino, tra il 1958 e il 1959 venne costruito uno stabilimento balneare, che fu opera di un importante sviluppo turistico della citt\u00e0. Elevato sul lido \"Gela\", attivo durante il periodo estivo, la struttura venne istituita dal geometra Filippo Trobia, per un costo totale di 160 milioni di lire.\nUbicata nel mare e sorretta da una base di poderose palafitte piantate nella sabbia, ad una profondit\u00e0 di circa 8/11 metri, la struttura era costituita da calcestruzzo armato e foderata da uno strato spesso di pozzolana bianca. Quest'ultima venne realizzata in modo da resiste a qualsiasi alterazione climatica. Il tetto prendeva la forma di una conchiglia (da qui l'epiteto \"La Conchiglia\"), composta da pilastri perimetrali e divenne famosa per il suo fascino e la sua particolarit\u00e0.\nTale struttura fu un importante palcoscenico di molte celebrit\u00e0 della musica, dello spettacolo e di rilevanti figure politiche, come quella del duce Benito Mussolini in visita nella citt\u00e0 gelese, in onore dei caduti di guerra il 14 luglio 1937.\nIndustrializzazione cittadina.\nNel secondo dopoguerra, in un momento di particolare fervore si avviarono i lavori per la realizzazione dell'impianto petrolchimico dell'Eni auspicato da Enrico Mattei. La raffineria, che ha sicuramente aiutato l'economia locale ed in parte l'urbanistica (la costruzione del villaggio di Macchitella) ha prodotto deturpazioni e seri danni all'ambiente ed ha precluso lo sviluppo di altri settori, come quello turistico.\nAnni recenti.\nIl caotico sviluppo edilizio negli anni successivi, dovuto ad interessi speculativi ed in parte ad una mancanza di controllo delle autorit\u00e0, ha stravolto l'impianto urbano. Alcune zone, sorte abusivamente senza strade e servizi, hanno prodotto un diffuso senso di sfiducia nei confronti dello stato. In questo contesto la citt\u00e0 visse i suoi momenti pi\u00f9 bui negli anni ottanta ed in parte novanta del XX secolo, quando si svilupp\u00f2 nel suo territorio un'associazione di tipo mafioso, chiamata la \"Stidda\". \nLa citt\u00e0, che ebbe cos\u00ec assegnato il triste titolo di capitale della Stidda, fu segnata da una lunga serie di violenze, attentati ed omicidi, tanto da essere soprannominata \"Mafiaville\" in un articolo pubblicato nel 1989 dal quotidiano francese \"Le Monde\". La faida mafiosa tocc\u00f2 il suo apice di violenza la sera del 27 novembre 1990, quando Gela sal\u00ec alla ribalta nazionale (e internazionale) a causa di quattro sanguinosi agguati scattati simultaneamente in diversi punti della citt\u00e0, che divennero tristemente noti come \"strage della sala giochi\" e provocarono in totale otto morti e undici feriti.\nSolo recentemente Gela, messa al centro di alcuni programmi statali di aiuto al ripristino della legalit\u00e0 ed incentivi allo sviluppo, ha mostrato segni di risveglio. Bloccata (ma non cancellata) la piaga dell'abusivismo con una maggiore attenzione delle autorit\u00e0 competenti, ed alcune zone rivalorizzate, come il centro storico, gli scavi archeologici, il Castelluccio ed il lungomare. Il comune in prima linea \u00e8 impegnato, insieme a diverse associazioni civiche, in diversi progetti per la educazione alla legalit\u00e0 e soprattutto, nella lotta anti-racket."}
{"id": "713824", "revid": "1318658", "url": "https://it.wikipedia.org/wiki?curid=713824", "title": "San Ignacio Min\u00ed", "text": "San Ignacio Min\u00ed fu una delle numerose missioni della Compagnia di Ges\u00f9, fondata nel 1632 in Argentina durante la Colonizzazione europea delle Americhe. Essa si trova nella parte nord-orientale del paese, vicino alla citt\u00e0 di San Ignacio nella provincia di Misiones.\nDal punto di vista strettamente archeologico, San Ignacio Min\u00ed \u00e8 considerata da molti l'esempio meglio conservato delle 30 missioni fondate dai gesuiti in un territorio che ora si trova a cavallo di Argentina, Brasile e Paraguay. In essa sono presenti particolari architettonici e scultorei tipici dello stile chiamato \"barocco dei Guaran\u00ed\".\nRiscoperta nel 1897, la missione divenne famosa dopo che il poeta Leopoldo Lugones guid\u00f2 una spedizione di ricerca nella regione nel 1903; negli anni quaranta cominciarono i lavori di restauro, che per\u00f2 non sono ancora stati ultimati.\nL'edificio principale della missione di San Ignacio \u00e8 la chiesa monumentale, costruita dall'architetto italiano Juan Brasanelli: essa \u00e8 lunga 74 metri e larga 24, con muri spessi due metri costruiti in arenaria rossa e pavimenti di piastrelle. Essa domina l'antica piazza della missione e venne decorata da artigiani Guaran\u00ec. Il complesso adiacente comprendeva una cucina, una sala pranzo, scuole e laboratori, oltre ai quartieri dei religiosi e al cimitero. Intorno alla piazza si trovano anche le abitazioni di 200 antichi abitanti di etnia Guaran\u00ec (all'epoca della maggior fioritura della missione, nel 1733, essi erano circa 4.000).\nLe rovine oggi ospitano il \"Museo Jesu\u00edtico de San Ignacio Min\u00ed\". Nel 1984 la missione entr\u00f2 a far parte dell'elenco dei Patrimoni dell'umanit\u00e0 dell'UNESCO, insieme ad altre missioni gesuitiche della zona (Santa Ana, Nuestra Se\u00f1ora de Loreto e Santa Maria la Mayor in Argentina, S\u00e3o Miguel das Miss\u00f5es in Brasile)."}
{"id": "713826", "revid": "1543377", "url": "https://it.wikipedia.org/wiki?curid=713826", "title": "Circuito del Lario", "text": "Il circuito del Lario fu una competizione motociclistica di grandissima popolarit\u00e0 disputatasi per quindici edizioni fra il 1921 e il 1939.\nStoria.\nLa prima edizione della gara che si svolse il 29 maggio 1921 si dipanava su un circuito di 36,5 chilometri che attraversava Asso, Valbrona, Onno, Vassena, Limonta, Bellagio, Guello, Civenna, Magreglio, Barni e Lasnigo, da percorrere per 6 volte per una lunghezza totale di circa 220\u00a0km. Il tracciato comprendeva pi\u00f9 di 300 curve e ben 550 metri di dislivello, con il punto pi\u00f9 alto ai 754 m della Madonna del Ghisallo. Per la sua difficolt\u00e0 veniva chiamato \"il Tourist Trophy italiano\".\nLa prima edizione vide concorrere quattro categorie di motociclette divise per cilindrata: fino a 350, fino a 500, fino a 750 e fino a 1000 cm\u00b3; al termine si aggiudic\u00f2 la vittoria assoluta Amedeo Ruggeri su una Harley Davidson. Ruggeri stesso se la aggiudicher\u00e0 una seconda volta nel 1925 e, dopo di lui, solamente Pietro Ghersi, Tazio Nuvolari e Dorino Serafini se la aggiudicheranno per due volte.\nIn seguito la corsa si tenne annualmente, nei mesi di giugno o di luglio, fino allo scoppio della seconda guerra mondiale con solo le eccezioni degli anni 1932, 1933, 1936 e 1937.\nA questa gara parteciparono motociclisti del rango di Achille Varzi, i fratelli Ghersi, Luigi Arcangeli, Omobono Tenni, Alberto Ascari e Nello Pagani.\nLa media record del circuito \u00e8 stata stabilita da Nello Pagani su Moto Guzzi Condor 500, vincitore dell'ultima edizione nel 1939 alla media di 84,101\u00a0km/h.\nDurante le prove della corsa nel 1925 vi perse la vita Isacco Mariani.\nDal 2003 si tiene ogni anno una rievocazione storica del Circuito del Lario aperta alle motociclette d'epoca."}
{"id": "713832", "revid": "125395827", "url": "https://it.wikipedia.org/wiki?curid=713832", "title": "Tina Modotti", "text": "\u00c8 considerata una delle pi\u00f9 grandi fotografe dell'inizio del XX secolo, nonch\u00e9 una figura importante e controversa del comunismo e della fotografia mondiale. Opere della produzione fotografica della Modotti sono conservate nei pi\u00f9 importanti istituti e musei del mondo, fra i quali l'International Museum of Photography and Film at George Eastman House di Rochester (New York), il pi\u00f9 antico museo del mondo dedicato alla fotografia e la Biblioteca del Congresso (Library of Congress), la biblioteca nazionale degli Stati Uniti a Washington.\nBiografia.\nInfanzia.\nTina Modotti nacque ad Udine, nel quartiere di Borgo Pracchiuso, il 16 agosto del 1896 (la data \u00e8 per\u00f2 registrata come il 17 agosto) da una modesta famiglia operaia, aderente politicamente al socialismo tipico di fine Ottocento. Il padre, Giuseppe Modotti, era un meccanico e carpentiere, mentre la madre, Assunta Mondini Saltarini, era una casalinga e cucitrice. Venne battezzata il 27 gennaio del 1897, con suo padrino un anarchico di professione calzolaio, Demetrio Canal. La sua casa era un'abitazione fatiscente di due piani in via Pracchiuso numero 113.\nTina ha solo due anni quando la sua famiglia, per ragioni di natura economica, si trova costretta ad emigrare in Austria. L\u00ec nacquero gli altri cinque suoi fratelli e sorelle: Valentina detta \"Gioconda\", Jolanda Luisa, Mercedes, Pasquale Benvenuto ed Ernesto, che mor\u00ec a soli tre anni di meningite (e che non venne pi\u00f9 menzionato all'interno della famiglia). Nel 1905, ritornano ad Udine, dove Tina frequenta con profitto le prime classi della scuola elementare. A dodici anni lavor\u00f2 come operaia presso la fabbrica tessile \"Fabbrica Premiata Velluti, Damaschi e Seterie Domenico Raiser\", situata nella periferia della citt\u00e0, per poter contribuire al mantenimento della numerosa famiglia, essendo il padre da tempo emigrato negli Stati Uniti in cerca di lavoro. Lo zio paterno Pietro Modotti ha uno studio fotografico e qui Tina apprende, frequentandolo, le sue prime nozioni di fotografia.\nL'emigrazione negli Stati Uniti.\nNel giugno del 1913 lasci\u00f2 l'Italia, nonch\u00e9 l'impiego che ricopriva presso la Raiser, per raggiungere il padre a San Francisco (in California), dove, in breve tempo, trova lavoro presso una fabbrica tessile. In quel periodo, s'avvicin\u00f2 anche alla recitazione, figurando in rappresentazioni amatoriali - rivolti essenzialmente al pubblico d'immigrati italiani del luogo - di D'Annunzio, Goldoni e Pirandello.\nNel 1918 si spos\u00f2 con il pittore Roubaix de l'Abrie Richey, soprannominato \"Robo\". I due si trasferirono poi a Los Angeles per poter perseguire una carriera nel mondo del cinema. \nL'esordio della Modotti da attrice \u00e8 del 1920, con il film \"The Tiger's Coat\", il primo dei tre film hollywoodiani da lei interpretati, per il quale ricevette l'acclamazione del pubblico e della critica, anche in virt\u00f9 del suo \"fascino esotico\". \nMa \"il modo in cui il suo corpo e il suo viso erano stati lanciati sul mercato indusse Tina a mettere fine alla breve avventura hollywoodiana\"\nGrazie al marito, conobbe il fotografo Edward Weston e la sua assistente Margrethe Mather. Nel giro di un anno, la Modotti divenne la sua modella preferita e, nell'ottobre del 1921, anche sua amante. Quello stesso anno, il marito Robo, scoperta l'infedelt\u00e0 della moglie, scapp\u00f2 in Messico, seguito un po' di tempo dopo dalla Modotti che, per\u00f2, giunse a Citt\u00e0 del Messico troppo tardi, in quanto egli era morto da ormai due giorni, a causa del vaiolo (9 febbraio 1922). In Messico ritorner\u00e0 nel 1923, assieme a Weston ed uno dei quattro figli dell'uomo, desideroso di partire per lasciarsi tutto alle spalle e rifarsi una vita nel paese latinoamericano.\nL'esperienza messicana.\nModotti e Weston entrarono rapidamente in contatto con i circoli \"boh\u00e8mien\" della capitale messicana, ed usarono questi nuovi legami per creare ed espandere il loro mercato dei ritratti.\nInoltre, la Modotti ebbe modo di conoscere diversi esponenti dell'ala radicale del comunismo, tra cui i tre funzionari del Partito Comunista Messicano, con cui ebbe tra l'altro delle relazioni sentimentali dopo aver troncato la sua relazione con Weston, Xavier Guerrero, Julio Antonio Mella e Vittorio Vidali (quest'ultimo un esule italiano, attivo in quel periodo presso varie organizzazioni comuniste del mondo per conto del Comintern).\nFu amica, e probabilmente anche amante, della pittrice Frida Kahlo, militante comunista e femminista nel Messico degli anni venti; nel 1940, il terrazzo di casa di Tina funger\u00e0 poi da sede per i festeggiamenti del matrimonio tra la stessa Frida e Diego Rivera. Il 1927 \u00e8 l'anno dell'iscrizione al PCM e l'inizio poi della fase pi\u00f9 intensa del suo attivismo politico, proprio come per la sua attivit\u00e0 fotografica. Il suo impegno politico la porta a partecipare alle manifestazioni a favore di Sacco e Vanzetti.\nBench\u00e9 gi\u00e0 introdotta alle nozioni basilari del mezzo fotografico sin da quando era una ragazzina, fu nondimeno la sua relazione con Weston che le permise di praticare e migliorare le sue capacit\u00e0, fino a divenire un'artista di fama internazionale. Il fotografo messicano Manuel Alvares Bravo, in una sua esamina critica dell'opera della Modotti, ne suddivise la carriera in due periodi distinti: quello romantico e quello rivoluzionario. Il primo include il periodo trascorso con Weston come assistente in camera oscura, poi come contabile e infine come assistente creativo. Insieme aprirono infatti uno studio di ritrattistica a Citt\u00e0 del Messico e ricevettero l'incarico di viaggiare per il Messico per fare fotografie da pubblicare nel libro \"Idols Behind Altars\", di Anita Brenner. In questo periodo venne scelta poi anche come \"fotografa ufficiale\" del movimento muralista messicano, immortalando i lavori di Jos\u00e9 Clemente Orozco e di Diego Rivera. Molte delle foto dedicate ai fiori sono state scattate in quel periodo.\nIl 10 gennaio del 1929 assiste alla morte di Julio Antonio Mella, suo compagno da pochi mesi, da parte d'un suo oppositore politico. Ne segue una campagna scandalistica di cui diviene vittima, e per questa ragione rifiut\u00f2 l'incarico di fotografa ufficiale del Museo nazionale messicano. Intraprende un nuovo progetto: un reportage sull'Istmo della regione del Tehuantepec, in cui ne documenta le donne straordinariamente forti e belle.\nNel dicembre del 1929 una sua mostra venne pubblicizzata come \"La prima mostra fotografica rivoluzionaria in Messico\": fu l'apice della sua carriera di fotografa. \nAll'incirca un anno dopo, fu costretta a lasciare la macchina fotografica dopo l'espulsione dal Messico e, a parte poche eccezioni, non scatt\u00f2 pi\u00f9 fotografie nei dodici anni che le rimanevano da vivere.\nIl lavoro per il Comintern.\nEsiliata dalla sua patria d'adozione, per un certo periodo la Modotti viaggi\u00f2 in giro per l'Europa per poi stabilirsi, assieme al pittore Pablo O'Higgins, a Mosca, in Unione Sovietica, dove pare venne cooptata dalla polizia segreta sovietica per varie missioni di spionaggio in Francia ed alcuni paesi dell'Europa centro-orientale, probabilmente a sostegno della \"Rivoluzione Mondiale\" che i sovietici si prospettavano. In via ufficiale, dal dicembre del 1930, operava in qualit\u00e0 d'infermiera volontaria per il Soccorso Rosso Internazionale. \nDall'ottobre del 1935 si trova in Spagna e quando allo scoppio della guerra civile spagnola, nel luglio del 1936, lei e Vittorio Vidali, dietro i nomi di battaglia di \"Maria\" e \"Comandante Carlos\", s'unirono alle Brigate Internazionali, rimanendo nel paese iberico almeno fino al 1939. Lavor\u00f2 con il celebre medico canadese Norman Bethune, inventore delle unit\u00e0 mobili per le trasfusioni di sangue, durante la disastrosa ritirata da Malaga nel 1937. Nel 1939, dopo il collasso del fronte repubblicano e l'instaurazione del regime franchista, la Modotti lasci\u00f2 la Spagna assieme a Vidali, per far ritorno in Messico dietro falso nome. Secondo alcuni storici, la fotografa potrebbe essere stata implicata, assieme al suo amante Vittorio Vidali (alias \"Carlos Contreros\"), nell'assassinio di Lev Trockij.\nLa morte.\nTina Modotti mor\u00ec a Citt\u00e0 del Messico il 5 gennaio del 1942, secondo alcuni in circostanze sospette. Dopo aver avuto la notizia della sua morte, Diego Rivera afferm\u00f2 che fosse stata assassinata, e che Vidali stesso fosse stato l'autore dell'omicidio. Tina poteva \"sapere troppo\" delle attivit\u00e0 di Vidali in Spagna durante la guerra civile, incluse le voci riguardanti le pi\u00f9 di 400 esecuzioni di repubblicani non schierati con Mosca.\nCiononostante, la versione pi\u00f9 probabile sarebbe che quella notte Tina, dopo aver cenato con amici in casa dell'architetto svizzero Hannes Meyer, fu semplicemente vittima d'un arresto cardiaco, che la condusse alla morte nel taxi che la stava riportando a casa. La sua tomba \u00e8 nel grande Pante\u00f3n de Dolores a Citt\u00e0 del Messico.\nIl poeta Pablo Neruda, indignato dalle accuse fatte a Vittorio Vidali a proposito della morte della fotografa, compose il suo epitaffio in cui \u00e8 indicato anche lo sciacallaggio riferibile a quelle infamie; di questo componimento una parte pu\u00f2 essere trovata sulla lapide della Modotti, che include anche un suo ritratto in bassorilievo fatto dall'incisore Leopoldo M\u00e9ndez:\nFotografa.\nTina Modotti \u00e8 una delle poche donne dell'epoca apprezzata per una capacit\u00e0 in un'attivit\u00e0 in cui fino ad allora si erano contraddistinti soprattutto uomini: fotografia e fotoreportage. La sua esperienza nel campo fotografico \u00e8 galoppante, dopo la frequentazione del fotografo Edward Weston da cui apprende le basi della fotografia, \u00e8 la Modotti stessa a sviluppare ben presto un suo proprio stile utilizzando la fotografia \u00abcome strumento di indagine e denuncia sociale\u00bb, foto esteticamente equilibrate in cui era prevalente una ideologia ben definita: \u00abesaltazione dei simboli del lavoro, del popolo e del suo riscatto (mani di operai, manifestazioni politiche e sindacali, falce e martello...)\u00bb. Nei reportage, in quella che altri fotografi definirono \"fotografia di strada\" la Modotti aveva idee ben precise, infatti non cerc\u00f2 mai effetti \"speciali\", a suo avviso la fotografia lungi dall'essere \"artistica\" doveva denunciare \"senza trucchi\" la realt\u00e0 nuda e cruda in cui gli \"effetti\" e le \"manipolazioni\" dovevano essere banditi.\nD'altronde fu la Modotti stessa a pi\u00f9 riprese a definire il proposito che si proponeva di raggiungere con la sua fotografia come fa notare il fotografo Pino Bertelli riportando due suoi giudizi. Nel 1926 asser\u00ec: \u00ab\"Desidero fotografare ci\u00f2 che vedo, sinceramente, direttamente, senza trucchi, e penso che possa essere questo il mio contributo a un mondo migliore\"\u00bb. Definendo precisamente il suo punto di vista, la Modotti nel 1929 spieg\u00f2 \u00ab\"Sempre, quando le parole \"arte\" o \"artistico\" vengono applicate al mio lavoro fotografico, io mi sento in disaccordo. Questo \u00e8 dovuto sicuramente al cattivo uso e abuso che viene fatto di questi termini. Mi considero una fotografa, niente di pi\u00f9. Se le mie foto si differenziano da ci\u00f2 che viene fatto di solito in questo campo, \u00e8 precisamente che io cerco di produrre non arte, ma oneste fotografie, senza distorsioni o manipolazioni. La maggior parte dei fotografi vanno ancora alla ricerca dell'effetto \"artistico\", imitando altri mezzi di espressione grafica. Il risultato \u00e8 un prodotto ibrido che non riesce a dare al loro lavoro le caratteristiche pi\u00f9 valide che dovrebbe avere: la qualit\u00e0 fotografica\"\u00bb.\nCritica.\nLa Biblioteca del Congresso (Library of Congress), la biblioteca nazionale degli Stati Uniti a Washington in una scheda di Beverly W. Brannan della \"Prints &amp; Photographs Division\" definisce Tina Modotti come una \"riconosciuta maestra della prima fotografia del XX secolo\".\nBrannan esalta la \"raffinata arte\" della Modotti, anche come fotoreporter (alcune sue fotografie apparirono sul giornale del partito comunista messicano \"El Mach\u00e9te\"), tanto da conservare un lotto di sue fotografie ovvero quelle che documentano le attivit\u00e0 di quel partito nel 1929, oltre che foto su altri temi. Opere della produzione fotografica della Modotti sono anche custodite presso l'International Museum of Photography and Film at George Eastman House di Rochester (New York) oltre che in altri importanti musei del mondo. D'altronde il britannico The Daily Telegraph annunciando una mostra della fotografa alla Royal Academy of Arts di Londra defin\u00ec la Modotti come \u00abuno dei pi\u00f9 brillanti fotografi del XX secolo\u00bb con una storia ed una eredit\u00e0 straordinarie\nLa casa natale a Udine.\nNel 2005 la Caritas della Diocesi di Udine interpella l'artista Franco Del Zotto Odorico per la creazione di un segno identificativo sulla facciata del nuovo ricovero notturno per senzatetto di via Pracchiuso 89, casa natale di Tina Modotti.\nL'intervento artistico in nome della celebre fotografa diventava necessario al fine di dare una forma di consapevolezza storica ad un luogo che sebbene rifunzionalizzato tratteneva una memoria storica di notevole importanza.\nL'opera si \u00e8 totalmente integrata alla struttura: la facciata ha assunto la forma di un grande foglio dattiloscritto su cui si susseguono pezzi della vita della Modotti, incisi sotto forma di bassorilievo. Prende corpo lungo tutta la facciata un racconto didascalico, in cui Tina stessa e le persone coinvolte nella sua stessa vita \"battono a macchina\" su un supporto murale un flusso continuo di parole. Per sottolineare certi passaggi nel testo ritenuti pi\u00f9 rilevanti, \u00e8 inoltre stata alterata la scrittura stessa, capovolgendo le lettere: operazione che rende pi\u00f9 difficile la lettura, meno immediata, ma allo stesso tempo attira l'attenzione dello spettatore, creando \u201cun testo dentro il testo\u201d. \nIl bassorilievo presenta testi in pi\u00f9 lingue (italiano, inglese, spagnolo, friulano) per testimoniare la grande trasversalit\u00e0 culturale della Modotti.\nIl murale sulla facciata della casa natale di Tina Modotti nel 2014, opera realizzata dall'artista Franco Del Zotto e dall'assistente Vera Fedrigo, vince il premio internazionale \"Le Geste d'Or, Le Trophee du Grand Prix\" per la categoria Prix Innovation nel 2014. La premiazione \u00e8 avvenuta sabato 8 novembre durante il \"Salone internazionale del patrimonio culturale\" (\"Le Salon international du Patrimoine Culturel\") organizzato presso il Carrousel du Louvre.\nOpere dedicate.\nNel 1984 Laura Mulvey e Peter Wollen hanno realizzato il documentario \"Frida Kahlo &amp; Tina Modotti\".\nA Tina Modotti sono dedicate una canzone di Massimo Bubola contenuta nell'album \"Diavoli e farfalle\", una composta da Cisco tratta dall'album \"La lunga notte\", una di Tosca nell'album \"Sto bene al mondo\".\nPino Cacucci ha scritto una biografia, \"Tina\", in cui racconta la vita e l'arte di Tina Modotti. Anche il gruppo punk dei Fugazi nell'album \"End Hits\" del 1997 dedica una canzone a Tina con il titolo di \"Recap Modotti\". Il pianista Remo Anzovino nel suo album d'esordio \"Dispari\" (2006) ha dedicato a Tina Modotti il brano \u00a1Que viva Tina!.\nNegli anni novanta il teatro XX secolo di Roma espone una raccolta di disegni di Silvio Benedetto su Tina Modotti, presentata da Claude Moliterni, \"Sombras\".\nSempre negli anni '90 il compositore Andrea Centazzo scrive l'opera multimediale \"TINA\" ispirato alla sua biografia. Protagonista Ottavia Piccolo. Nel 1999 e nel 2000 l'autrice ed attrice Luisa Vermiglio porta in scena rispettivamente \"Con la Voce Negli Occhi - Viaggio intimo sulle tracce di Tina Modotti\" e \"Accanto a Tina/Cerca de Tina\", entrambi prodotti dal Teatro Stabile del Friuli Venezia Giulia, con le musiche originali di Alessandro Montello.\nNel 2003 il fumettista italiano Paolo Cossi pubblica un libro a fumetti interamente dedicato alla vita della fotografa friulana: trattasi infatti di \"Tina Modotti\", edito da Biblioteca dell'immagine.\nIl sassofonista jazz Francesco Bearzatti ha dedicato alla fotografa un intero album, \"Suite for Tina Modotti\", registrato con un'apposita formazione chiamata Tinissima Quartet.\nIl compositore friulano Jaio Furlan\u00e2r le ha dedicato una canzone in friulano.\nIl fumettista spagnolo \u00c1ngel de la Calle ha dedicato a Tina Modotti il romanzo a fumetti \"Modotti\", edito in due volumi da 001 Edizioni.\nUn film intitolato Que viva Tina realizzato da Silvano Cattano nel 1997.\nNel 2012 debutta lo spettacolo \"Della Passione di Tina\", un monologo teatrale ideato e interpretato da Marika Tesser, dal quale Marcello F. Dalla Piet\u00e0 ha liberamente tratto il video \"TINA\" con musiche di Dmitrij \u0160ostakovi\u010d.\nNel 2013 durante la 26\u00aa edizione di \"Sorrivol dei Burattini!\" il Grupo Saltimbanqui con Pierpaolo Di Giusto hanno presentato \"Corrido per Tina Modotti\", breve storia di Tina Modotti per marionette e fisarmonica.\nNel 2013 il duo francese Catherine Vincent ha registrato un disco \"Tina\" dedicato a Tina Modotti. Nel disco \u00e8 presente una canzone in francese, italiano, spagnolo e inglese che ha come testo una poesia scritta dalla stessa Tina. Il duo ha anche realizzato un accompagnamento musicale per l'unico film che rimane del periodo in che Tina faceva l'attrice a Hollywood, \"The tiger's coat\" (1920) di Roy Clements, restaurato dalla Cineteca del Friuli.\nNel 2015, in Friuli-Venezia Giulia, \u00e8 stato rappresentato il racconto teatrale multimediale plurisensoriale \"Hola Frida Mandi Tina ...la fot\u00f3grafa y la pintora\" ispirato alla vita, all'amicizia e agli scritti di Tina Modotti e Frida Kahlo. Dal 2018 la pi\u00e8ce - ideata, sceneggiata e diretta da Susanna Piticco (voce di Frida) e Vicky Vicario (autrice del testo dedicato e voce di Tina) - viene proposta nella nuova versione \"Hola Frida Mandi Tina la fot\u00f3grafa, la pintora ...y el muralista tambi\u00e9n\" in cui \u00e8 stata inserita la figura di Diego Rivera, marito di Frida e amico di Tina..\nNel 2021 \u00e8 stato pubblicato un fumetto, da Nicola Pesce editore, con i testi di Anna Rita Graziano e i disegni di Ivo Milazzo, che racconta una parte della sua vita."}
{"id": "713836", "revid": "74801", "url": "https://it.wikipedia.org/wiki?curid=713836", "title": "Borl\u00e4nge (comune)", "text": "Borl\u00e4nge \u00e8 un comune svedese di abitanti, situato nella contea di Dalarna. Il suo capoluogo \u00e8 la citt\u00e0 omonima, che conta circa abitanti.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "713838", "revid": "2145227", "url": "https://it.wikipedia.org/wiki?curid=713838", "title": "Th\u00e9odore Gu\u00e9rin", "text": "Beatificata da papa Giovanni Paolo II nel 1998, fu canonizzata il 15 ottobre 2006 da papa Benedetto XVI.\nLa sua Memoria liturgica cade il 14 maggio."}
{"id": "713842", "revid": "287204", "url": "https://it.wikipedia.org/wiki?curid=713842", "title": "Auriscalpium vulgare", "text": "\"Auriscalpium vulgare\" Gray, \"A Natural Arrangement of British Plants\" (London) 1: 650 (1821).\nDescrizione della specie.\nCappello.\n1\u20134\u00a0cm di diametro, arrotondato, semicircolare o reniforme, leggermente convesso, situato all'intersezione del gambo.\nAculei.\nPiuttosto radi, adnati o liberi, conici, lunghi 2\u20133\u00a0mm, prima bruno-violacei poi grigio-bruni.\nGambo.\n3-10 x 0,1-0,3\u00a0cm, subcilindrico, sottile, laterale, tomentoso, con peli grigiastri su fondo bruno-scuro, pi\u00f9 largo verso la base, con la base allungata in un cordone miceliare con filamenti bruni.\nCarne.\nBiancastra, coriacea, sugherosa, esigua.\nHabitat.\nFungo saprofita, cresce su strobili deteriorati di Pino, solo o gregario (pi\u00f9 di 4 o 5 funghi per strobilo), in estate-autunno anche inoltrato, non comune anche se largamente diffuso.\nCommestibilit\u00e0.\nNon commestibile."}
{"id": "713843", "revid": "26415", "url": "https://it.wikipedia.org/wiki?curid=713843", "title": "Precipitazioni nevose", "text": ""}
{"id": "713846", "revid": "104458", "url": "https://it.wikipedia.org/wiki?curid=713846", "title": "Kathrin Zettel", "text": "Biografia.\nStagioni 2002-2006.\nKathrin Zettel, originaria di G\u00f6stling an der Ybbs e attiva in gare FIS dal dicembre del 2001, in Coppa Europa ha esordito il 18 dicembre 2003 a Ponte di Legno/Tonale in discesa libera (33\u00aa), ha ottenuto il primo podio il 26 gennaio 2004 a Roccaraso in slalom gigante (2\u00aa) e la prima vittoria il 18 febbraio successivo a Rogla in slalom speciale. Ha debuttato in Coppa del Mondo il 13 marzo dello stesso anno nello slalom speciale di Sestriere (18\u00aa); sempre nel 2004 ha vinto la medaglia d'oro nello slalom speciale e quella d'argento nella combinata ai Mondiali juniores di Maribor e ha ottenuto il 2\u00ba posto nella classifica generale di Coppa Europa.\nHa conquistato il primo podio in Coppa del Mondo il 10 dicembre 2005 nello slalom gigante di Aspen, classificandosi al 3\u00ba posto; ai Mondiali juniores di Bardonecchia 2005 ha vinto la medaglia d'oro nella combinata e quella d'argento nello slalom speciale e ai Mondiali di Bormio/Santa Caterina Valfurva 2005, suo debutto iridato, ha vinto la medaglia d'argento nella prova a squadre e si \u00e8 classificata 4\u00aa nello slalom speciale. L'anno seguente ha esordito ai Giochi olimpici invernali: a si \u00e8 piazzata 7\u00aa nello slalom gigante, 4\u00aa nella combinata e non ha completato lo slalom speciale.\nStagioni 2007-2012.\nIl 25 novembre 2006 ha conquistato ad Aspen in slalom gigante la sua prima vittoria in Coppa del Mondo e ai successivi Mondiali di \u00c5re 2007 \u00e8 stata 9\u00aa nello slalom gigante, 5\u00aa nello slalom speciale e 5\u00aa nella supercombinata; due anni dopo nella rassegna iridata di Val-d'Is\u00e8re 2009 si \u00e8 laureata campionessa del mondo nella supercombinata, vincendo la gara davanti alla svizzera Lara Gut e alla connazionale Elisabeth G\u00f6rgl, si \u00e8 classificata 6\u00aa nello slalom gigante e non ha completato lo slalom speciale. In quella stagione 2008-2009 in Coppa del Mondo ha chiuso al 4\u00ba posto nella classifica generale, mentre in quella di slalom gigante era arrivata in testa alle finali di \u00c5re, dove si \u00e8 vista superare da Tanja Poutiainen all'ultima gara, dove non \u00e8 riuscita ad andare oltre l'8\u00ba posto.\nNella stagione 2009-2010 in Coppa del Mondo ha chiuso al 2\u00ba posto sia la classifica di slalom gigante, sia quella di slalom speciale; ai XXI Giochi olimpici invernali di si \u00e8 classificata 5\u00aa nello slalom gigante, 13\u00aa nello slalom speciale e 4\u00aa nella supercombinata, mentre ai Mondiali di Garmisch-Partenkirchen 2011 ha vinto la sua seconda medaglia d'argento iridata, nello slalom speciale dietro alla connazionale Marlies Schild e davanti alla svedese Maria Pietil\u00e4 Holmner, ed \u00e8 stata 12\u00aa nello slalom gigante.\nStagioni 2013-2015.\nIl 25 novembre 2012 ha vinto la sua ultima gara di Coppa del Mondo, lo slalom speciale disputato ad Aspen, e ai successivi Mondiali di Schladming 2013 ha ottenuto il 4\u00ba posto nello slalom gigante, il 10\u00ba nello slalom speciale e il 5\u00ba nella supercombinata. Il 21 febbraio 2014 ha ottenuto la medaglia di bronzo nello slalom speciale dei XXII Giochi olimpici invernali di , sua ultima presenza olimpica, nella gara vinta dalla statunitense Mikaela Shiffrin; nello slalom gigante si \u00e8 classificata 19\u00aa.\nNel 2015 ha ottenuto la sua ultima vittoria, nonch\u00e9 ultimo podio, in Coppa Europa, il 21 gennaio a Zell am See in slalom gigante; ha parteciapto ai suoi ultimi Mondiali, Vail/Beaver Creek 2015, dove si \u00e8 classificata 7\u00aa nello slalom gigante, 5\u00aa nello slalom speciale e 6\u00aa nella combinata; e il 1\u00ba marzo ha colto a Bansko in combinata il suo ultimo podio in Coppa del Mondo (3\u00aa). Si \u00e8 ritirata dall'attivit\u00e0 agonistica al termine di quella stessa stagione e la sua ultima gara \u00e8 stata lo slalom speciale di Coppa del Mondo disputato a M\u00e9ribel il 21 marzo, chiuso dalla Zettel all'11\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale\nCoppa Europa.\nCoppa Europa - vittorie.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nNor-Am Cup.\nNor-Am Cup - vittorie.\nLegenda:\nGS = slalom gigante\nSL = slalom speciale"}
{"id": "713848", "revid": "124944586", "url": "https://it.wikipedia.org/wiki?curid=713848", "title": "Paolo II Demidoff", "text": "Biografia.\nInfanzia.\nNacque il 9 ottobre 1839 a Francoforte sul Meno da Aurora Karamzin e da Pavel Nikolaevi\u010d Demidov.\nPrimo matrimonio.\nIl suo primo matrimonio avvenne il 1\u00ba giugno 1867 con la principessa Marija \u0116limovna Me\u0161\u010derskaja (San Pietroburgo, 28 febbraio 1844 - San Donato (o Vienna, per Ferrand), 8 agosto 1868). Mor\u00ec due giorni dopo aver partorito un figlio maschio, Elim Pavlovi\u010d Demidov, III principe di San Donato, a Hietzing un distretto di Vienna il 6 agosto 1868. La sua perdita ebbe un effetto duraturo su Pavel, che rimase inconsolabile per lungo tempo, trascorrendo molto tempo nella stanza della Villa San Donato dove gli abiti di sua moglie furono tenuti per cercare di recuperare la sua presenza.\nSecondo matrimonio.\nA San Pietroburgo il 2 giugno 1871 si rispos\u00f2 con la principessa Elena Petrovna Trubeckaja (San Pietroburgo, 25 settembre 1853 - Odessa, 28 luglio 1917), figlia di P\u00ebtr Nikiti\u010d Trubeckoj e di Elizaveta \u0116sperovna Belosel'skaja-Belozerskaja da cui ebbe sei figli.\nDecisero che San Donato era troppo piena dei ricordi della sua prima moglie e cos\u00ec si trasferirono a Villa Pratolino (ora nota come Villa Demidoff). Finirono per vendere San Donato, e fu ceduta in data 5 novembre 1881 a Gaston Mestayer (un magnate degli affari francese), con i giardini venduti separatamente a Nemesio Papucci e Rosselli Del Turco. Una gran parte della enorme collezione Demidov di opere d'arte alloggiate nelle 14 stanze a San Donato, furono quindi disperse in diverse vendite e aste pubbliche memorabili, persino le opere raccolte nel \"Mus\u00e9e Napol\u00e9onien\" creato all'Isola d'Elba da suo zio Anatolio Demidoff e i souvenir che erano (per lo pi\u00f9) stati ceduti ad Anatole da suo suocero Girolamo Bonaparte.\nPrincipe di San Donato.\nPossedendo centinaia di fabbriche in Russia, milioni di chilometri quadrati di terra e di palazzi in Russia, Francia e Italia, Pavel era considerato come uno degli uomini pi\u00f9 ricchi d'Europa. Svilupp\u00f2 le fortune della famiglia e eredit\u00f2 il titolo di Anatole di \"Principe di San Donato\", dopo la morte di quest'ultimo, senza prole legittima nel 1870 (con il titolo riconosciuto dal re Vittorio Emanuele II di Savoia due anni dopo). \nAttivit\u00e0 nel sociale.\nFu sindaco di Kiev dal 1871 al 1872 e di nuovo dal 1873 al 1875. Serv\u00ec con la Croce Rossa piuttosto che le forze militari russe durante la guerra russo-turca e nel 1883 pubblic\u00f2 il filosemita \"La questione ebraica in Russia\".\nMorte.\nIl principe Pavel mor\u00ec il 26 gennaio 1885 a Firenze.\nDiscendenza.\nPavel ed Elena Petrovna Trubeckaja ebbero sei figli:"}
{"id": "713851", "revid": "1318658", "url": "https://it.wikipedia.org/wiki?curid=713851", "title": "Santa Ana (missione)", "text": "La Reducci\u00f3n de Nuestra Se\u00f1ora de Santa Ana sono le rovine di una missione fondata in Argentina nel 1633. Insieme a quelle di Santa Ana, San Ignacio Min\u00ec, Nuestra Se\u00f1ora de Loreto e Santa Maria la Mayor e insieme a quella brasiliana di S\u00e3o Miguel das Miss\u00f5es, sono state dichiarate Patrimonio dell'umanit\u00e0 dall'UNESCO\nStoria.\nLa missione \u00e8 una delle molti fondate nel corso del XVII secolo dalla Compagnia di Ges\u00f9 nelle Americhe durante il periodo della colonizzazione europea.\nLe rovine si trovano nella provincia argentina di Misiones, a due chilometri dalla capitale della provincia Santa Ana, non lontano dal sito di un'altra missione gesuita, quella di San Ignacio Min\u00ec."}
{"id": "713854", "revid": "111325", "url": "https://it.wikipedia.org/wiki?curid=713854", "title": "Dragonball Z", "text": ""}
{"id": "713858", "revid": "119435664", "url": "https://it.wikipedia.org/wiki?curid=713858", "title": "Mario Donen", "text": "Biografia.\nFa il suo esordio cinematografico nel 1967 nel western italiano \"7 winchester per un massacro\" di Enzo Girolami Castellari film con - tra gli altri - Thomas Moore, Edd Byrnes e Adriana Facchetti. Lo stesso anno recita in altri due film: \"Operazione Poker\", di Osvaldo Civirani con Jos\u00e9 Greci e Roger Browne una pellicola italiana di spionaggio, e \"Diabolik\" di Mario Bava, assieme a Claudio Gora e Adolfo Celi. Dopo due anni di pausa, nel 1969, esce nei cinema il film erotico \"Il diario proibito di Fanny\" dove recita con Anthony Steel.\nNel 1971 Donen recita tre film: l'avventura \"Il Sergente Klems\" - di Sergio Grieco con Massimo Serato e Pier Paolo Capponi -, il drammatico \"Una ragazza di Praga\" dove viene diretto ancora una volta da Sergio Pastore - e divide il set, tra gli altri, con Franco Citti, Jeannette Len e Nilla Pizzi - e \"Agente Howard: 7 minuti per morire\" - di Ram\u00f3n Fern\u00e1ndez, con Paolo Gozlino e Betsy Bell.\nNel 1972 recita con Sophia Loren e Peter O'Toole ne \"L'uomo della Mancha\" di Arthur Hiller. Del 1974 il suo ultimo film: \"\" di Giorgio Stegani con Antonio Sab\u00e0to e Pier Paolo Capponi."}
{"id": "713859", "revid": "47767", "url": "https://it.wikipedia.org/wiki?curid=713859", "title": "Accademia delle Scienze di Russia", "text": ""}
{"id": "713861", "revid": "1318658", "url": "https://it.wikipedia.org/wiki?curid=713861", "title": "Nuestra Se\u00f1ora de Loreto", "text": "La Reducci\u00f3n de Nuestra Se\u00f1ora de Loreto \u00e8 una delle molte missioni fondate nel corso del XVII secolo dalla Compagnia di Ges\u00f9 nelle Americhe durante il periodo della colonizzazione europea.\nLe rovine della missione di Nuestra Se\u00f1ora de Loreto, fondata nel 1610, si trovano nella provincia argentina di Misiones. Questo sito venne abbandonato molti decenni fa, il che ha fatto s\u00ec che le rovine venissero sopraffatte dalla vegetazione circostante, ragione per cui questa non \u00e8 la missione gesuita della zona meglio conservata.\nLe missioni di Nuestra Se\u00f1ora de Loreto, Santa Ana, San Ignacio Min\u00ec, e Santa Maria la Mayor, insieme a quella di S\u00e3o Miguel das Miss\u00f5es in Brasile, sono state dichiarate Patrimonio dell'umanit\u00e0 dall'UNESCO."}
{"id": "713864", "revid": "93685", "url": "https://it.wikipedia.org/wiki?curid=713864", "title": "Cause della grande depressione", "text": ""}
{"id": "713867", "revid": "322321", "url": "https://it.wikipedia.org/wiki?curid=713867", "title": "Pier Francesco Ferrero", "text": "Biografia.\nNacque nel 1510 da Goffredo Ferrero e da Margherita Sanseverino.\nPapa Pio IV lo elev\u00f2 al rango di cardinale nel concistoro del 26 febbraio 1561.\nMor\u00ec il 14 novembre 1566."}
{"id": "713869", "revid": "1924342", "url": "https://it.wikipedia.org/wiki?curid=713869", "title": "Silbermond", "text": "Silbermond, la cui traduzione in Italiano \u00e8 Luna Argentata, \u00e8 un gruppo pop/rock tedesco di Bautzen, citt\u00e0 della Sassonia, nella Germania orientale. La band si definisce di genere rock, anche se molte delle canzoni pi\u00f9 famose sono ballate pop.\nI Silbermond sono spesso citati tra i gruppi della cosiddetta \"Neue Deutsche Welle\", una generazione di giovani gruppi spesso di genere pop/rock che canta in tedesco; ne fanno parte Juli, Wir sind Helden e Mia.\nStoria del gruppo.\nI membri del gruppo \"Silbermond\" si sono conosciuti nel 1998 in occasione di un progetto giovanile chiamato TEN SING. Solo due anni dopo decisero di fondare la band \"JAST\" (dalle iniziali dei componenti del gruppo). Il repertorio della band era composto da cover e da alcune canzoni in inglese. Con questi brani parteciparono a tre concorsi musicali, arrivando primi nel concorso \"BEAT 2000\" e secondi al contest \"Soundcheck\" del giugno 2001, come band composta da studenti in Sassonia. Nell'agosto dello stesso anno vinsero con il \"Music Act\" il \"Musikfoerderpreis Mitteldeutschlands\". Il gruppo decise poi di abbandonare i testi in inglese e cantare in lingua madre.\nNell'autunno 2001 iniziarono a scrivere le prime canzoni in tedesco. Nel 2003 si sono classificati terzi nel Newcomer-Award di Lucky Star.\nPer aumentare le chance di successo la band si trasfer\u00ec poi a Berlino. Dalla fine del 2004 la band \u00e8 stata quasi ininterrottamente in tourn\u00e9e; nell'aprile 2005 ha pubblicato il primo DVD live \"Verschwende deine Zeit - LIVE\". Da \"Verschwende deine Zeit\" non \u00e8 stato pubblicato nessun altro singolo oltre a \"Zeit f\u00fcr Optimisten\", del Marzo 2005. Il 2 luglio 2005 hanno partecipato al Live 8 a Berlino.\nIl 29 marzo 2009 \u00e8 uscito il terzo album, \"Nichts passiert\", raggiungendo il vertice delle classifiche tedesche di vendita."}
{"id": "713872", "revid": "1543377", "url": "https://it.wikipedia.org/wiki?curid=713872", "title": "Luigi d'Este", "text": "Luigi, quinto ed ultimo dei figli, era il secondogenito maschio del duca di Ferrara Ercole II d'Este e di sua moglie la principessa Renata di Francia, figlia di Luigi XII di Francia e di Anna di Bretagna. Suoi nonni paterni furono Alfonso I d'Este e Lucrezia Borgia, figlia del papa Alessandro VI. Suo fratello maggiore Alfonso II d'Este eredit\u00f2 il ducato di Ferrara.\nBiografia.\nFu di indole libera e vivace, sarebbe stato adatto a tutto fuorch\u00e9 alla vita ecclesiastica. Tuttavia, la \u00ablegge del secondogenito\u00bb prevedeva che vestisse l'abito talare, e, per quanto Luigi si ribellasse, gi\u00e0 da bambino fu messo sotto la guida dell'austero Nicol\u00f2 Tassoni, che lo doveva formare nella prospettiva di una prossima nomina a cardinale.\nSolo la madre si mostrava indulgente alle lamentele del figlio, mentre Ercole, lo zio Ippolito II e il fratello Alfonso si dimostrarono pronti a qualsiasi sopruso pur di vincere le resistenze del giovane e rafforzare l'alleanza, cruciale, con la Santa Sede. Cos\u00ec, Ippolito ed Ercole condussero un giorno Luigi alla villa di Sabbioncello, con l'intento di ricondurlo alla ragione. Pare che ne nascesse un violento diverbio, in seguito al quale Luigi sub\u00ec uno spostamento del globo oculare che lo rese strabico per tutta la vita.\nNel 1558 si rec\u00f2 in Francia, dov'era Alfonso, nel tentativo disperato di cambiare il proprio destino. \u00abPiuttosto se ne andrebbe alla corte del re Filippo et in Turchia, se non potesse far altrimenti\u00bb, scriveva il fratello in una lettera coeva. Luigi si diede da fare per contrarre un matrimonio con Maria di Borbone, ma le speranze risultarono vane: il 26 febbraio 1561 papa Pio IV lo creava \"Cardinale di Santa Romana Chiesa\"..\nInizi\u00f2 una vita amara e frustrata, dalla quale Luigi cerc\u00f2 di evadere dandosi al fasto e a costumi disordinati. Spesso si recava a Ferrara, dove intratteneva una relazione con Lucrezia Bendidio, sposatasi nel 1562 col conte Baldassarre Macchiavelli, e dove trovava conforto nell'affetto della sorella Leonora., si dice anche che durante il suo soggiorno a Ferrara conobbe il soprano Mantovano Livia d'Arco che dopo una serie di frequenti incontri, divenne sua amante, dove la cortigiana Livia venne definita dai Ferraresi la passionale amante del Cardinale.\nFurono questi gli anni in cui Torquato Tasso era al suo servizio. Il giovane poeta gli dedic\u00f2 nel 1562 il \"Rinaldo\" e lo accompagn\u00f2 nel 1570 in un viaggio transalpino, prima di lasciare il suo seguito e tentare senza successo di passare alle dipendenze di Ippolito II e Francesco Maria della Rovere, mettendosi infine al servizio di Alfonso II.\nDopo aver soggiornato spesso in Francia, nel 1572 si stabil\u00ec definitivamente nello Stato Pontificio, ereditando dallo zio cardinale la propriet\u00e0 della Villa d'Este, in cui nel 1581 ricevette Michel de Montaigne. Gli anni a Tivoli ebbero sostanzialmente un'impronta mondana e dissipata, tanto che non di rado Leonora dovette aiutare economicamente il prodigo fratello. Luigi fece sistemare la villa, diede prova di un governo discreto nella citt\u00e0 e si leg\u00f2 ai Gesuiti, ottenendo numerosi benefici.\nAl conclave del 1585 seppe anche dar prova di amore autentico per la Chiesa, battendosi per un'elezione che rafforzasse l'unit\u00e0 tra i principi cristiani nella comune battaglia contro gli \u00abinfedeli\u00bb. Grazie a lui in quell'occasione si raggiunse un'unanimit\u00e0 di consensi che port\u00f2 Sisto V sul soglio pontificio. Accanto alle spese mondane, Luigi si prodig\u00f2 anche in opere di sincera carit\u00e0 per i poveri, dimostrando infine una bont\u00e0 di cuore che le violenze subite negli anni dell'infanzia e della giovinezza avevano messo a dura prova. "}
{"id": "713875", "revid": "15756", "url": "https://it.wikipedia.org/wiki?curid=713875", "title": "Mistura di distribuzioni", "text": "Una mistura di distribuzioni \u00e8 una variabile casuale, la cui funzione di probabilit\u00e0 (nel caso di una variabile casuale discreta) o la cui funzione di densit\u00e0 di probabilit\u00e0 (nel caso di una variabile casuale continua) \u00e8 data da una media ponderata di funzioni di probabilit\u00e0 o densit\u00e0 di altre variabili casuali.\nNel caso di una mistura finita di distribuzioni continue la funzione di densit\u00e0 di probabilit\u00e0 \u00e8 descritta in generale da\ncon il vincolo che formula_2 e dove formula_3 sono \"k\" funzioni di probabilit\u00e0, le quali possono a loro volta avere dei parametri che le caratterizzano.\nAd esempio una mistura di due distribuzioni normali ha come funzione di densit\u00e0 di probabilit\u00e0\ndove formula_5 e formula_6 \u00e8 la funzione di densit\u00e0 di probabilit\u00e0 di una variabile casuale normale.\nUn teorema di rappresentazione di Lebesgue assicura che ogni variabile casuale \u00e8 rappresentabile come mistura di distribuzioni del tipo continuo e/o discreto e/o singolare.\nUno dei casi nei quali si ricorre ad una mistura di distribuzioni \u00e8 quello delle subpopolazioni, ovvero quando una popolazione (di valori) \u00e8 composta da pi\u00f9 sottopopolazioni ciascuna con una propria distribuzione dei valori. Ad esempio, se si ritiene che sia l'altezza degli uomini che l'altezza delle donne sia distribuita come una \"normale\", ma con la media per gli uomini maggiore della media delle donne, allora l'altezza degli individui senza distinzione di sesso \u00e8 una mistura di due distribuzioni normali.\nNell'ambito dell'inferenza bayesiana si fa ampio ricorso a misture basate sulle coniugate prior come nel caso della Binomiale con la Beta (v.c. betabinomiale), la Poissoniana con la Gamma (v.c. Poisson-Gamma), l'esponenziale o la Gamma con la Gamma stessa."}
{"id": "713876", "revid": "713168", "url": "https://it.wikipedia.org/wiki?curid=713876", "title": "Innico d'Avalos d'Aragona", "text": "Biografia.\nAppartenente ad una delle pi\u00f9 importanti famiglie del Regno di Napoli, era figlio di Alfonso III d'Avalos d'Aquino, marchese del Vasto e di Pescara, e di Maria d'Aragona, figlia di Ferdinando d'Aragona, duca di Montalto.\nPrima di intraprendere la carriera ecclesiastica, si dedic\u00f2 a quella amministrativa, arrivando a ricoprire la carica di Cancelliere del Regno.\nDopo la sua ordinazione sacerdotale, papa Pio IV lo innalz\u00f2 alla dignit\u00e0 cardinalizia nel concistoro del 26 febbraio 1561: fu dapprima cardinale diacono di Santa Lucia in Silice, poi di Sant'Adriano al Foro.\nInnico d'Avalos ebbe un ruolo di primo piano nella storia di Procida. Ricopr\u00ec l'incarico di abate commendatario dell'Abbazia San Michele Arcangelo, che fece riedificare e abbellire, riparando i danni subiti dalle scorrerie barbaresche. Promosse inoltre nel 1563 la costruzione di un palazzo avente funzioni di rappresentanza e difensive. La struttura, nota come palazzo d'Avalos, fu progettato da Giovan Battista Cavagna e Benvenuto Tortelli. Il progetto rientrava nell'ambito di una riorganizzazione e fortificazione dell'originario borgo di Terra Casata, da cui sarebbe scaturito il complesso urbano chiamato Terra Murata.\nIl 3 gennaio 1563 fu nominato arcivescovo di Torino, mentre nel 1565 Papa Pio V lo assegn\u00f2 alla sede di Mileto, che lasci\u00f2 nel 1573 per tornare all'amministrazione dello Stato Pontificio: fu infatti nominato governatore della citt\u00e0 di Benevento.\nPromosso all'ordine dei presbiteri, ebbe il titolo di San Lorenzo in Lucina.\nTra il 1572 ed il 1584 Innico ricopr\u00ec l'incarico di cardinale protettore della neocostituta \"Arciconfraternita dello Spirito Santo dei napoletani\" a Roma, avente sede nella chiesa dello Spirito Santo dei Napoletani.\nDal 1578 al 1579 fu Camerlengo del Sacro Collegio.\nFu cardinale-vescovo delle sedi suburbicarie di Sabina, poi di Frascati e infine di Porto.\nNel 1598 Innico ricopr\u00ec, in assenza del pontefice Clemente VIII, recatosi a Ferrara per prendere possesso della citt\u00e0 in seguito alla sua devoluzione, il ruolo di legato papale nella citt\u00e0 di Roma.\nMor\u00ec a Roma nel 1600 e fu sepolto nella basilica di Santa Maria sopra Minerva.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "713877", "revid": "1745361", "url": "https://it.wikipedia.org/wiki?curid=713877", "title": "Filippo I di Borgogna", "text": "Origine.\nSecondo la \"Histoire g\u00e9n\u00e9alogique des ducs de Bourgogne de la maison de France\", Filippo era l'unico figlio maschio del conte consorte di Alvernia e di Boulogne, Filippo di Borgogna e della moglie, la contessa di Alvernia e di Boulogne, Giovanna I, l'unica figlia, ancora secondo la \"Histoire g\u00e9n\u00e9alogique des ducs de Bourgogne de la maison de France\", di Guglielmo XII d'Alvernia (1300-1332) e della moglie, Margherita d'\u00c9vreux(1307-1350).Secondo la \"Histoire g\u00e9n\u00e9alogique des ducs de Bourgogne de la maison de France\", Filippo di Borgogna era il figlio maschio primogenito del Duca di Borgogna, Oddone IV e della moglie, la contessa di Borgogna e di Artois, Giovanna III detta anche Giovanna di Francia (1308-1347), figlia primogenita, ancora secondo la \"Histoire g\u00e9n\u00e9alogique des ducs de Bourgogne de la maison de France\", del re di Francia, Filippo V il Lungo, e della moglie, la contessa di Borgogna e di Artois, Giovanna II. Il matrimonio dei genitori di Filippo viene ricordato anche dal \"Continuatio Chronici Guillelmi de Nangiaco\" (la primogenita del re Filippo V col duca di Borgogna), prima nel 1317 e poi, nel 1318, nella festa della Trinit\u00e0; questo matrimonio, nel giorno della festa della Trinit\u00e0 (18 aprile) viene ricordato anche dalla \"Chronique parisienne anonyme du XIVe si\u00e8cle\".\nBiografia.\nNel 1346, nello stesso mese della sua nascita, Filippo rimase orfano di padre; infatti durante la guerra dei cent'anni, all'assedio del castello d'Aiguillon, condotto da suo cugino, Giovanni di Francia, il futuro re di Francia, Giovanni il Buono, nel mese di agosto, suo padre, Filippo di Borgogna, mentre accorreva sul luogo dove avveniva una scaramuccia, sub\u00ec gravi ferite per una caduta del suo cavallo, che lo trascin\u00f2 a terra e lo schiacci\u00f2 sotto il peso del proprio corpo; a seguito delle ferite riportate, secondo la \"Histoire g\u00e9n\u00e9alogique des ducs de Bourgogne de la maison de France\", Filippo mor\u00ec il 22 settembre di quello stesso anno. Secondo la \"Histoire des ducs de Bourgogne de la race cap\u00e9tienne, vol. VIII\", Filippo mor\u00ec l'11 agosto e, a seguito di questo tragico evento che addolor\u00f2, sia l'erede al trono di Francia, Giovanni il Buono, che il padre di Filippo, Oddone IV, anche presente all'assedio, il cadavere fu portato ad Agen e l'assedio fu tolto il 20 agosto.&lt;br&gt;Sempre nel 1346, dopo la morte di Filippo di Borgogna, suo nonno, Oddone IV, fece testamento, designando Filippo di Rouvres come unico suo erede.\nNel 1347, alla morte della nonna paterna, Giovanna III di Borgogna, Filippo eredit\u00f2 i titoli di conte di Borgogna e di conte di Artois. Data la giovane et\u00e0 (circa un anno) Filippo era sotto tutela della madre e le contee furono governate dal nonno paterno, Oddone IV.\nNel 1350 alla morte del nonno paterno, Oddone IV di Borgogna, Filippo eredit\u00f2 il titolo di duca di Borgogna.\nSua madre, Giovanna I d'Alvernia, nel 1350, spos\u00f2, in seconde nozze, l'erede al trono di Francia, Giovanni il Buono, anch'esso vedovo, che alcuni mesi dopo divenne re di Francia e secondo la \"Chronique des r\u00e8gnes de Jean II et de Charles V, tome I\", furono incoronato a Parigi, il 26 settembre di quello stesso anno; in quello stesso giorno Filippo, divenuto figliastro del re di Francia, fu fatto cavaliere.\nFilippo, nel 1357, spos\u00f2 l'erede delle contee delle Fiandre, Nevers e Rethel e dei ducati di Brabante e Limburgo, Margherita III delle Fiandre (o di M\u00e2le oppure di Dampierre), figlia unica del conte di Fiandra, di Nevers e di Rethel Luigi II, e l'erede dei ducati di Brabante e Limburgo, di Margherita di Brabante (1323 \u2020 1368, figlia del duca Giovanni III), come ci viene confermato dalla \"Histoire g\u00e9n\u00e9alogique des ducs de Bourgogne de la maison de France\". L'accordo matrimoniale era stato siglato l'anno prima.\nNel 1360 alla morte della madre Giovanna eredit\u00f2 i titoli di conte d'Alvernia e di Boulogne.\nFilippo, in quello stesso anno, fu dichiarato maggiorenne e si trov\u00f2 a governare un insieme di ducati e contee notevole con territori che si estendevano dal sud della Francia sino al confine con le Fiandre ed inoltre, tramite la moglie, era anche erede delle Fiandre stesse e di alcuni feudi attorno alle Fiandre. Ma nel 1361, Filippo si ammal\u00f2 e poco dopo mor\u00ec, senza aver potuto consumare il matrimonio, data la ancor giovane et\u00e0 della moglie, Margherita.&lt;br&gt;Con la morte di Filippo, senza discendenti, si estingueva la Casa di Borgogna dei Capetingi, dinastia cadetta della casa reale di Francia.\nAlla sua morte, senza legittimi eredi, causata dalla peste, nel 1361, il re di Francia, Giovanni II, in quanto suo parente pi\u00f9 prossimo (cugino primo di suo padre oltre che patrigno), annesse alla corona, il ducato di Borgogna, che , prima di morire, nel 1364, don\u00f2 al suo quartogenito, Filippo di Francia detto l'Ardito o il Temerario; mentre le contee di Borgogna, e Artois andarono alla prozia (sorella della nonna paterna, Giovanna III di Borgogna) di Filippo, Margherita I di Borgogna; mentre le contee di Boulogne e Alvernia andarono al prozio (fratellastro del nonno materno, Guglielmo XII d'Alvernia) di Filippo, Giovanni I d'Alvernia. Questa divisione scontent\u00f2 il re di Navarra, Carlo, detto il Malvagio, che riteneva di avere diritto ad una parte dell'eredit\u00e0, e per questo minacci\u00f2 una guerra.\nLa sua vedova, Margherita di M\u00e2le, nel 1369, si rispos\u00f2 in seconde nozze, col nuovo duca di Borgogna, Filippo di Francia detto l'Ardito o il Temerario, fratello del re di Francia, Carlo V.\nDiscendenza.\nFilippo da Margherita non ebbe discendenti n\u00e9 di lui si conosce discendenza da altra donna."}
{"id": "713878", "revid": "869733", "url": "https://it.wikipedia.org/wiki?curid=713878", "title": "Imperator", "text": "La parola latina imper\u0101tor era in origine equivalente a \"comandante in ambito militare\" durante il periodo della repubblica romana. In seguito divenne parte del titolo degli imperatori romani; dopo la caduta dell'impero romano, nelle situazioni in cui il latino era ancora usato per motivi formali o giuridici, significava \"imperatore\". La parola inglese \"emperor\" deriva dalla parola latina, attraverso il francese \"empereur\".\nIn latino, il femminile di imperator era \"imperatrix\", di solito indicava una donna governante.\nImperator nell'accezione romana.\n\"Imperatores\" nella repubblica romana.\nNella repubblica romana, \"imperator\" era il titolo assunto da alcuni comandanti militari. Dopo un'importante vittoria, le truppe di un esercito potevano proclamare il proprio comandante \"imperator\" (\"salutatio imperatoria\"), un'acclamazione necessaria per richiedere al Senato di celebrare il trionfo. Dopo essere stato proclamato \"imperator\", il generale vittorioso aveva il diritto d'usare il titolo dopo il nome fino al suo trionfo, dopo il quale avrebbe abbandonato il titolo e il proprio imperium.\nPoich\u00e9 il trionfo era l'obiettivo di molti comandanti romani con ambizioni politiche, la storia repubblicana \u00e8 piene di casi di legioni pagate perch\u00e9 proclamassero il proprio comandante \"imperator\": nel 90 a.C. Gaio Giulio Cesare il Vecchio, nell'84 a.C. Pompeo, nel 60 a.C. il pi\u00f9 famoso Gaio Giulio Cesare, figlio del precedente, nel 50 a.C. Cicerone, nel 44 a.C. Marco Giunio Bruto, e nel 41 a.C. Lucio Antonio (fratello minore del pi\u00f9 famoso Marco Antonio). Nel 15 a.C. Tiberio Claudio Nerone fu acclamato \"imperator\", come pure il fratello Druso nell'11 a.C., mentre era imperatore Augusto.\nDopo la vittoria riportata a Munda sui Pompeiani (marzo 45 a.C.), il Senato concesse a Cesare, tra gli altri onori, quello di assumere in perpetuo il \"praenomen\" di \"imperator\", trasmissibile agli eredi, e di portare sempre l'abito e gli ornamenti del trionfatore.\nQuale erede di Cesare il \"praenomen\" di \"imperator\" venne pertanto trasmesso ad Ottaviano che se lo fece riconfermare dal Senato nel 29 a.C.\n\"Imperator\" come titolo imperiale.\nVenutasi a delineare la figura di \"Princeps\" (titolo conferito dal Senato nel 28 a.C. ed inteso come primo tra individui di pari dignit\u00e0 ma dotato di \"auctoritas\" prevalente) - a seguito delle riforme costituzionali via via introdotte da Ottaviano tra il 28 ed il 23 a.C.- e cristallizzatasi d'altro canto la designazione di Ottaviano con la denominazione di \"Imperator\" (quale praenomen gi\u00e0 conferito a Cesare e poi confermato allo stesso Ottaviano) \"Caesar\" (quale erede di Cesare) \"Augustus\" (altro titolo conferito dal Senato ad Ottaviano nel 27 a.C.), i nomi di principe e quello di Imperator Caesar Augustus vennero usati come equivalenti.\nDopo Augusto (dal quale ebbe inizio l'impero romano o meglio il principato), il titolo \"imperator\" venne generalmente conferito al solo imperatore, anche se occasionalmente venne tributato ad un membro della sua famiglia. Come titolo permanente, \"imperator\" venne usato come praenomen dagli imperatori romani e veniva assunto dopo la salita al potere. Dopo Tiberio, l'atto di essere nominato imperatore venne preso alla salita al potere. Infatti, essere acclamato dai propri soldati \"imperator\" significava ribellarsi all'imperatore in carica.\nDurante il periodo imperiale il termine continu\u00f2 a mantenere l'accezione Repubblicana come titolo onorifico per i vincitori; tuttavia, esso poteva essere dato solo all'imperatore, anche quando costui non aveva guidato personalmente le armate vittoriose. Il titolo seguiva sempre il nome proprio dell'imperatore insieme al numero di volte con le quali esso era stato utilizzato, ad esempio \"IMP V\" (\"Imperator quinquies\", cio\u00e8 \"Imperatore cinque volte\").\nIl titolo \"imperator\" \u00e8 generalmente tradotto in greco in \"autokrator\". Questo titolo (insieme a \"sebastos\" per \"Augustus\") fu usato nei testi in lingua greca dagli imperatori romani d'Oriente fino al settimo secolo, quando fu sostituito da \"basileus\".\nUsi post-Romani.\nDopo che l'impero romano d'Occidente cadde nel quinto secolo, il Latino fu usato ancora per qualche secolo come lingua diplomatica. I Romani d'Oriente, o Imperatori Bizantini, furono indicati come \"imperatores\" nei testi latini.\nDopo l'800, \"imperator\" fu usato (insieme ad \"Augustus\") come un titolo latino formale nell'impero carolingio e nel Sacro Romano Impero fino al 1806 e dagli imperatori d'Austria fino al 1918.\nNel 1721, come componente sia per la occidentalizzazione dell'Impero Russo e sia per sottolineare la sua condizione imperiale come successore dei Bizantini, Pietro il Grande import\u00f2 la parola latina direttamente nella lingua russa e chiam\u00f2 se stesso \"imperator\" (\u0418\u041c\u041f\u0415\u0420\u0410\u0422\u041e\u0420\u042a). Il titolo rimase ufficiale sotto tutti i suoi successori fino alla fine dell'impero, nel 1917, anche se i sovrani russi continuarono a farsi chiamare zar. Le sovrane russe femminili assunsero il titolo di \"imperatritsa.\"\nDopo le guerre napoleoniche, il numero di imperatori in Europa prolifer\u00f2, ma il Latino cominci\u00f2 a essere ristretto al solo uso cerimoniale. Nei rari casi in cui un sovrano europeo continu\u00f2 a usare il Latino, \"imperator\" fu usato come traduzione di \"imperatore\".\nDopo aver assunto il titolo di Imperatori d'India, i monarchi britannici vollero far seguire al loro nome le iniziali \"RI\", che stavano per \"rex imperator\" (\"Re-Imperatore\"). Giorgio VI del Regno Unito fu l'ultimo sovrano europeo a conservare il titolo di imperatore; quando abdic\u00f2 come Imperatore d'India nel 1948, cess\u00f2 l'uso del titolo \"imperator\".\nImperatrix.\nIl termine imperatrix non fu mai usato nell'antica Roma per indicare la consorte di un \"imperator\" o pi\u00f9 tardi di un Imperatore romano. Nei primi anni dell'Impero Romano era un titolo non standard o un'onorificenza per la moglie dell'Imperatore, persino il titolo di \"Augusta\" fu usato molto raramente e non solo per indicare le mogli dell'imperatore vivente.\nNon \u00e8 chiaro se fosse una forma femminile del termine latino \"imperator\" o se fosse usata in un primo tempo. Normalmente indicava una \"regnante\" e fu usata nella versione latina del titolo delle moderne imperatrici regnanti.\nSimilmente, quando la Fortuna era chiamata \"imperatrix mundi\" nei \"Carmina Burana\" non vi era nessun significato di \"consorte\" - il termine descriveva la Dea (o la personificazione) della Fortuna come \"governatrice del mondo\".\nNella cultura cristiana, \"Imperatrix\" divenne un attributo onorifico per la Vergine Maria, in diverse forme a partire dal Medioevo \u2014 per esempio, era chiamata \"Imperatrix angelorum\" (\"regina degli angeli\").\nDerivazioni.\n\"Imperator\" \u00e8 la radice della parola imperatore, nelle lingue neolatine. Inoltre \u00e8 la radice della parola inglese \"emperor\", che entr\u00f2 nel linguaggio inglese attraverso il francese \"empereur\", mentre il relativo aggettivo \"imperiale\" venne importato nella lingua inglese direttamente dal Latino. Si pensa che sia anche l'origine del termine albanese per re, \"mbret\"."}
{"id": "713879", "revid": "116501159", "url": "https://it.wikipedia.org/wiki?curid=713879", "title": "Industria siderurgica", "text": ""}
{"id": "713880", "revid": "123654270", "url": "https://it.wikipedia.org/wiki?curid=713880", "title": "Joan Pujol Garc\u00eda", "text": "Conosciuto anche con i nomi in codice Garbo e Arabel, rispettivamente presso i servizi segreti britannici e tedeschi, \u00e8 noto per aver passato false informazioni ai tedeschi. Ebbe un ruolo cruciale nel successo dell'operazione Fortitude, operazione di controspionaggio intesa a depistare i tedeschi circa la data e il luogo esatto dello sbarco in Normandia durante la fase finale del conflitto: le false informazioni fornite da Pujol convinsero i servizi segreti tedeschi che l'attacco principale si sarebbe svolto a Pas de Calais.\nBiografia.\nNato a Barcellona, Pujol aveva maturato un forte astio nei confronti della Germania nazista e dell'Unione Sovietica in seguito alle sue esperienze nella guerra civile spagnola.\nPrese la decisione, intorno al 1940, di contribuire alla seconda guerra mondiale aiutando il Regno Unito, unico avversario della Germania al tempo. Inizialmente tent\u00f2 di instaurare rapporti con i britannici, ma questi non mostrarono alcun interesse nel reclutarlo come spia: decise perci\u00f2 di farsi assumere prima come spia dai tedeschi, per poi offrirsi come agente doppio-giochista ai servizi britannici. Operando inizialmente a Lisbona, fece credere ai tedeschi di risiedere in Gran Bretagna.\nRedasse falsi rapporti circa i movimenti della flotta basando le proprie informazioni su testi della biblioteca di Lisbona e su documentari e cinegiornali che poteva vedere nei cinema della citt\u00e0, riuscendo a convincere i tedeschi che aveva accesso a informazioni reali. Dichiar\u00f2 di essere in viaggio per la Gran Bretagna e invi\u00f2 persino i rendiconti delle spese di viaggio consultando una lista di prezzi da una guida delle ferrovie britanniche. Ebbe tuttavia alcune difficolt\u00e0 nel comprendere il sistema monetario inglese con valute non decimali espresse in sterline, scellini e penny, in particolare non riusciva a sommare fra loro due o pi\u00f9 prezzi. Risolse la situazione limitandosi a elencare le proprie spese e dicendo di presentare in futuro una somma completa.\nAltri errori riguardarono l'ambiente inglese, di cui effettivamente non aveva nessuna esperienza, come nel rapporto circa una immaginaria visita a Glasgow \"dove\", scrisse, \"\u00e8 pieno di gente disposta a fare qualsiasi cosa per un litro di vino\". \nIn questo periodo cre\u00f2 una rete estesa di agenti subalterni fittizi residenti in varie parti della Gran Bretagna. Alla fine tent\u00f2 nuovamente di mettersi in contatto con gli inglesi, offrendo ancora una volta i suoi servizi: questa volta accettarono. Fu trasferito in Gran Bretagna nella primavera del 1942 e oper\u00f2 in qualit\u00e0 di agente del controspionaggio sotto l'\u00e9gida del XX Committee. Il suo superiore fu Cyril Bertram Mills, che Pujol conosceva solo con il nome di \"Mr. Grey\".\nOccasionalmente era costretto a inventare ragioni plausibili per il fallimento dei suoi agenti fittizi nel riportare informazioni di cui i tedeschi avrebbero potuto essere, facilmente, a conoscenza. In un caso rifer\u00ec che il suo (immaginario) agente a Liverpool si era ammalato poco prima di un importante spostamento della flotta dal porto di quella citt\u00e0 e che in conseguenza di ci\u00f2 non era riuscito a riportare l'accaduto. Per supportare con prove plausibili la malattia dell'agente, lo dichiar\u00f2 morto in un rapporto successivo, sincerandosi di far pubblicare la falsa notizia anche su un giornale locale: i tedeschi furono convinti da questo ulteriore riscontro della veridicit\u00e0 di quanto affermato e acconsentirono a pagare alla vedova una pensione di mantenimento.\nLe informazioni fornite da Pujol ai tedeschi erano prima revisionate da Mills e includevano una certa quantit\u00e0 di eventi veritieri, con lo scopo di renderle il pi\u00f9 convincenti possibile. Alcune volte era possibile ottenere questo risultato trasmettendo informazioni vere ma ritardandone l'arrivo a destinazione, fin tanto che l'informazione cos\u00ec ceduta non fosse divenuta ormai completamente inservibile per il nemico. Per mantenere la sua credibilit\u00e0 fu deciso che Garbo avrebbe dovuto riferire ai tedeschi la data esatta e altri dettagli dell'imminente sbarco in Normandia, facendo in modo, ovviamente, di ritardare l'arrivo del rapporto per lasciare loro un ristrettissimo margine di azione.\nFurono fatti accordi speciali con gli operatori radio tedeschi per rimanere in ascolto di Garbo nella notte tra il 5 e il 6 giugno 1944, col pretesto che un agente subalterno stava per fornirgli un'informazione molto importante. Tuttavia, quando gli operatori tentarono di chiamarlo, non fu data risposta fino alle 8 di mattina: inviando solo allora delle notizie attendibili e dando colpa alla sfortuna per il ritardo, che era invece stato pianificato, Garbo riusc\u00ec ad acquisire ancora pi\u00f9 credibilit\u00e0 agli occhi dei tedeschi. Il 9 giugno (tre giorni dopo il D-Day), Garbo invi\u00f2 un messaggio all'alto comando tedesco dicendo che in un importante incontro con i suoi agenti aveva sviluppato un ordine di battaglia che mostrava 75 divisioni in Gran Bretagna (mentre in realt\u00e0 erano solo 50). Il messaggio inoltre affermava che le unit\u00e0 del First United States Army Group (un gruppo di armate fittizio inventato dal Comando Alleato e dai servizi segreti britannici) non aveva partecipato all'invasione e che perci\u00f2 il primo sbarco era da considerarsi come un diversivo.\nUn messaggio tedesco fu inviato da Madrid a Berlino due giorni dopo e diceva \"tutti i rapporti ricevuti nella scorsa settimana da Arabel (il nome in codice tedesco di Pujol) sono stati confermati senza alcuna eccezione e sono da considerarsi estremamente affidabili\". Nel tardo giugno Garbo ricevette istruzioni dai tedeschi di fornire le coordinate di caduta di bombe V1. Non trovando alcun modo per dare informazioni false senza sollevare sospetti e non volendo cedere al nemico informazioni utili, Mills decise di inscenare un arresto di Garbo. Ritorn\u00f2 in servizio pochi giorni dopo e fu ricompensato da una lettera di scuse dalla segreteria di Stato per la sua illecita reclusione.\nI tedeschi pagarono a Garbo (o Arabel, come era noto a loro) un'enorme quantit\u00e0 di denaro per la sua rete di agenti subalterni sparsi in tutta la Gran Bretagna, per un totale complessivo di 27 agenti interamente inventati. Per il suo aiuto agli Alleati Garbo fu fatto membro dell'Ordine dell'Impero Britannico. Per ironia del destino alla fine della guerra Garbo incontr\u00f2 uno dei suoi superiori tedeschi, che gli confer\u00ec la Croce di ferro per il suo contributo alla Germania. I nazisti non capirono mai che Garbo li aveva ingannati per tutta la durata della guerra e questo lo rese l'unica persona ad aver ricevuto decorazioni militari da entrambe le parti.\nDopo la guerra Pujol inscen\u00f2 la propria morte e si trasfer\u00ec in Venezuela, dove visse nell'anonimato, anche Mills lo credeva morto. D'altro canto pure allo stesso Garbo fu detto che Cyril Mills, o \"Mr. Grey\" come lo conosceva lui, era stato ucciso. Soltanto nel 1982 i due si ritrovarono nella casa di Mills a Londra. Garbo continu\u00f2 a vivere a Choron\u00ec, una cittadina all'interno del parco nazionale Henri Pittier in Venezuela, e mor\u00ec nel 1988. Fu seppellito nel cimitero cittadino."}
{"id": "713882", "revid": "1444886", "url": "https://it.wikipedia.org/wiki?curid=713882", "title": "Bernardo Navagero", "text": "Biografia.\nEra figlio di Gianluigi Navagero, membro di una famiglia patriziato veneziano, e di Lucrezia Agostini, di origini non nobili.\nSi form\u00f2 presso l'universit\u00e0 di Padova, di cui in seguito fu anche Riformatore.\nSpos\u00f2 Istriana Lando, nipote del doge Pietro Lando, da cui ebbe due figli, ma che mor\u00ec dopo pochi anni di matrimonio.\nSvolse numerosi incarichi politici e diplomatici al servizio della \"Serenissima\": in particolare, fu bailo delle Repubblica di Venezia presso l'imperatore Carlo V (1543-1546), Bailo di Costantinopoli presso il sultano Solimano il Magnifico (1550-1552), e presso papa Paolo IV (1555-1558) e ambasciatore straordinario presso l'imperatore Ferdinando I (1558) e presso re Francesco II di Francia (1559).\nFu membro del Consiglio dei Dieci (1552).\nGi\u00e0 ambasciatore veneziano presso la Santa Sede sotto il papato di Paolo IV, il successore Pio IV lo innalz\u00f2 al cardinalato nel concistoro del 26 febbraio 1561; in quello stesso concistoro fu nominato anche un altro veneziano, Marco Antonio Da Mula, in quel momento ambasciatore della Serenissima a Roma.\nOttenne i titoli cardinalizi di \"San Nicola tra le Immagini\", di \"San Pancrazio\" e di \"Santa Susanna\".\nNel 1562 fu nominato vescovo di Verona.\nNel 1563 presiedette il Concilio di Trento in qualit\u00e0 di legato \"a latere\", con il cardinale Giovanni Morone.\nMor\u00ec a Verona il 13 aprile 1565, dopo aver raccomandato come suo successore a quel vescovado il nipote Agostino Valier, che fu anche suo biografo."}
{"id": "713883", "revid": "228587", "url": "https://it.wikipedia.org/wiki?curid=713883", "title": "Pst", "text": ""}
{"id": "713886", "revid": "1464699", "url": "https://it.wikipedia.org/wiki?curid=713886", "title": "Tailandia", "text": ""}
{"id": "713888", "revid": "254059", "url": "https://it.wikipedia.org/wiki?curid=713888", "title": "Girolamo da Correggio", "text": "Biografia.\nFiglio del conte Giberto VII e della poetessa Veronica Gambara, dopo gli studi a Bologna entr\u00f2 a far parte del seguito di suo zio, il cardinale Uberto Gambara, che lo port\u00f2 con s\u00e9 a Roma e lo avvi\u00f2 alla carriera ecclesiastica.\nNel 1540, in occasione dei funerali del duca di Orl\u00e9ans, figlio di Francesco I, fu inviato come prolegato alla corte di Francia e, nel 1546, fu nunzio presso l'imperatore Carlo V.\nEntr\u00f2 poi a far parte della corte del cardinale Alessandro Farnese e, dopo la sua elezione a papa col nome di Paolo III, fu tra i protagonisti delle prime fasi della storia del ducato di Parma e Piacenza, creato per il figlio naturale del pontefice (Pierluigi Farnese): per i suoi servigi (difese l'indipendenza del ducato contro le rivendicazioni della Spagna) venne ricompensato con i feudi di Medesano e Correggio.\nPapa Pio IV lo innalz\u00f2 al cardinalato nel concistoro del 26 febbraio 1561: fu cardinale presbitero dei titoli di San Giovanni a Porta Latina, Santo Stefano al Monte Celio, Santa Prisca e Santa Anastasia.\nDal 1569 fu arcivescovo di Taranto e nel 1570 fu nominato governatore di Ancona, per il cui porto fece realizzare un sistema di fortificazioni difensive contro gli attacchi turchi.\nNel conclave del 1572 non venne probabilmente eletto papa a causa della sua relazione con la nobildonna Claudia Rangoni.\nMor\u00ec a Roma il 9 ottobre 1572 e fu sepolto nella chiesa di San Silvestro al Quirinale.\nEbbe un figlio naturale, Alessandro (1550-1591), legittimato nel 1553, fu conte di Correggio.\nGenealogia episcopale.\nLa genealogia episcopale \u00e8:"}
{"id": "713889", "revid": "2161507", "url": "https://it.wikipedia.org/wiki?curid=713889", "title": "Coppa Italia 1978-1979", "text": "La Coppa Italia 1978-1979 fu la 32\u00aa edizione della manifestazione calcistica. Inizi\u00f2 il 27 agosto 1978 e si concluse il 20 giugno 1979.\nDopo 7 edizioni con lo stesso \"format\", vennero reintrodotti quarti di finale e semifinali in sfide di andata e ritorno al posto del secondo girone eliminatorio.\nIl torneo fu vinto dalla Juventus, che si aggiudic\u00f2 il suo sesto trofeo nazionale battendo i cadetti del Palermo ai tempi supplementari."}
{"id": "713901", "revid": "1318658", "url": "https://it.wikipedia.org/wiki?curid=713901", "title": "Santa Maria la Mayor", "text": "La Reducci\u00f3n de Santa Mar\u00eda la Mayor \u00e8 una delle molte missioni fondate nel corso del XVII secolo dalla Compagnia di Ges\u00f9 nelle Americhe durante il periodo della colonizzazione europea.\nLe rovine della missione di Santa Maria Mayor si trovano nella provincia argentina di Misiones; essa venne fondata nel 1626 e nel 1744 contava 944 abitanti. Venne abbandonata nel 1767 in seguito all'espulsione dei Gesuiti dalle colonie spagnole. Da quel momento la vegetazione ha ripreso possesso del terreno che le venne strappato per la fondazione della citt\u00e0.\nLe missioni di \"Santa Maria la Mayor\", Santa Ana, San Ignacio Min\u00ec e Nuestra Se\u00f1ora de Loreto, insieme a quella di S\u00e3o Miguel das Miss\u00f5es in Brasile, sono state dichiarate Patrimonio dell'umanit\u00e0 dall'UNESCO."}
{"id": "713906", "revid": "74801", "url": "https://it.wikipedia.org/wiki?curid=713906", "title": "Annibale Bozzuti", "text": "Biografia.\nNato a Montecalvo da una nobile famiglia del patriziato napoletano, studi\u00f2 diritto a Napoli e si addottor\u00f2 in \"utroque iure\".\nRicevuti gli ordini minori, fu ambasciatore presso l'imperatore Carlo V: intraprese la carriera ecclesiastica e si stabil\u00ec a Roma, dove fu protonotario apostolico e prelato domestico sotto il pontificato di Paolo III: fu prolegato apostolico a Bologna, referendario del Tribunale della Segnatura Apostolica e governatore di Borgo.\nFu prefetto del conclave del 1550, quello da cui usc\u00ec eletto papa Giulio III, che lo elesse arcivescovo di Avignone nel 1551 (rinunci\u00f2 all'amministrazione dell'arcidiocesi nel 1562, quando torn\u00f2 a Roma per partecipare al governo dello Stato Pontificio).\nVenne creato cardinale-presbitero del titolo di San Silvestro in Capite da papa Pio IV nel concistoro del 12 marzo 1565: mor\u00ec pochi mesi dopo nei pressi di Napoli, dove venne sepolto."}
{"id": "713923", "revid": "125860341", "url": "https://it.wikipedia.org/wiki?curid=713923", "title": "Thailandia", "text": "La Thailandia o Tailandia (: ; ), ufficialmente il Regno di Thailandia ( ), \u00e8 uno Stato del Sud-est asiatico, confinante con Laos e Cambogia a est, golfo di Thailandia e Malaysia a sud, con il mare delle Andamane e la Birmania a ovest e con Laos e Birmania a nord. Gli abitanti, ad aprile 2021, sono circa 70 milioni.\n\u00c8 nota anche come Siam (pron. ; ; ), che fu il nome ufficiale della nazione fino al 24 giugno 1939 e dal 1945 fino all'11 maggio 1949, data della definitiva assunzione dell'attuale denominazione.\nTra gli anni 1980 e 1990, la Thailandia ha dato il via a un significativo processo di industrializzazione che l'ha portata ad essere una delle potenze a medio reddito tra i paesi che si affacciano sul Pacifico, diventando uno dei paesi pi\u00f9 potenti del Sud Est asiatico; i settori chiave dell'economia thailandese sono quello turistico, il manifatturiero e l'export.\nEtimologia del nome.\nLa parola \"Thailandia\" \u00e8 la traduzione del termine locale \"Prathet Thai\", terra dei thai, in cui il termine thai significa \"libero\" o \"indipendente\" nella lingua thailandese.\nStoria.\nAntichit\u00e0.\nRitrovamenti archeologici nel nord del paese sembrano confermare la presenza di gruppi di \"Homo erectus\" / anni fa. In un sito archeologico in provincia di Krabi sono stati trovate tracce risalenti a / anni fa che testimoniano la presenza dell\"'Homo sapiens\". Tra le prove che confermano il passaggio da un'economia di caccia e raccolta a quella agricola vi sono quelle venute alla luce nel sito di Khok Phanom Di, nella Thailandia orientale, abitato tra il 2000 e il 1500 a.C. Nei secoli immediatamente successivi vi furono importanti progressi tecnologici per la fusione di rame e stagno, e successivamente del bronzo, con la progressiva affermazione di comunit\u00e0 sempre pi\u00f9 evolute.\nLe prime civilt\u00e0 che si stanziarono nell'odierno territorio tailandese risentirono dell'influenza della cultura indiana, fra queste la federazione \"pre-khmer\" di Funan, che si form\u00f2 circa 2.000 anni fa nel nord-est, e le citt\u00e0-Stato Dvaravati, fondate principalmente dal popolo mon, che nacquero attorno alla met\u00e0 del I millennio nella pianura centrale con il declino di Funan e diffusero il Buddhismo. I principati del Funan contribuirono alla nascita dell'Impero Khmer, nei territori dell'odierna Cambogia, che conquist\u00f2 buona parte del territorio dove adesso c'\u00e8 la Thailandia e diffuse nuovamente l'induismo.\nMigrazione dei popoli tai dalla Cina.\nIl dibattito accademico sulla provenienza dei popoli tai \u00e8 ancora in corso: negli ultimi decenni, sulla base di studi linguistici, vari studiosi hanno sostenuto che i popoli tai provengono da un'area che oggi appartiene alla regione cinese del Guangxi. Sotto la spinta di altri popoli provenienti da nord, nel I millennio i tai avrebbero cominciato un processo di migrazione verso sud. Nel corso dei secoli successivi si sarebbero stabiliti in tutta l'Indocina settentrionale, arrivando fino all'odierno Stato indiano dell'Assam. Una delle prime etnie di questi popoli furono i tai yuan, fondatori nel 638 nell'odierna Thailandia del Nord del piccolo Regno di Hiran, che cadde sotto l'influenza Dvaravati. Avrebbe in seguito raggiunto l'autonomia diventando prima il Regno di Ngoenyang e, alla fine del XIII secolo, il potente Regno Lanna.. Altri tai finirono per stanziarsi nel bacino del Chao Praya, nel centro dell'odierna Thailandia.\nRegno di Sukhothai.\nI governatori delle province di Sukhothai e della vicina Rad, rispettivamente \"Pho Khun\" Bangklanghao e \"Pho Khun\" Phameung, si ribellarono al controllo di Lavo e dichiararono i loro territori indipendenti nel 1238. Bangklanghao si proclam\u00f2 re di Sukhothai con il nome di \"Pho Khun\" Sri Indraditya e alla fine del suo regno i territori di Sukhothai comprendevano tutto l'alto bacino del fiume Chao Phraya.\nI successivi sovrani Ban Mueang e soprattutto Ramkhamhaeng il Grande, che regn\u00f2 dal 1279 al 1298, espansero enormemente i confini dello Stato. Venne conquistato il potente Regno di Suvarnabhumi, l'odierna Suphanburi. A sud fu conquistata buona parte della penisola malese e in particolare fu posto sotto \"suzerainet\u00e9\" il Regno di Tambralinga, ponendo fine all'egemonia dell'Impero Khmer sulla penisola che durava da oltre 150 anni. A nord-est venne sottomesso il Regno di Mueang Sua, l'odierna Luang Prabang, e a nord fu sottratta al Regno Hariphunchai l'importante municipalit\u00e0 di Phrae. Nei territori dell'odierna Birmania, il regno estese la sua influenza ponendo il principe Wareru di Sukhothai sul trono di Martaban, in quello che sarebbe diventato il Regno di Hanthawaddy, siglando cos\u00ec un'alleanza con i mon birmani.\nRamkhamhaeng fece predisporre nel 1283 il nuovo alfabeto siamese, che \u00e8 in uso in Thailandia. La prima testimonianza di tale alfabeto \u00e8 la stele di Ramkhamhaeng, scoperta nel XIX secolo, la cui originalit\u00e0 \u00e8 per\u00f2 messa in dubbio da alcuni studiosi. Durante il suo regno, lo stato raggiunse il suo massimo splendore anche delle arti e dell'economia, stabilendo rapporti commerciali con l'Impero Cinese, allora retto dalla dinastia Yuan. Instaur\u00f2 con altri stati un sistema di scambi commerciali esenti da tasse, il quale assicur\u00f2 al paese una notevole crescita economica. Con la morte di Ramkhanhaeng, Sukhothai inizi\u00f2 un irreversibile declino e diversi regni vassalli si resero indipendenti.\nRegno di Ayutthaya.\nNel 1350 il principe thai Uthong fond\u00f2 il Regno di Ayutthaya, che nel 1431 saccheggi\u00f2 Angkor, capitale dell'Impero Khmer, e nel 1438 annesse il Regno di Sukhothai. In questo periodo il buddhismo theravada divenne il credo predominante. Sukhothai prima, ma soprattutto Ayutthaya dopo, divennero potenze di primo piano nel Sud Est asiatico. Fior\u00ec la raffinata cultura siamese, che risentiva delle arti indiane e khmer, la locale architettura tradizionale si sarebbe sviluppata fino all'assimilazione della cultura occidentale nel XIX secolo. Nel 1511 vi furono i primi contatti con gli europei, quando l'ambasciatore portoghese Duarte Fernandes giunse ad Ayutthaya.\nLa prima grande crisi del regno fu nel 1569, dopo che gi\u00e0 nel 1551 era diventato uno stato vassallo dei re birmani della dinastia di Taung\u00f9. Il tentativo di emancipazione fu punito dal grande conquistatore birmano Bayinnaung, che aveva sottomesso in precedenza il Regno Lanna. Fu il primo a espugnare Ayutthaya e deport\u00f2 l'intera famiglia reale siamese a Pegu, la sua capitale. Il trono fu affidato a Maha Thammarachathirat, re di Sukhothai e alleato di Pegu. Alla morte di Bayinnaung l'impero che egli aveva creato si sfald\u00f2 e i siamesi riacquistarono l'indipendenza con il re Naresuan.\nDopo aver riacquistato l'indipendenza, il regno si arricch\u00ec grazie agli scambi commerciali, in particolare con la Cina, il Giappone, la Francia e con la Compagnia olandese delle Indie orientali. Si \u00e8 stimato che Ayutthaya fosse attorno al 1700 la pi\u00f9 popolosa citt\u00e0 del mondo con circa un milione di abitanti. Alla crescita culturale ed economica si accompagnarono grandi progressi nel campo della medicina. Nell'era del re Narai (regno dal 1656 al 1688) aumentarono gli scambi commerciali e diplomatici con l'Occidente. Ayutthaya divenne un crocevia del commercio internazionale, in particolare gli scambi con persiani e francesi contribuirono ad arricchire il regno. Narai promosse anche le arti e accolse a corte un gran numero di importanti scrittori e poeti in un periodo dorato per la letteratura siamese.\nNei decenni successivi Ayutthaya torn\u00f2 a espandersi, arrivando a occupare diversi sultanati islamici della penisola malese, alcuni porti birmani nel mare delle Andamane, penetrando in Cambogia e a nord. Conflitti interni legati principalmente alla successione al trono e un senso di appagamento per i successi passati contribuirono a fiaccare lo stato e nel 1767 Ayutthaya fu espugnata e rasa al suolo dai birmani: ebbe cos\u00ec fine il regno a 417 anni dalla sua fondazione.\nRegno di Thonburi.\nIl paese, non occupato capillarmente dai birmani impegnati a respingere le invasioni cinesi a nord, cadde nel caos e si spacc\u00f2 in sei territori in mano a locali signori della guerra. Il generale Taksin dell'esercito di Ayutthaya, che si era messo in salvo rompendo l'assedio della capitale, prese il controllo della zona a est di Bangkok. Nel giro di pochi mesi riorganizz\u00f2 i siamesi e riusc\u00ec a cacciare gli invasori birmani nel novembre del 1767. Date le difficolt\u00e0 di ricostruire la disastrata Ayutthaya, spost\u00f2 la capitale 70\u00a0km pi\u00f9 a sud, a Thonburi, riunific\u00f2 il Siam e fu incoronato sovrano del Regno di Thonburi nel 1768. Questo regno, di cui fu l'unico monarca, dur\u00f2 solo quindici anni. Nel periodo in cui fu re, lo Stato espanse sensibilmente la sua influenza rendendo vassalli il Regno Lanna, i regni laotiani di Champasak, Vientiane e Luang Prabang e la Cambogia. In seguito alla ribellione del re di Vientiane Anouvong, repressa nel 1829, i siamesi si annetterono i territori ad ovest del Mekong, compreso l'Isan, l'odierna Thailandia del Nordest.\nRegno di Rattanakosin.\nNel 1782, Taksin fu rovesciato da una ribellione interna e Chao Phraya Chakri prese il suo posto. Fond\u00f2 il Regno di Rattanakosin, detto anche Regno del Siam, e la dinastia Chakri che ancora oggi guida la Thailandia con re Rama X. Chao Phraya Chakri dopo la morte ricevette il nome postumo di Rama I. Spost\u00f2 la capitale sulla sponda opposta del fiume, nell'allora piccolo villaggio di Bangkok, che ribattezz\u00f2 Rattanakosin e trasform\u00f2 in una sontuosa citt\u00e0, promosse la riorganizzazione dello stato e la rinascita della cultura siamese. Sia Taksin che Rama I dovettero respingere ripetute invasioni dei birmani, la pi\u00f9 pericolosa delle quali fu la guerra dei nove eserciti (1785-1786), tante furono le armate impiegate dai birmani. L'ultima invasione birmana si ebbe con la guerra del 1809-1812, vinta dai siamesi al tempo di re Rama II.\nTutti gli stati confinanti, la Birmania (Myanmar), il Laos, la Cambogia e la Malaysia, furono in seguito oggetto della colonizzazione europea a differenza del Siam. Solamente nel 1826, grazie a un accordo commerciale, la corona britannica ottenne considerevoli privilegi, stabilendo una certa influenza sul paese, che nonostante ci\u00f2 non venne mai colonizzato. Per preservare l'indipendenza i siamesi dovettero concedere diversi territori alla Francia e al Regno Unito. Laos e Cambogia, che erano stati vassalli del Siam, divennero parte dell'Indocina francese, mentre lo Stato Shan a nord entr\u00f2 a far parte della Birmania colonizzata dai britannici; anche diversi sultanati tributari del Siam situati nel nord dell'odierna Malesia furono ceduti ai britannici.\nRama IV, che regn\u00f2 dal 1851 al 1868, avvi\u00f2 la modernizzazione del Paese con l'aiuto di alcuni consiglieri europei e il figlio Rama V (Chulalongkorn), suo successore, ne continu\u00f2 l'opera rinforzando lo stato e creando solide \u00e9lite. Fu grazie alla politica di questi due sovrani che il Siam mantenne l'indipendenza. Rama V, prosegu\u00ec l'opera di modernizzazione del paese e fu il primo monarca thai a compiere viaggi in Europa. Nei primi anni di regno accentr\u00f2 su di s\u00e9 il potere, con l'aiuto dei molti fratelli, mettendo in disparte l'aristocrazia che nei decenni precedenti aveva assunto eccessiva importanza. Riform\u00f2 radicalmente l'amministrazione, scegliendone i dirigenti, e mosse i primi passi verso la centralizzazione dello Stato con l'istituzione dei \"monthon\", suddivisioni politico-amministrative governate da speciali commissari nominati dal monarca i quali gradualmente sostituirono i vecchi governatori provinciali e i sovrani tributari locali, entrambi tradizionalmente al potere per aver ereditato la carica.\nIntrodusse nuovi sistemi educativi e legislativi di stile europeo e nel 1905 dichiar\u00f2 illegale la schiavit\u00f9, pratica che rendeva il Siam agli occhi degli europei uno stato retrogrado. Furono riorganizzate le forze armate. Fece costruire importanti infrastrutture, tra cui la prima ferrovia, e fece cambiare l'aspetto architettonico della capitale assumendo tecnici italiani.. \nDurante la prima guerra mondiale il 22 Giugno 1917 la Thailandia dichiar\u00f2 guerra all'impero Austro-Ungarico e all'impero Tedesco ottenendo cos\u00ec un posto tra i paesi vincitori.\nLa monarchia costituzionale e il potere ai militari.\nLe grandi spese per modernizzare il paese e la grave depressione che segu\u00ec il crollo di Wall Street del 29 ottobre 1929 diedero il via a un periodo di instabilit\u00e0 politica. Durante il regno di Rama VII, il colpo di Stato del 1932 pose fine alla monarchia assoluta e diede inizio alla monarchia costituzionale. Nel 1935, il re abdic\u00f2 in forte contrasto con il governo dei militari, che a suo dire utilizzavano il potere in maniera autocratica senza badare alla voce del popolo.\nCon il nuovo re Rama VIII che aveva solo 9 anni, furono nominati dei reggenti e il potere pass\u00f2 nelle mani dei militari; in particolare fu il nazionalista Plaek Phibunsongkhram che monopolizz\u00f2 la scena politica fino al 1957, quando accusato di frode fu esiliato in Giappone. Con l'avvento dei militari ebbe inizio una lunga serie di colpi di Stato che tuttora mettono in pericolo l'unit\u00e0 del paese, rimasto comunque compatto nell'amore per la casa reale. Il 24 giugno 1939 il Siam cambi\u00f2 il nome in Thailandia, che vuol dire \"Terra degli uomini liberi\". Il cambio del nome fu voluto dai militari nazionalisti che erano al potere e che vedevano di cattivo occhio la provenienza cinese del nome Siam.\nEpoca contemporanea.\nDurante la seconda guerra mondiale la Thailandia si schier\u00f2 a fianco delle potenze dell'Asse e, approfittando dell'occupazione tedesca della Francia, nell'ottobre del 1940 intraprese la guerra franco-thailandese contro l'Indocina francese. Dopo sei mesi di combattimenti la pace fu siglata e, con l'intermediazione dei giapponesi, il 9 maggio 1941 la Thailandia si vide riconosciuti alcuni dei territori ceduti ai francesi da Rama V a inizio secolo. Con la sconfitta del Giappone dovette per\u00f2 restituire questi territori nel novembre del 1947. Verso la fine del conflitto, le cui sorti stavano premiando gli sforzi alleati, il movimento nazionale anti-giapponese Seri Thai costrinse Phibunsongkhram alle dimissioni da primo ministro, dando il via ad un periodo democratico nel Paese, che riprese il nome Siam nel 1945. In seguito, il dittatore usc\u00ec indenne dai processi per crimini di guerra.\nNel 1946 venne misteriosamente assassinato a Bangkok Rama VIII e ascese al trono il giovane fratello Bhumibol Adulyadej Rama IX, che nel corso degli anni avrebbe acquisito notevole prestigio sia interno sia internazionale e che assicur\u00f2 al Paese una certa stabilit\u00e0 politica anche nei momenti di maggiore turbolenza. Nel 1947, un colpo di Stato organizzato da Phibunsongkhram depose il primo ministro, un ufficiale di Marina gi\u00e0 nel movimento anti-giapponese Seri Thai, e rimise al potere le vecchie gerarchie militari dell'anteguerra. L'8 aprile 1948 Phibunsongkhram ottenne il suo secondo mandato di primo ministro e l'11 maggio 1949 il Paese riprese il nome di Thailandia.\nCon il consolidarsi della guerra fredda, negli anni successivi fu sviluppata la collaborazione con il governo degli Stati Uniti sia in funzione anti-comunista, concedendo l'utilizzo delle strutture aeroportuali all'aeronautica americana per le sue missioni nel Laos e nel Vietnam del Nord, sia in campo economico, con forti investimenti statunitensi nel Paese. La guerriglia comunista anti-governativa in Thailandia nacque negli anni sessanta e fu stroncata dall'esercito negli anni ottanta. Particolarmente brutale fu la repressione del movimento studentesco, che avvenne dopo 3 anni di governo democratico. Il feroce massacro dell'Universit\u00e0 Thammasat compiuto contro i manifestanti il 6 ottobre 1976, provoc\u00f2 la morte di oltre 100 persone (46 secondo la polizia di Bangkok) e il ferimento e l'arresto di molte altre. Nella stessa giornata vi fu un nuovo colpo di Stato che rovesci\u00f2 il governo del Partito Democratico e consegn\u00f2 il potere all'ala estrema dei nazionalisti filo-monarchici.\nAll'inizio degli anni ottanta prese il potere una fazione dell'esercito vicina al re, ma di natura pi\u00f9 democratica. Il nuovo governo contribu\u00ec alla pacificazione nazionale, concedendo l'amnistia ai ribelli comunisti che abbandonavano la lotta armata e promuovendo l'economia, facendo diventare la Thailandia una delle tigri asiatiche del settore. Un nuovo colpo di Stato dell'ala reazionaria dell'esercito pose fine nel 1991 alla riconciliazione nazionale. Un'imponente dimostrazione anti-governativa nel 1992 port\u00f2 a un nuovo massacro della folla conosciuto come maggio nero, in cui persero la vita 52 persone e molte furono torturate o fatte scomparire. L'intervento del re pose fine alla rivolta e il governo golpista rassegn\u00f2 le dimissioni, consegnando il potere a un esponente del Partito Democratico.\nI conservatori del Partito della Nuova Aspirazione vinsero le elezioni del 1996 ma l'anno successivo furono travolti dalla crisi finanziaria asiatica. Il governo torn\u00f2 al Partito Democratico di Chuan Leekpai, che ottenne un finanziamento dal Fondo Monetario Internazionale e stabilizz\u00f2 la valuta.\nVentunesimo secolo.\nNel 2001, con la vittoria nelle elezioni del partito di Thaksin Shinawatra, i militari persero il controllo dei poteri legislativo ed esecutivo, questo port\u00f2 a uno spaccamento della popolazione e a una radicalizzazione dello scontro fra i sostenitori del nuovo governo da una parte, entusiasti per le riforme populiste di Thaksin in favore dei poveri, e i conservatori dall'altra, guidati dai vertici delle forze armate, dalla nobilt\u00e0 e dalla ricca borghesia. Questi ultimi si trovarono a pagare il prezzo maggiore per le riforme di Thaksin e cominciarono a opporsi con vigore al governo.\nIl 26 dicembre 2004 un terremoto con epicentro a Sumatra (Indonesia) provoc\u00f2 uno tsunami che raggiunse le isole e le coste thailandesi causando oltre 5.000 vittime nel Paese e centinaia di migliaia in tutto il mondo. L'accentuarsi dell'instabilit\u00e0 politica sfoci\u00f2 nel nuovo colpo di Stato del settembre 2006. La presa del potere da parte dei militari avvenne senza vittime, con l'assenso del re e di una larga parte della popolazione. Il primo ministro Thaksin fu incriminato con diverse accuse, tra cui la corruzione e il conflitto di interessi, e fu costretto a rifugiarsi in esilio all'estero. Durante il suo mandato Thaksin si era creato un grande seguito, promuovendo iniziative in favore della popolazione, tanto che nelle elezioni del dicembre 2007 vinse il Partito del Potere Popolare del suo alleato Somchai Wongsawat. Ebbe inizio una lunga serie di proteste da parte dei conservatori e monarchici; nel novembre dell'anno successivo gli oppositori al governo provocarono gravi disordini e in segno di protesta occuparono l'aeroporto di Bangkok causando pesanti disagi. Il 2 dicembre 2008, la corte costituzionale riconobbe il partito di maggioranza colpevole di brogli e lo sciolse, bandendo per cinque anni dalla vita politica Somchai Wongsawat e altri capi del partito.\nIl potere rimase nelle mani di un partito controllato dai militari, ma visto che questo cambio al vertice avvenne per via gerarchica e non attraverso regolari elezioni, i sostenitori di Thaksin, le camicie rosse legate al neonato Fronte Unito per la Democrazia contro la Dittatura, non si diedero mai per vinti. Nel 2010 provocarono l'acutizzarsi della gi\u00e0 grave crisi politica e sociale reclamando maggiori diritti, libert\u00e0 e giustizia sociale, ma soprattutto la fissazione di nuove elezioni. Le massicce manifestazioni di aprile vennero brutalmente represse dall'esercito e i violentissimi scontri provocarono 91 morti, buona parte dei quali tra le camicie rosse.\nLe elezioni si tennero il 3 luglio del 2011 e videro il largo successo del partito di opposizione Pheu Thai, guidato da Yingluck Shinawatra, sorella minore di Thaksin, che divenne il nuovo primo ministro in un governo di coalizione. Dopo alcuni mesi di dure proteste anti-governative, che chiedevano le dimissioni del primo ministro perch\u00e9 rappresentava gli interessi del deposto fratello, nel maggio del 2014 Yingluck fu destituita dalla Corte Costituzionale con l'accusa di \"abuso del potere politico a fini personali\". Con questa sentenza vennero destituiti anche tutti gli altri ministri in carica quando successe il fatto.\nCon l'acutizzarsi della tensione e con l'intento di trovare una soluzione alla crisi, il 20 maggio 2014 l'esercito dichiar\u00f2 la legge marziale a cui fece seguito il colpo di Stato militare del 22 maggio. La costituzione fu soppressa, il governo \"ad interim\" venne sciolto, entr\u00f2 in vigore il coprifuoco sul territorio nazionale dalle 22 alle 5 e i dimostranti di entrambi gli schieramenti furono dispersi. L'intervento militare avvenne dopo che, a partire dall'inizio delle proteste in novembre, 28 persone avevano perso la vita in scontri e attentati collegati alle proteste. Fu il 19\u00ba tentativo di colpo di Stato nel Paese dopo l'istituzione della monarchia costituzionale nel 1932.\nLa mattina del 23 maggio, il comandante in capo dell'esercito Prayuth Chan-ocha, guida del colpo di Stato, si auto-proclam\u00f2 primo ministro \"ad interim\" della Thailandia e inizi\u00f2 subito a esercitare una ferrea repressione sulle opposizioni. Negli anni immediatamente successivi, malgrado le sollecitazioni della comunit\u00e0 internazionale, il regime militare rifiut\u00f2 di concedere nuove elezioni. Con la morte di re Rama IX il 13 ottobre 2016, sal\u00ec al trono il figlio Vajiralongkorn (Rama X), che fin dall'inizio del suo regno \u00e8 stato molto attivo politicamente allargando la sua sfera d'influenza nelle vicende interne thailandesi. L'imposizione dei suoi voleri alla giunta militare \u00e8 stata vista da alcuni osservatori come il tentativo di rafforzare il prestigio della monarchia nel Paese centralizzando il potere secondo uno stile di stampo assolutista, al contrario di quanto fece il padre Rama IX nei rapporti con le varie giunte militari che guidarono la Thailandia durante il suo regno. Il 6 aprile 2017 Vajiralongkorn controfirm\u00f2 la nuova Costituzione (la 20\u00aa da quando fu introdotta la monarchia costituzionale nel 1932) che aument\u00f2 i poteri dei militari e della Corte costituzionale in ambito politico per prevenire il ritorno al potere di Thaksin Shinawatra e dei suoi alleati.\nDal canto suo, il re vide aumentare sensibilmente i propri privilegi, in particolare nel giugno del 2018 l'Agenzia della Propriet\u00e0 della Corona annunci\u00f2 che la propriet\u00e0 dei beni della Casa reale, fino ad allora considerati un patrimonio nazionale, era stata trasferita a Vajiralongkorn, che divent\u00f2 cos\u00ec uno dei sovrani pi\u00f9 ricchi del mondo. Le elezioni del 2019 si svolsero secondo quanto disposto dalla Costituzione, con i 250 membri del Senato scelti dalla giunta militare. Questa e altre circostanze maturate nel corso delle consultazioni sollevarono pesanti critiche contro la giunta. La coalizione guidata dal Partito Palang Pracharath organizzato dai militari e capeggiato da Prayut si assicur\u00f2 la maggioranza dei seggi anche alla Camera anche in virt\u00f9 del discutibile modo in cui vennero gestite da funzionari nominati dalla stessa giunta militare. Il nuovo Parlamento elesse Prayut primo ministro. Alle elezioni ebbe grande successo il Partito del Futuro Nuovo soprattutto tra i giovani, offrendo un'alternativa ai tradizionali partiti politici e ponendosi in conflitto con i militari al potere, ma fu disciolto il 21 febbraio 2020 con una sentenza della Corte costituzionale \nL'evento scaten\u00f2 la reazione popolare ed ebbero subito inizio una serie di manifestazioni anti-governative, le pi\u00f9 grandi dal colpo di Stato del 2014. Le richieste dei dimostranti furono lo scioglimento del Parlamento, la fine delle intimidazioni delle forze dell'ordine contro le opposizioni, profonde modifiche alla Costituzione e una radicale riforma della monarchia che prevedeva pesanti tagli ai privilegi del re, un evento senza precedenti nella storia del Paese. I dimostranti espressero inoltre la convinzione che il connubio tra le forze armate e la monarchia fosse un ostacolo da abbattere per avere una democrazia reale. Il governo di Prayut reag\u00ec emanando un severo stato di emergenza, nonch\u00e9 inviando le forze dell'ordine a disperdere le pacifiche manifestazioni. Il positivo impatto che ebbero le proteste su buona parte dell'opinione pubblica costrinsero per\u00f2 Prayut a promettere emendamenti alla Costituzione ma il movimento non lo ritenne credibile e le dimostrazioni proseguirono per diversi mesi.\nIn Thailandia come negli altri paesi dell'area, \u00e8 tuttora in vigore la pena di morte per l'omicidio, per il traffico di droga e per altri reati gravi. Un reato che viene punito con particolare durezza \u00e8 quello di lesa maest\u00e0, che prevede pene dai 3 ai 15 anni di carcere per ogni singolo \"insulto\" a un membro della casa reale.\nGeografia.\nCon i suoi 513.120 km\u00b2 di superficie, la Thailandia \u00e8 il 51\u00ba stato del mondo per estensione. \u00c8 paragonabile per dimensioni alla Spagna.\nIdrografia.\nIl paese \u00e8 sede di distinte regioni geografiche. La Thailandia del Nord \u00e8 montuosa e ospita il Doi Inthanon, il rilievo pi\u00f9 alto del paese con i suoi 2.576 metri; una serie di catene montuose e il fiume Saluen la separano a ovest dalla Birmania, il fiume Mekong fa da confine a nordest con il Laos. La Thailandia del Nordest, chiamata anche Isan, \u00e8 costituita dall'altopiano di Khorat; anch'essa \u00e8 separata dal Laos a nord e a est dal Mekong, mentre una serie di basse catene montuose ne segnano i confini meridionale e occidentale. A sud dell'Isan, la catena dei monti D\u00e2ngr\u00eak segna il confine con la Cambogia.\nIl centro della nazione \u00e8 dominato dalla valle in gran parte pianeggiante del fiume Chao Phraya, che si getta nel golfo del Siam; la parte occidentale \u00e8 contrassegnata da catene montuose che fanno da confine con la Birmania e quella orientale dai monti Cardamomi, che demarcano il confine con la Cambogia. La Thailandia del Sud si estende lungo la penisola malese, che \u00e8 attraversata dalla catena dei monti del Tenasserim e ha il suo punto pi\u00f9 stretto nell'istmo di Kra, nei pressi di Ranong, dove termina a sud il confine tra la Thailandia e la Birmania.\nSul golfo del Siam e sul mare delle Andamane sono presenti molte isole dotate di attrezzature turistiche all'avanguardia, che rappresentano una delle principali fonti di ricchezza del paese. Oltre alla capitale Bangkok, tra le citt\u00e0 pi\u00f9 popolose e importanti vi sono Nonthaburi, Pak Kret, Nakhon Ratchasima, Chiang Mai, Hat Yai, Udon Thani, Khon Kaen, Ubon Ratchathani, Nakhon Si Thammarat, Nakhon Sawan, Nakhon Pathom, Phitsanulok, Pattaya, Songkhla, Surat Thani, Citt\u00e0 di Phuket e Chiang Rai.\nClima.\nIl clima della Thailandia \u00e8 di tipo tropicale e caratterizzato dalla presenza dei monsoni. La particolare forma geografica del paese che si sviluppa in senso meridiano crea diversi microclimi e le temperature variano in ragione delle zone. In generale la stagione fresca va da met\u00e0 ottobre a gennaio, con il manifestarsi del monsone asciutto e freddo di nordest e temperature che a nord arrivano a toccare anche lo zero. La stagione calda intercorre tra febbraio e aprile con temperature che arrivano a 40\u00a0\u00b0C. La stagione delle piogge, determinata dal monsone sud-occidentale, ha inizio tra maggio e giugno e termina a ottobre/novembre. Nelle aree meridionali, pi\u00f9 calde e umide, la stagione fredda \u00e8 pi\u00f9 breve; il monsone che soffia sulle coste del Mar delle Andamane fa s\u00ec che le piogge terminino un paio di mesi dopo rispetto al resto del Paese.\nFlora e fauna.\nLa Thailandia \u00e8 un paese di foreste, praterie disseminate da arbusti e aree umide paludose costellate da loti e ninfee. A partire dalla met\u00e0 del XX secolo, la superficie totale del paese occupata dalle foreste \u00e8 diminuita da oltre la met\u00e0 a meno di un terzo. L'abbattimento delle foreste per creare terreni agricoli (comprese piantagioni di alberi), l'eccessivo sfruttamento del legname, e la scarsa gestione delle risorse sono state le cause principali di questo declino. Le foreste sono costituite soprattutto da essenze dure quali il teak e da specie della famiglia \"Dipterocarpaceae\", sfruttate sia per il legname che per la resina. Come altrove nel Sud-est asiatico, sono comuni palme, rattan e molti tipi di felci. Dove le foreste sono state abbattute e non ripiantate, si \u00e8 sviluppata una crescita secondaria di erbe e arbusti che spesso limita l'utilizzo del suolo per l'agricoltura. Loti e ninfee costellano la maggior parte degli stagni e delle paludi di tutto il paese.\nLa rapida deforestazione, assieme al notevole aumento della richiesta di animali esotici, si \u00e8 rivelata deleteria per la fauna selvatica. Rinoceronti e tapiri, un tempo diffusi in molte parti del paese, sono pressoch\u00e9 scomparsi del tutto, cos\u00ec come le mandrie di elefanti selvatici. Una sorte simile \u00e8 toccata ai gibboni e ad alcune specie di scimmie ed uccelli. Nonostante siano stati effettuati seri sforzi per impedire la vendita illegale di specie minacciate, essi hanno avuto solo un successo limitato. Come per altre normative sulla conservazione, che hanno una lunga storia in Thailandia, \u00e8 stato difficile attuare e far rispettare tali leggi.\nUn tempo le acque della Thailandia, sia di acqua dolce che marine, abbondavano di pesci, nonch\u00e9 di gamberetti, gamberi e granchi di mare, ma il loro numero \u00e8 rapidamente precipitato a causa della sovrapesca e della distruzione dei loro habitat naturali. Molti dei gamberetti e dei gamberi che vengono venduti nei mercati locali o esportati provengono da appositi allevamenti. Oggi, \u00e8 pi\u00f9 facile vedere un serpente, tra cui cobra reali e alcune specie di velenosi serpenti d'acqua, nelle fattorie dei rettili piuttosto che in natura, nonostante siano ancora comuni. Lo stesso discorso \u00e8 valido anche per i coccodrilli, ancora presenti in natura nel sud del paese.\nPopolazione.\nDemografia.\nLa Thailandia aveva una popolazione di 66.558.935 persone secondo una stima del 2019, in gran parte concentrata nelle aree rurali di coltivazione del riso delle regioni centrali, nord-orientali e settentrionali. Secondo il censimento del 2010, circa il 45,7% della popolazione thailandese viveva nelle aree urbane, soprattutto nella Regione metropolitana di Bangkok.\nIl programma di pianificazione familiare sponsorizzato dal governo thailandese ha provocato un drammatico declino del tasso di crescita della popolazione, passato dal 3,1% nel 1960 a circa lo 0,4% del 2010. Nel 1970, una famiglia thailandese era composta in media da 5,7 persone, secondo il censimento del 2010, la dimensione media della famiglia thailandese era di 3,2 persone.\nEtnie.\nL'etnia thai fa parte della grande famiglia dei popoli tai i cui stanziamenti si estendevano dall'Assam all'isola di Hainan, e dal Sichuan al sud dell'odierna Thailandia. Ne fanno parte anche gli ahom nell'Assam, gli shan nella Birmania del Nordest, i lao in Laos e in Thailandia del Nordest, i t\u00e0y in Laos e Vietnam, i nung in Vietnam, e i dai e gli zhuang in Cina. Questi popoli hanno in comune l'origine della lingua, alcune tradizioni e feste, e professano quasi tutti il buddhismo theravada.\nIl popolo thai si suddivide in quattro grandi sottogruppi: thai centrali, nord-orientali (anche detti \"Isan\"), settentrionali e meridionali. I thai centrali hanno a lungo dominato il paese dal punto di vista politico, economico e culturale, pur rappresentando solo 1/3 circa dell'intera popolazione ed essendo cos\u00ec di poco superati in numero dai thai nord-orientali, che conservano buona parte di lingua, dialetti e cultura del Laos da dove provenivano i loro antenati. A seguito dei processi di scolarizzazione e di formazione di un'identit\u00e0 nazionale, oggi gran parte degli abitanti della Thailandia parla, accanto alle proprie lingue o dialetti locali, anche la lingua thailandese ufficiale che \u00e8 quella dei thai centrali.\nLa principale minoranza non appartenente ai popoli tai \u00e8 rappresentata dai cinesi, che a partire dalla fine del XVIII secolo migrarono in numero crescente in Siam dando vita a nuove redditizie imprese, diventando i pionieri del libero mercato e assumendo gradatamente un ruolo dominante nell'economia nazionale. Si integrarono con la societ\u00e0 siamese anche grazie a matrimoni misti sino-thai, arrivando a imparentarsi con la famiglia reale e a fondare dinastie di nobili e di imprenditori. Da un lato i cinesi si sono assimilati alla cultura thailandese (anche tra le fasce medie e meno abbienti della popolazione) e dall'altro hanno introdotto nella cultura thai elementi della propria tradizione lavorativa, religiosa, artistica, culinaria ecc. I sino-thai hanno mantenuto e in seguito aumentato il proprio potere superando i problemi derivati dalle istanze nazionalistiche e anti-cinesi della prima met\u00e0 del XX secolo in Thailandia. Uno dei principali luoghi dove sono concentrati i thai-cinesi \u00e8 la zona di Yawarat, la Chinatown di Bangkok.\nAltri gruppi etnici minoritari sono i malesi nella Thailandia del Sud, i mon, i khmer lungo le aree di confine con la Cambogia e diverse trib\u00f9 delle colline. Con la fine della guerra in Vietnam, molti vietnamiti trovarono rifugio in Thailandia, specie nelle regioni nord-orientali.\nReligione.\nSecondo la statistica governativa riguardante il 2015, il 94,6% circa dei thailandesi professa il buddhismo theravada. Seguono i musulmani (4,3%), concentrati nel sud del Paese e rappresentati in particolare dalla minoranza malese. I cristiani costituiscono invece l'1,02% della popolazione. Nelle citt\u00e0 vi sono esigue minoranze di induisti, confuciani e sikh. Tra i membri delle varie etnie tribali la fede principale \u00e8 l'animismo.\nLingue.\nLingua nazionale \u00e8 il tailandese (detto anche \"thai\"), scritto con un proprio alfabeto. Numerosi e molto diffusi sono i dialetti tai, nel nord-est del Paese \u00e8 diffusa la lingua isan, che si suddivide in diversi dialetti derivati dalla lao e sono mutualmente intelligibili con il thailandese. Le minoranze etniche utilizzano i propri idiomi (soprattutto mon e khmer). Sebbene sia ampiamente insegnato nelle scuole, l'inglese non \u00e8 molto diffuso, specie nelle regioni pi\u00f9 remote.\nOrdinamento dello Stato.\nSuddivisioni amministrative.\nLa Thailandia \u00e8 suddivisa in 76 province (in thailandese: \u0e08\u0e31\u0e07\u0e2b\u0e27\u0e31\u0e14, traslitterazione RTGS: \"changwat\"). La capitale Bangkok \u00e8 dal 1975 una zona con lo statuto speciale di metropoli affidata all'Amministrazione metropolitana di Bangkok. Viene considerata come la 77\u00aa provincia, poich\u00e9 \u00e8 amministrata allo stesso livello delle province. Il sistema di suddivisione amministrativa in 77 province \u00e8 quello ufficiale adottato dal dipartimento governativo dell\"Istituto Reale di Thailandia\".\nLe province thailandesi vengono di seguito riportate secondo l'appartenenza geografica alle regioni del paese. Le regioni non sono enti amministrativi ed esistono vari sistemi di suddivisione in regioni (viene qui utilizzato quello a sei regioni).\nNord\nOvest\nNordest\nCentro\nEst\nSud\nCitt\u00e0 principali.\nLe municipalit\u00e0 della Thailandia sono suddivise in tre categorie secondo la legge per l'organizzazione delle municipalit\u00e0 (\"thesaban\") introdotta nel 1934 e successive modifiche. La prima categoria \u00e8 quella delle citt\u00e0 maggiori (), la seconda quella delle citt\u00e0 minori (\u0e40\u0e17\u0e28\u0e1a\u0e32\u0e25\u0e40\u0e21\u0e37\u0e2d\u0e07, \"thesaban mueang\") e la terza quella delle municipalit\u00e0 di sottodistretto (\u0e40\u0e17\u0e28\u0e1a\u0e32\u0e25\u0e15\u0e33\u0e1a\u0e25, \"thesaban tambon\").\nFra le citt\u00e0 maggiori, una classificazione diversa hanno la capitale Bangkok, che ha lo status di metropoli (\u0e21\u0e2b\u0e32\u0e19\u0e04\u0e23, \"maha nakhon\"), e Pattaya, le cui amministrazioni sono chiamate \"Forma speciale di organizzazione del governo locale\" (\u0e2d\u0e07\u0e04\u0e4c\u0e01\u0e23\u0e1b\u0e01\u0e04\u0e23\u0e2d\u0e07\u0e2a\u0e48\u0e27\u0e19\u0e17\u0e49\u0e2d\u0e07\u0e16\u0e34\u0e48\u0e19\u0e23\u0e39\u0e1b\u0e41\u0e1a\u0e1a\u0e1e\u0e34\u0e40\u0e28\u0e29 \"ongkon phockrong suanthongth\u00ecn r\u016bp beb phiset\").\nNel censimento del 2010 Bangkok aveva 8,3 milioni di abitanti \u2013 comprendenti immigranti e domiciliati con residenza altrove \u2013 e la sua regione metropolitana che comprende cinque delle province circostanti ne aveva oltre 14,5 milioni. A tutto il 2020, i residenti in citt\u00e0 erano , e le altre prime dieci citt\u00e0 per numero di residenti erano Nonthaburi (), Pak Kret (), Hat Yai (), Chaophraya Surasak, (), Surat Thani (), Nakhon Ratchasima (), Chiang Mai (), Udon Thani () e Pattaya ().\nIstituzioni.\nUniversit\u00e0.\nIl 26 marzo 1917 fu istituita l'Universit\u00e0 Chulalongkorn, fondata da re Vajiravudh (Rama VI), \u00e8 il pi\u00f9 antico ateneo thailandese e tra i pi\u00f9 prestigiosi del paese.\nPolitica.\nLa Thailandia \u00e8 una monarchia parlamentare con un Parlamento bicamerale (Camera dei Rappresentanti e Senato). Il paese \u00e8 governato da una dittatura militare dal 2014, anno in cui l'ultimo governo democraticamente eletto \u00e8 stato rovesciato da un colpo di stato.\nIl sovrano attuale \u00e8 Vajiralongkorn, in carica dal 13 ottobre 2016 con il nome regale di \"Rama X\", succeduto al padre Bhumibol Adulyadej (Rama IX).\nLa Costituzione della Thailandia (\u0e23\u0e31\u0e10\u0e18\u0e23\u0e23\u0e21\u0e19\u0e39\u0e0d\u0e41\u0e2b\u0e48\u0e07\u0e23\u0e32\u0e0a\u0e2d\u0e32\u0e13\u0e32\u0e08\u0e31\u0e01\u0e23\u0e44\u0e17\u0e22) risale al 6 aprile 2017.\nEconomia.\nNel corso del 2013 il tasso di disoccupazione \u00e8 risultato inferiore all'1%.\nQuasi il 70% dell'intera popolazione thailandese \u00e8 impegnato nel settore primario. I fertili terreni alluvionali rendono la Thailandia primo esportatore di tapioca al mondo, secondo esportatore di riso e di caucci\u00f9, al terzo di ananas in scatola. Inoltre questo paese \u00e8 tra i principali esportatori di zucchero, granoturco e stagno. In via di sviluppo sono l'industria dell'abbigliamento e l'elettronica. In via di incremento il turismo internazionale che si concentra, in particolar modo, nella zona costiera.\nLa moneta locale \u00e8 il Baht thailandese, che nel 1997 venne pesantemente svalutato in seguito a una grave crisi economica, dando il via a un effetto domino che port\u00f2 le tigri asiatiche ad una crisi economica.\nTradizionalmente la pesca viene fatta sulla tipica imbarcazione, la Kolae.\nSettore primario.\nGli sviluppi in agricoltura dal 1960 hanno sostenuto la transizione della Thailandia verso un'economia industrializzata. Nel 2008 l'agricoltura, silvicoltura e pesca hanno contribuito 8,4 per cento del PIL; nelle zone rurali, i lavori agricoli forniscono lavoro. La Thailandia \u00e8 uno dei primi esportatori mondiali di riso, e un grande esportatore di gamberetti. Altre coltivazioni includono noci di cocco, mais, gomma, soia, canna da zucchero e tapioca. Secondo un'indagine degli anni 2010 del Ministero thailandese dell'Agricoltura e delle Cooperative, il 46,5% del territorio nazionale \u00e8 usato per l'agricoltura. L'8,8% del terreno agricolo \u00e8 destinato all'orticoltura e i frutti principali sono mango (20,5%), longan (10,4%), durian (5,8%), mangostano (4,1%), longkong (3,7%), rambutan (3%), lychee (1,3%) e mandarino tangerino (0,9%).\nNel 1985 la Thailandia ha designato il 25 per cento della sua superficie per la protezione delle foreste e del 15 per cento per la produzione di legname. Le foreste sono state scelte per la conservazione e la ricreazione della fauna e della flora, mentre le foreste di legname sono disponibili per il settore forestale. Tra il 1992 e il 2001 le esportazioni di tronchi e legname sono aumentate da 50.000 a 2.000.000 di metri cubi all'anno.\nL'epidemia di influenza aviaria regionale contratta della Thailandia dal settore agricolo nel 2004 e lo tsunami del 26 dicembre dello stesso anno hanno devastato il settore della pesca west-coast. Nel 2005 e nel 2006 il PIL agricolo \u00e8 calato del 10%.\nNel settore agricolo il riso \u00e8 l'alimento base, ed \u00e8 coltivato nelle pianure del Chao Phraya e del Mekong. Mais e manioca sono gli altri due prodotti coltivati nel paese. Banane, caff\u00e8, tabacco, ananas, canna da zucchero e iuta sono le colture da piantagione principali, mentre la ricca vegetazione della Thailandia fornisce vari tipi di legname pregiato, come il teak, il sandalo, il sapan e l'ebano.\nSettore terziario.\nIl turismo contribuisce in modo significativo all'economia thailandese, e l'industria turistica ha beneficiato del deprezzamento del baht e della stabilit\u00e0 della Thailandia. Gli arrivi turistici nel 2002 sono stati di 10.9 milioni di persone con un aumento del 7.3% rispetto all'anno precedente (10.1 milioni nel 2001).\nIl turismo fornisce un contributo grande per l'economia della Thailandia (circa il 6% del PIL). I turisti vengono in Thailandia per una serie di motivi, in primo luogo per la bellezza delle sue spiagge, ma anche Bangkok ha visto un forte aumento del turismo negli ultimi anni.\nSecondo il World Travel and Tourism Council, la Thailandia \u00e8 al quinto posto della pi\u00f9 grande destinazione del turismo medico per la spesa in entrata del turismo medico, attirando oltre 2.5 milioni di visitatori nel 2018. Il paese \u00e8 anche il numero uno dell'Asia. Il paese \u00e8 popolare per la crescente pratica della chirurgia di riassegnazione del sesso (SRS) e della chirurgia estetica.\nNel 2007 circa 14 milioni di turisti hanno visitato la Thailandia. Il settore del turismo comprende il turismo sessuale, anche se la prostituzione \u00e8 illegale in Thailandia. Il numero di turisti nel 2009 \u00e8 stato stimato in circa 14 milioni, in calo del 4% rispetto al 2008.\nSettore secondario.\nNel 2007 l'industria ha contribuito con il 43,9% del PIL, impiegando il 14% della forza lavoro. L'industria \u00e8 cresciuta a un tasso medio annuo del 3,4% nel periodo 1995-2005. Il sottosettore pi\u00f9 importante del settore \u00e8 la produzione, che rappresentano il 34,5% del PIL nel 2004.\nLa Thailandia sta diventando un centro per la produzione di automobili per l'Associazione delle Nazioni del Sud-est asiatico (ASEAN) di mercato. Nel 2004 la produzione di automobili ha raggiunto 930.000 unit\u00e0, pi\u00f9 del doppio di quanto nel 2001. Toyota e Ford sono attive in Thailandia, e l'espansione del settore automobilistico ha aumentato la produzione di acciaio nazionale. L'industria elettronica della Thailandia \u00e8 frenata dalla concorrenza di Malesia e Singapore, mentre quella tessile la concorrenza di Cina e Vietnam.I prodotti pi\u00f9 esportati dalla Thailandia sono: vestiario come le calzature, diamanti e preziosi, derivati del petrolio, inoltre il riso, crostacei e molluschi.\nSalute.\nLa Thailandia \u00e8 al 6\u00ba posto al mondo e al 1\u00ba in Asia nell'Indice di sicurezza sanitaria globale 2019 delle capacit\u00e0 di sicurezza sanitaria globale in 195 paesi, rendendolo l'unico paese in via di sviluppo nella top ten mondiale. La Thailandia aveva 62 ospedali accreditati dalla Joint Commission International. Nel 2002, Bumrungrad divenne il primo ospedale in Asia a soddisfare lo standard.\nL'assistenza sanitaria e medica \u00e8 supervisionata dal Ministero della sanit\u00e0 pubblica (MOPH), insieme a diverse altre agenzie governative non ministeriali, con una spesa nazionale totale per la salute pari al 4,3% del PIL nel 2009. Le malattie non trasmissibili costituiscono l'onere maggiore di la morbilit\u00e0 e la mortalit\u00e0, mentre le malattie infettive tra cui la malaria e la tubercolosi, nonch\u00e9 gli incidenti stradali, sono anche importanti problemi di salute pubblica. L'attuale ministro della sanit\u00e0 pubblica \u00e8 Anutin Charnvirakul.\nNel dicembre 2018 il parlamento ad interim ha votato per legalizzare l'uso della cannabis per motivi medici. L'uso ricreativo \u00e8 rimasto illegale. L'Assemblea Legislativa Nazionale ha avuto 166 voti a favore dell'emendamento alla legge sugli stupefacenti, mentre non ci sono stati voti contrari e 13 astensioni. Il voto rende la Thailandia il primo paese del sud-est asiatico a consentire l'uso della cannabis medica.\nCultura.\nLetteratura.\nVerso la fine del XVIII secolo si afferma l'epica nazionale thailandese del Ramakien (in lingua thai: \u0e23\u0e32\u0e21\u0e40\u0e01\u0e35\u0e22\u0e23\u0e15\u0e34\u0e4c, Gloria di Rama)\nUna produzione letteraria thailandese nasce nel XIV secolo per affermarsi nel XIX con la poesia :Sunthorn Phu e uno di questi autori che ha valorizzato la letteratura thailandese. Il genere della prosa si riscontra invece durante il XX secolo lasciando spazio a vari temi non solo di carattere popolare.\nPatrimoni dell'umanit\u00e0.\nLa Thailandia, a livello culturale, vanta una ricca tradizione paesaggistica e artistica, omaggiata a livello universale, tanto che sei dei suoi siti sono stati inseriti nella Lista dei patrimoni dell'umanit\u00e0 dell'UNESCO: \nMissioni spaziali.\n18 dicembre 1993: viene lanciato Thaicom-1, primo satellite artificiale thailandese\nCinema televisione e musica.\nGli attori dei film thailandesi di fama internazionale lo sono Tony Jaa. I famosi film di arti marziali :\"Ong-Bak - Nato per combattere\", \"Ong-Bak 2 - La nascita del dragone\", \"Ong-Bak 3\", \"The Protector - La legge del Muay Thai\".Famosi film horror in Thailandia: \"Shutter\" (2004), \"Alone\" (2007), \"Coming Soon\" (2008), \"4bia\" (2008), \"Phobia 2\" (2009), \"The Swimmer\" (2014). \"Pee Mak\" \u00e8 un film thailandese di genere commedia dell'orrore del 2013, ispirato a Mae Nak Phra Khanong, una leggenda popolare thailandese.\nI drammi televisivi della Thailandia, noti come Lakorn, Lakorn sono diventati popolari in Thailandia e fuori dalla Thailandia. Molti drammi tendono ad avere un focus romantico, come ad esempio \"Ugly Duckling\" (2015), \"U-Prince\" (2017), \"Bai Mai Tee Plid Plew\" (2019), e serie drammatiche per adolescenti, come \"The Gifted\" (2018), \"Social Death Vote\" (2018), \"Girl from Nowhere\" (2018) e \"Wolf - Game la ter\" (2019).\nUn tipico strumento musicale appartenente ai cordofoni \u00e8 il sueng, originario della Thailandia. Una delle pi\u00f9 note interpreti della musica thailandese e Pumpuang Duangjan (1961-1992), ricordata, in particolare, per i testi, che descrivono i poveri rurali della Thailandia. artisti pop dance di fama internazionale includono Tata Young, Lalisa Manoban.\nSport.\nMuay thai.\nLo sport nazionale thailandese \u00e8 la muay thai, arte marziale che traccia le sue origini dall'antica muay boran sviluppatasi ai tempi di re Naresuan nel XVI secolo. Assunse lo stile odierno verso la met\u00e0 del XVIII secolo ed \u00e8 oggi praticata in molti Paesi al mondo. Tra i campioni thailandesi della muay thai vi sono Buakaw Banchamek, pi\u00f9 volte campione del mondo, Sudsakorn Sor Klinmee, Yodsanklai Fairtex e Sitthichai Sitsongpeenong.\nCalcio.\nLa Nazionale di calcio della Thailandia risulta una delle pi\u00f9 forti del Sud-est asiatico. Nel suo palmares spiccano i numerosi trionfi ai Giochi del Sud-est asiatico. La disciplina ha acquistato grande popolarit\u00e0 nel Paese in particolar modo tra i giovani, molti dei quali la preferiscono alla tradizionale muay thai. Il magnate thailandese Vichai Srivaddhanaprabha \u00e8 stato il presidente che ha guidato il Leicester City alla conquista del suo primo storico scudetto nella Premier League 2015-2016. In precedenza l'ex primo ministro Thaksin Shinawatra era stato presidente del Manchester City.\nAltri sport.\nTra gli sport tradizionali thailandesi figura il takraw, una sorta di footvolley giocato su superficie sintetica in cui una piccola palla di rattan pu\u00f2 essere toccata con tutto il corpo ad eccezione delle braccia e delle mani. Le squadre thailandesi si sono imposte in questa disciplina nelle prime due Coppe del mondo , nel 2011 e 2017, sia a livello maschile che femminile..\nLa nazionale di pallavolo femminile della Thailandia ha compiuto grandi progressi e si \u00e8 laureata per due volte campione di Asia e Oceania. Ha inoltre raggiunto il quarto posto nel World Grand Prix di pallavolo femminile 2012. Anche gli atleti thailandesi del badminton hanno collezionato diversi successi, in particolare Ratchanok Intanon, campionessa del mondo in singolare a Canton 2013. Nel 2014 \u00e8 stato realizzato il circuito internazionale di Buriram, che dal 2015 fa parte del calendario del Campionato mondiale Superbike e nel 2018 ha ospitato la prima edizione del Gran Premio motociclistico di Thailandia del motomondiale. Nei primi anni duemila ha avuto grande successo nel tennis Paradorn Srichaphan, giunto tra i top ten del ranking ATP nel 2003.\nGiochi olimpici.\nLa prima medaglia d'oro olimpica per la Thailandia fu conquistata da Somluck Kamsing, nel pugilato, pesi piuma, ai Giochi olimpici di Atlanta 1996.. La Thailandia ai Giochi della XXI Olimpiade ha vinto la sua prima medaglia olimpica con Payao Poontarat, bronzo nel pugilato. Oltre alle varie medaglie ottenute nel pugilato, la Thailandia vanta diversi titoli olimpici anche nel sollevamento pesi.\nTradizioni.\nGastronomia.\nMischiando i diversi elementi delle tradizioni del sud-est asiatico, la cucina thailandese d\u00e0 enfasi a piatti leggeri con forti componenti aromatiche.\nCome in molte altre cucine asiatiche il dettaglio e la variet\u00e0 sono di grande significato per gli chef thailandesi. Il cibo \u00e8 conosciuto per il bilanciamento dei quattro sapori fondamentali per ogni piatto o per il pasto in generale: aspro, dolce, salato e amaro. I pasti sono basati sul riso, che ha storicamente un ruolo centrale nella cultura del paese. Il termine mangiare in lingua thai \u00e8 \"kin khao\", che letteralmente significa \"mangiare riso\".\nTra gli ingredienti principali della cucina thailandese c'\u00e8 il pesce, che al pari del riso rappresenta il pilastro della gastronomia locale. I sapori della cucina thai derivano anche dalle spezie che vengono utilizzate, tra le pi\u00f9 caratteristhe vi sono il basilico sacro, il basilico thai e il peperoncino thai. Altri ingredienti vegetali importanti sono aglio, scalogno, citronella, pandan e taro.\nUno dei piatti tipici e famosi della cucina thailandese \u00e8 il Pad thai, un piatto di pasta di riso saltata in padella e condita con vari elementi culinari."}
{"id": "713930", "revid": "1652635", "url": "https://it.wikipedia.org/wiki?curid=713930", "title": "Otocolobus manul", "text": "Il gatto di Pallas (Otocolobus manul, ), noto anche come manul o gatto delle steppe, unica specie del genere Otocolobus , \u00e8 un piccolo rappresentante della famiglia dei Felidi diffuso in Asia centrale. \nLa sopravvivenza di questo felide \u00e8 minacciata dalla distruzione del suo habitat naturale e dalla mancanza di prede. \nDal 2020, il manul \u00e8 stato classificato come specie a rischio minimo.\nIl suo nome deriva dal primo zoologo che lo descrisse, il tedesco Peter Simon Pallas.\nDescrizione.\nIl manul \u00e8 lungo circa 60 centimetri, a cui se ne aggiungono altri 25 per la coda. Il pelo \u00e8 di color ocra con delle strisce verticali, a volte non visibili essendo la pelliccia molto spessa. Il colore, comunque, cambia al variare delle stagioni: d'inverno, infatti, \u00e8 pi\u00f9 tendente al grigio e pi\u00f9 uniforme.\nIl gatto di Pallas possiede molte caratteristiche che lo distinguono dagli altri felini. Le zampe sono corte, la parte posteriore \u00e8 piuttosto pronunciata e il pelo \u00e8 molto lungo e spesso. \nLe orecchie, tonde e basse, fanno s\u00ec che il gatto di Pallas abbia un aspetto che, in qualche modo, ricorda quello di un gufo. Del resto, per via del suo muso piatto, il manul un tempo era creduto essere l'antenato del gatto persiano. A differenza di altri felidi, la pupilla, al momento di massima luminosit\u00e0, si riduce ad una piccola sfera anzich\u00e9 ad una sottile linea verticale.\nDistribuzione e habitat.\nIl gatto di Pallas \u00e8 diffuso soprattutto nelle steppe dell'Asia centrale (Cina e Mongolia), ma il suo areale si estende ad ovest sino all'Iran, all'Armenia e all'Azerbaigian. Si osserva sino a 5.050 m di altitudine.\nBiologia.\nSi tratta di un predatore notturno, che si ciba di roditori, pika e uccelli.\nTassonomia.\nSono note le seguenti sottospecie:\nConservazione.\nA lungo cacciato per la sua pelliccia, \u00e8 protetto in gran parte delle zone dove \u00e8 diffuso. Dal momento che si ciba di animali spesso dannosi per l'agricoltura, \u00e8 ritenuto un animale benefico. Tuttavia, i pesticidi utilizzati per i pika e i ratti possono risultare pericolosi anche per il manul.\nNel mese di luglio 2020, nello zoo di Novosibirsk \"R.A. Shilo\", tre femmine manul hanno portato prole, generando 16 cuccioli."}
{"id": "713931", "revid": "106908", "url": "https://it.wikipedia.org/wiki?curid=713931", "title": "South America Bites the Dust", "text": ""}
{"id": "713939", "revid": "112411717", "url": "https://it.wikipedia.org/wiki?curid=713939", "title": "Palazzo Ottolenghi", "text": "Palazzo Ottolenghi \u00e8 un palazzo di Asti. \u00c8 uno dei palazzi barocchi pi\u00f9 prestigiosi della citt\u00e0, situato in corso Alfieri (l'antica\" Contrada Maestra\"), nel Rione San Martino San Rocco ed \u00e8 sede anche del Museo del Risorgimento.\nStoria.\nAnticamente denominato \"Palazzo Gabutti\", \u00e8 difficile indicarne l'anno di costruzione. Si sa con certezza che agli inizi del XVIII secolo era diviso in due palazzi contigui, uno della famiglia del Conte \"Carlo Gabutti di Bestagno\" e l'altra della famiglia \"Ramelli di Celle\".\nNella seconda met\u00e0 del Settecento il conte \"Giuseppe Antonio Gabutti\" acquist\u00f2 anche l'altra parte e nel 1754 diede incarico all'architetto Benedetto Alfieri di modificare le costruzioni in un unico palazzo.\nIl 19 maggio 1815, dopo la caduta di Napoleone Bonaparte, vi sost\u00f2 papa Pio VII, trasferendosi da Torino a Roma. La camera in cui alloggi\u00f2 \u00e8 ancora oggi definita \"camera papale\".\nPalazzo Ottolenghi fu per anni la sede del palco delle autorit\u00e0 ed il punto di arrivo della storica Corsa del Palio di Asti. Nella tribuna, riservata al Podest\u00e0 con i \"deputati della festa\", era presente anche un messo comunale che aveva l'incarico di sporgere il Palio, per permettere al primo fantino arrivato di toccarlo e cos\u00ec sancire la legittimit\u00e0 della vittoria.\nNel 1851 il palazzo venne acquistato da \"Jacob Sanson\", ufficiale dell'Ordine della Corona d'Italia, appartenente ad una delle famiglie ebraiche all'epoca pi\u00f9 influenti di Asti, gli \"Ottolenghi\", che lo rimodern\u00f2 in stile impero, sostituendo anche l'arredamento con lo stile Napoleone III.\nNel 1932 la famiglia Ottolenghi lo don\u00f2 alla citt\u00e0 di Asti e per qualche anno fu sede della Prefettura.\nVi sono invece ora alcuni uffici comunali e il salone viene utilizzato per convegni e mostre durante manifestazioni culturali o enogastronomiche come la Douja d'Or.\nIl palazzo.\nLa costruzione attuale cinge le due corti preesistenti.\nLa facciata su Corso Alfieri, tipica alfieriana, \u00e8 costituita da una fila di colonne che sembrano dividere il palazzo in cinque parti, quattro delle quali sono sovrastate da tre finestre ciascuna, mentre in quella centrale c'\u00e8 l'ingresso con l'antico portone sovrastato da un balcone su cui si affaccia una porta-finestra sormontata da un timpano a volute, simile a quello di Palazzo Alfieri.\nL'interno.\nDi notevole interesse le \"sovrapporte\" del Gonin ed alcune su tela, sono ancora esposte nel salone di rappresentanza:"}
{"id": "713941", "revid": "533647", "url": "https://it.wikipedia.org/wiki?curid=713941", "title": "Marcantonio Colonna (cardinale XVI secolo)", "text": "Biografia.\nFiglio dei nobili romani Camillo e Vittoria Colonna, si sottopose sin dalla giovinezza alla direzione spirituale del francescano Felice Peretti (il futuro papa Sisto V) e studi\u00f2 filosofia e teologia.\nIntrapresa la carriera ecclesiastica, ottenne numerosi benefici, tra cui la nomina ad abate commendatario di Subiaco (1559): nel 1560 venne eletto arcivescovo di Taranto, e in tal veste prese parte ad alcune sessioni del concilio di Trento, tra il 1562 ed il 1563; venne in seguito trasferito alla sede metropolitana di Salerno (1568).\nFu innalzato al cardinalato da papa Pio IV nel concistoro del 12 marzo 1565: fu cardinale prete del titolo dei Santi XII Apostoli e poi di quelli di San Pietro in Vincoli e di San Lorenzo in Lucina; pass\u00f2 infine all'ordine dei cardinali-vescovi ed ottenne la sede suburbicaria di Palestrina.\nNel 1574 abbandon\u00f2 il governo della sua diocesi e si stabil\u00ec a Roma dove prest\u00f2 servizio presso la Curia: fu prefetto della Congregazione dell'Indice, cardinal legato nelle Marche e poi nelle province di Campagna e Marittima. Dal 9 gennaio 1579 all'8 gennaio 1580 fu Camerlengo del Sacro Collegio. Nel 1591 fu messo a capo della Biblioteca Apostolica Vaticana.\nMor\u00ec a Zagarolo nel 1597 e fu sepolto nella locale chiesa dei frati francescani.\nConclavi.\nDurante il periodo del suo cardinalato, Marco Antonio Colonna partecip\u00f2 a tutti i conclavi che ebbero luogo:\nSuccessione apostolica.\nLa successione apostolica \u00e8:"}
{"id": "713944", "revid": "486946", "url": "https://it.wikipedia.org/wiki?curid=713944", "title": "Anna Bertarelli", "text": ""}
{"id": "713947", "revid": "1564499", "url": "https://it.wikipedia.org/wiki?curid=713947", "title": "Cubulteria", "text": "Cubulteria (nel corso dei secoli descritta con molti nomi: \"Kupelternum, Combulteria, Cumpulteria, Cuultere, Cornelli\") era un'antica citt\u00e0 sannita e poi romana sita nei pressi degli attuali comuni di Dragoni e Alvignano in provincia di Caserta (Campania).\nCubulteria fu uno dei pochi centri sanniti che os\u00f2 sfidare Roma alleandosi con Cartagine e Annibale per poi subire l'ira distruttrice di Quinto Fabio Massimo.\nStoria.\nPur non conoscendone la precisa ubicazione, si sa che Cubulteria sorgeva in prossimit\u00e0 del fiume Volturno e del successivo ponte di et\u00e0 romana (Ponte Anicio) che collegava Allifae con la pianura campana. La cittadina era quindi un centro altamente strategico perch\u00e9 controllava la valle del medio Volturno costituendo, insieme ai centri di Trebula e Caiatia, una cerniera per la difesa armata tra i Monti Trebulani e il massiccio del Matese ed era, contemporaneamente, il luogo di passaggio obbligato per gli scambi commerciali. Divenne un importante nodo viario con diramazioni viarie in direzione di Alifae, Trebula, Caiatia e Telesia, nonch\u00e9 verso la via Latina.\nLa conquista di Roma.\nVerso la met\u00e0 del IV secolo a.C. Roma, pur essendo ancora un piccolo stato rispetto alle grandi potenze del mediterraneo, cercava di allargare i suoi domini stabilendo nuove alleanze al di fuori dell'ambito regionale, non ritenendo pi\u00f9 sicura l'amicizia con i Latini. Nel 354 a.C. venne cos\u00ec stipulato un trattato di alleanza con le trib\u00f9 sannitiche dei Carecini, dei Pentri, dei Caudini e degli Irpini, le quali, a loro volta, avevano gi\u00e0 dato vita ad una federazione tendente all'espansione territoriale vero la pianura campana per sottrarsi alla povert\u00e0 delle loro terre d'origine. Quando nel 343 a.C. le trib\u00f9 sannitiche tentarono l'occupazione di Teanum e di Capua, quest'ultima citt\u00e0 chiese la protezione di Roma, la quale, costretta dall'alleanza coi Sanniti, era restia a intervenire. Tuttavia Roma cedette quando la citt\u00e0 di Capua si dette tutta, cittadini e beni, alla sua potest\u00e0. Fu cos\u00ec che il Senato decise di rompere l'alleanza coi Sanniti per intervenire a difesa dei Campani, determinando l'inizio della prima guerra sannitica, combattuta dal 343 al 341 a.C.\nSolo nel 272 a.C. Cubulteria, Caiatia e Trebula furono costrette a stringere leghe separate con Roma, diventando in questo modo citt\u00e0 alleate. Esse rimanevano nominalmente libere e almeno le prime due godevano del diritto di coniare moneta propria. Dovevano per\u00f2 fornire aiuto a Roma e non avevano diritto di far guerre senza l'autorizzazione del Senato Romano. La sottomissione dei Sanniti e quindi anche dei Cubulterini era abbastanza precaria e lo dimostrano vari tentativi di insurrezione.\nGli avvenimenti pi\u00f9 importanti per Cubulteria avvennero per\u00f2 durante la seconda guerra punica 218-202 a.C. e di essi abbiamo maggiori notizie. Nel 217 a.C. Annibale occup\u00f2 Telesia probabilmente nello stesso anno anche le citt\u00e0 del Medio Volturno e tra esse Cubulteria. Tutte tranne Caiatia defezionarono in favore dei Cartaginesi. Ben presto per\u00f2, come narra Tito Livio, Cubulteria fu ripresa dal dittatore Quinto Fabio Massimo \"il Temporeggiatore\", una prima volta nel 215 e di nuovo nel 214 a.C. Dopo aver conquistato Capua Fabio Massimo, avendo attraversato il Volturno, si port\u00f2 nel territorio di Trebula, la citt\u00e0 sannita a lui pi\u00f9 vicina, fra quelle ribellatesi a Roma, la prese d'assalto e la conquist\u00f2. Si port\u00f2 poi nel territorio cubulterino da quel lato che confinava con il territorio trebulano seguendo un ramo della via Latina che attraversa le colline per l'attuale strada delle torri Aragonesi che congiungeva Trebula con Cubulteria e prese d'assalto anche quest'ultima citt\u00e0, riuscendo a catturare, oltre che a un gran numero di Campani, anche la guarnigione lasciata da Annibale.\nL'anno successivo, 214 a.C., Fabio Massimo devast\u00f2 ancora di pi\u00f9 il Sannio Caudino. I campi furono ampiamente bruciati e fu fatto bottino di bestiame e di uomini, furono prese d'assalto molte cittadine sannitiche, lucane e dell'Apulia, fra cui le citt\u00e0 di Cubulteria e di Telesia. Vi furono 25.000 fra uccisi in battaglia e prigionieri, oltre a 370 disertori che furono portati a Roma, flagellati e gettati dalla Rupe Tarpea. Dopo questi avvenimenti Cubulteria rimase fedele a Roma.\nRinascita e declino.\nFu abbellita con la costruzione di molti monumenti, come i templi alla Dea Bona e a Giunone, e di edifici pubblici, come il foro, la basilica, l'acquedotto, e circondata da una cinta muraria eretta sotto il regno dell'imperatore Adriano nel 119.\nAl periodo romano seguirono gli anni della cristianizzazione con la costruzione della basilica paleocristiana. Fu sede vescovile fino alla fine del VII secolo quando fu saccheggiata dai Longobardi.\nInfine la distruzione da parte dei pirati Saraceni (IX secolo) e le terribili carestie e pestilenze scatenatesi alle soglie dell'anno 1000 decretarono la fine di Cubulteria.\nLa popolazione si rifugi\u00f2 sui colli Caprensi (Monti Trebulani) sulle cui pi\u00f9 salubri e protette pendici vennero fondate le citt\u00e0 di Alvignano e Dragoni.\nAttualmente di Cubulteria rimane solo qualche misero reperto e l'unico monumento a ricordo dell'antica citt\u00e0 \u00e8 la chiesa di S.Maria di Cubulteria ora dedicata a San Ferdinando d'Aragona probabilmente edificata sui resti di un tempio di epoca romana.\nMonetazione.\nLe monete di Cubulteria hanno la legenda scritta in alfabeto osco. Risalgono al III secolo, quando i romani separarono con la forza queste citt\u00e0 del Sannio facendone comunit\u00e0 indipendente. I tipi sono gli stessi usati da Neapolis nello stesso periodo. Alcune monete recano le lettere \u0399\u03a3 usate anche a Neapolis. Al diritto c'\u00e8 la testa laureata di Apollo e la legenda KVPELTERNUM. Nel rovescio \u00e8 rappresentato un toro androprosopo passante, coronato dalla Vittoria. Sotto le gi\u00e0 citate \u0399\u03a3 in alfabeto greco. Questi tipi, Apollo e toro androprosopo, caratterizzano, oltre alla monetazione di Neapolis, anche quella di diverse comunit\u00e0 della Campania settentrionale nello stesso periodo, tra cui Cales, Suessa, Teanum Sidicinum.\nLe vie di Cubulteria.\nTutto il territorio cubulterino era circondato dalla via Latina la quale, dopo essersi divisa in due parti fuori Teanum, veniva di nuovo a congiungersi ad Alifae, da dove seguiva per Telesia e Beneventum. Il primo ramo della Via Latina da Teanum conduceva direttamente ad Alifae, il secondo braccio portava a Cales e Trebula, quindi a Caiatia e per il territorio di Cubulterio nell'agro alitano. I due rami della Via Latina erano in comunicazione tra loro e portavano a Trebula, a Saticula e a Cubulteria.\nLa prima via che usciva dalla citt\u00e0 di Cubulteria andava verso ovest per congiungersi col primo braccio della Via Latina nei pressi di Bage. Questa via era la pi\u00f9 importante tra quelle che uscivano da Cubulteria perch\u00e9 era selciata come la Via Appia. Essa fu ripristinata e restaurata da M. Acilio che fu duumviro e curatore della via stessa come affermava un'epigrafe incisa su una lapide marmorea che una volta si trovava presso la Basilica di San Ferdinando e che successivamente \u00e8 andata perduta.\nLa seconda usciva da Cubulteria e poco fuori dalla citt\u00e0 si divideva in due parti: una per Alvignano (le attuali vie San Ferdinando - Terminiello - Trieste - Iacobelli) saliva sulle colline del castello Aragonese e di qui portava a Trebula passando certamente per Marcianofreddo; l'altra pure arrivava nell'agro Trebulano dalla localit\u00e0 Cacciapugli saliva per il castello di Dragoni per Maiorano di Monte.\nUn'altra strada usciva da Cubulteria e portava a Caiatia seguendo pi\u00f9 o meno l'attuale percorso della strada provinciale 330 (ex s.s. 158). Ancora due strade partivano da Cubulteria e dirigevano rispettivamente verso nord ed a est. La prima per il ponte Anicio portava ad Alifae; la seconda saliva per le colline della Sagliutella e conduceva a Telesia. Di questa strada come del ponte Anicio rimangono sicure tracce.\nIscrizioni.\nQueste sono le epigrafe pi\u00f9 importanti dalle quali si possono trarre notizie utili per la conoscenza della citt\u00e0 di Cubulteria.\nBONAE DEAES SAC(RUM) JULIUS ESUPERIUS D(EDIT)\n\"Sacro alla dea Bona, Julius Exuperius diede\". Si tratta di un certo Exuperius, il cui nome \u00e8 molto interessante perch\u00e9 permette di datare la scritta con molta probabilit\u00e0 agli inizi del IV secolo d.C. Questa forse \u00e8 la dedica pi\u00f9 tarda a noi giunta del culto della dea Bona, venerata dai Cubulterini. Il suo culto ebbe termine con quasi assoluta certezza nel IV secolo quando anche nelle nostre terre si afferm\u00f2 il Cristianesimo.\nM(ARCUS) AGRIPPAE PATRONO EX D(ECRETO) D(ECURIONUM)\n\"A Marco Agrippa, patrono per decreto dei decurioni\". \u00c8 una dedica ad Agrippa da parte dei Cubulterini databile tra il 40 e il 12 a.C. Agrippa sotto l'impero di Augusto era dunque patrono dei Cubulterini.\n\"A Druso, figlio di Tiberio Augusto nipote del divo Augusto, pronipote del divo Giulio, Cesare , console, pontefice per decreto dei decurioni\".\nDruso fu console per la prima volta nel 15 d.C. e fu designato console per la seconda volta nel 20 d.C. Tra queste due date \u00e8 da porsi l'epigrafe.\nM. AULO M.F. ALBINO PRAEF(ECTUS) COH(ORTIS) PRIMI(AE) BREUCOR(UM) II.VIR(O) QUINQ(UENNALI) QUAESTOR(I) CURATORI REIPUB(LICI) CUBULTERINORUM PATRONO ET ALLIFIS II.VIRO QUINQ(UENNALI) Q(UAESTORI) PATRONO AUGUSTALES L(OCUS) D(ATUS) D(ECRETO) D(ECURIONUM)\n\"A Marco Aulo Albino, figlio di Marco, prefetto della prima coorte dei bruci, duunviro quinquennale, curatore dei crediti dei Cubulterini, patrono di Alife duumvido quinquennale, questore, patrono. Gli Augustali (posero questa epigrafe) in un luogo concesso per decreto dei decurioni\".\nL'iscrizione databile al II secolo d.C. faceva parte di una statua in onore di Marco Aulo Albino innalzata a cura del popolo di Cubulteria. Egli era di origine locale e dopo anni di carriera militare come equestre nell'esercito romano, era ritornato nella sua citt\u00e0 ad intraprendere la carriera municipale. Il personaggio fu un prefetto della prima coorte ausiliare dei Breuci una trib\u00f9 illirica che era probabilmente stanziata nella Rezia, fu duonviro quinquennale, patrono dei Cubulterini e degli Alifani ed infine questore: dal suo nome trae origine Alvignano. L'archeoclub d'Italia, sede di Alvignano, volendolo ricordare ha posto una copia dell'epigrafe sulla facciata del palazzo municipale di Alvignano."}
{"id": "713948", "revid": "1318658", "url": "https://it.wikipedia.org/wiki?curid=713948", "title": "Regione di Ashanti", "text": "La regione di Ashanti o Asante (ufficialmente Ashanti Region, in inglese) \u00e8 una regione del Ghana. Ha capoluogo Kumasi. Ha una superficie di 24 389\u00a0km\u00b2 e una popolazione di abitanti (dati del 2010).\nGeografia fisica.\nLa regione dell'Ashanti \u00e8 situata nella parte centrale del sud del Ghana. Oltre la met\u00e0 della regione si trova nell'area della foresta pluviale tropicale, la parte settentrionale \u00e8 invece nell'area della savana. La morfologia del territorio \u00e8 molto varia con numerosi laghi, cascate, aree collinari, vi si trovano diverse aree protette, riserve forestali, parchi nazionali e santuari per la fauna e la flora. \nTra i laghi della regione c'\u00e8 il lago Bosumtwi formatosi nel cratere di un meteorite e pi\u00f9 grande lago naturale del Ghana. I fiumi principali sono l'Offin, il Pra, l'Afram e l'Owabi. \nLe precipitazioni si concentrano in due stagioni, la principale \u00e8 da aprile ad agosto, l'altra, con precipitazioni pi\u00f9 ridotte, va da settembre a novembre. La temperatura media durante il giorno \u00e8 di 27\u00b0 C. Le condizioni climatiche sono particolarmente favorevoli all'agricoltura molto meno all'allevamento a causa della diffusione della tripanosomiasi animale.\nStoria.\nLa regione prende il nome dal principale gruppo etnico dell'area, gli Ashanti la popolazione pi\u00f9 numerosa degli Akan. All'inizio del Settecento, gli Ashanti diedero vita a un regno, il primo re fu Nana Osei Tutu (1697-1718). Nel XVIII e XIX secolo il regno si espanse tramite guerre ed invasioni estendendosi a sud fino alla costa, a nord fino ai territori dei Gonja e dei Dagomba e ad est e ovest fino ad oltre i confini attuali del Ghana. \nFra il 1807 e il 1826 ci furono i primi scontri fra gli Ashanti e gli inglesi, culminati nel conflitto del 1873, in cui gli inglesi diedero alle fiamme la capitale. Nel 1896 il re Prempeh I fu fatto prigioniero e mandato in esilio alle Seychelles. Cinque anni dopo, l'Ashanti venne formalmente annesso alla colonia inglese della Costa d'Oro.\nNel 1926, in segno di gratitudine per la fedelt\u00e0 dimostrata dagli Ashanti durante la prima guerra mondiale, gli inglesi concessero a Prempeh di tornare alla guida del paese. Nel 1957 la Costa d'Oro ottenne l'indipendenza con il nome di Ghana.\nEconomia.\nL'economia dell'Ashanti \u00e8 fortemente incentrata sulla produzione di cacao. Vi si estrae inoltre bauxite e si ricava legname dalle imponenti foreste.\nDistretti.\nL'Ashanti \u00e8 suddiviso in 43 distretti:"}
{"id": "713949", "revid": "729019", "url": "https://it.wikipedia.org/wiki?curid=713949", "title": "Embolia", "text": "Lembolia (o embolismo) \u00e8 l'ostruzione di un'arteria o di una vena, causata da un corpo estraneo al normale flusso sanguigno, che viene denominato embolo e che pu\u00f2 essere un coagulo di sangue, una bolla d'aria o di altri gas, generalmente azoto, o altre formazioni di dimensioni tali da ostruire un vaso arterioso o venoso.\nNei casi pi\u00f9 gravi in cui essa interessi un'arteria, l'embolia pu\u00f2 provocare la morte del soggetto colpito per ischemia cerebrale, polmonare o cardiaca.\nPer l'embolia da coaguli ematici, che \u00e8 il tipo pi\u00f9 frequente di embolia, vedi trombosi.\nClassificazione.\nL'embolia viene classificata sia in base all'apparato colpito che al tipo di corpo estraneo coinvolto.\nA seconda del fattore coinvolto si parla di:\nIn generale la causa pi\u00f9 frequente di embolia sono coaguli ematici, quali quelli che si formano sulla parete cardiaca che ha subito un infarto miocardico.\nA seconda dell'apparato colpito:\nSintomatologia.\nL'embolia pu\u00f2 risolversi autonomamente, determinare ischemia e, nei casi pi\u00f9 gravi, infarto del tessuto irrorato dai vasi ostruiti dall'embolo.\nI sintomi connessi all'embolia dipendono molto dal grado di ostruzione provocato dall'embolo e dalla velocit\u00e0 con cui esso entra in circolo. Per l'embolia polmonare il soggetto potrebbe presentare dolori al torace, affanno e svenimenti. Un'embolia polmonare derivante da trombosi agli arti inferiori per esempio, non necessariamente si manifesta negli arti visibilmente e percettivamente e pu\u00f2 portare ad un lento affiorare di dispnea sempre pi\u00f9 gravosa nell'eseguire lo stesso sforzo fisico come ad esempio salire le scale, in misura della quantit\u00e0 di emboli che col tempo si accumulano nei polmoni. L'embolia cerebrale provoca invece effetti diversi a seconda della parte del cervello che non viene irrorata dal sangue.\nTerapia.\nLa terapia consiste nel rimuovere l'embolo dove possibile, con un'operazione chirurgica (embolectomia) oppure attraverso farmaci che sciolgano i coaguli di sangue ed evitino il loro formarsi (trombolisi). Nel caso di embolie gassose si attua la terapia iperbarica presso un centro iperbarico, normalmente gestito dalle ASL ma \u00e8 anche possibile, a volte per i casi di emergenza in assenza di centri vicini, l'utilizzo di un centro militare normalmente gestito dalla Marina Militare Italiana."}
{"id": "713952", "revid": "1782831", "url": "https://it.wikipedia.org/wiki?curid=713952", "title": "Marcantonio Colonna (disambigua)", "text": "Diversi personaggi hanno portato il nome di Marcantonio Colonna"}
{"id": "713953", "revid": "2153076", "url": "https://it.wikipedia.org/wiki?curid=713953", "title": "Shape of My Heart (Backstreet Boys)", "text": "Shape of My Heart \u00e8 un brano della band statunitense Backstreet Boys, pubblicato come primo singolo del loro album \"Black &amp; Blue\".\nPromozione e accoglienza.\nUscita nell'ottobre 2000, la canzone debutt\u00f2 alla #9 nella Billboard Hot 100 e fu trasmessa da numerose stazioni radio, rompendo il record di \"pi\u00f9 passaggi in radio di un brano\" nella settimana di debutto. Si stabilizz\u00f2 alla #1 nella Billboard Top 40 Mainstream, Hot 100 Airplay e Hot 100 Singles Sales per 16 settimane. Nel programma di MTV \"Total Request Live\" spezz\u00f2 il record del video il pi\u00f9 a lungo stabile alla numero 1, come successe in precedenza a \"Larger Than Life\".\nNegli anni 2000 nell\"'Around The World In 100 Hours\" i Backstreet Boys cantarono una versione a cappella della canzone in ogni continente su cui atterrarono.\nAnche In Canada \"Shape Of My Heart\" ebbe un impatto consistente: spezz\u00f2 infatti il record nella Canadian Adult Contemporary (AC) come singolo alla numero 1 per 14 settimane. Nella Classifica Canadian (CHR) debutt\u00f2 subito alla #3, battendo cos\u00ec il record di posizione pi\u00f9 alta di debutto di un singolo, superando gli U2 e rimase per sei settimane alla numero 1; spezz\u00f2 inoltre il record per il brano che stette alla numero 1 per pi\u00f9 tempo ed il record per 'most first-day spins' nella CHR Radio, come affermato dalla BDS. Nel 2000, i Backstreet Boys si stabilirono alla #1 nella (CHR) e nella (AC) per 19 settimane e trascorsero 6 settimane alla cima della Billboard Canadian Singles Chart.\nIl brano raggiunse la posizione numero 1 anche nelle classifiche di Italia, Canada, Norvegia, Nuova Zelanda, Svezia e Svizzera.\nNel 2002, ottenne la nomination per il Grammy Award alla miglior interpretazione vocale di gruppo.\nVideo.\nIl video, interamente in monocromo blu dalle sfumature blu e nero (riferimento evidente al nome dell'album \"Black &amp; Blue\"), fu diretto da Matthew Rolston e riprende i Backstreet Boys durante le prove per un concerto all'Orpheum Theatre di Los Angeles.\nIn Italia, il brano si \u00e8 aggiudicato la prima posizione nella \"TRL Top 100\" come video pi\u00f9 votato in tutta la storia del programma televisivo \"Total Request Live\"."}
{"id": "713955", "revid": "1305772", "url": "https://it.wikipedia.org/wiki?curid=713955", "title": "Haven", "text": ""}
{"id": "713958", "revid": "1442080", "url": "https://it.wikipedia.org/wiki?curid=713958", "title": "Thriller d'azione", "text": "Il thriller d'azione \u00e8 un genere letterario e cinematografico che ha visto la sua nascita a partire dagli anni novanta, sviluppandosi concretamente nei primi anni del 2000, grazie ad autori nuovi e giovani.\nStruttura e caratteristiche.\nIl thriller d'azione si differenzia da tutti gli altri generi per delle caratteristiche fondamentali e pressoch\u00e9 vere per tutti gli scrittori del genere:\nNormalmente il thriller d'azione si trova fuso oppure accostato al thriller tecnologico, per la presenza di descrizioni dettagliate di armi, equipaggiamenti oppure ordigni."}
{"id": "713961", "revid": "58775", "url": "https://it.wikipedia.org/wiki?curid=713961", "title": "H.324", "text": "H.324 \u00e8 lo standard internazionale per la comunicazione multimediale su reti a basso bit-rate, incluse le reti mobili PLMN e 3G (o H.324M).\nLo standard \u00e8 stato ideato dalla ITU-T ed in seguito implementato nell'UMTS.\nLo \"H.324\" fornisce le fondamenta per l'interoperabilit\u00e0 e la qualit\u00e0 video, voce e dati; viene definito come \"specifica ad ombrello\" poich\u00e9 racchiude gli standards H.324 e H.245.\nLe specifiche \"ITU-T H.324\" hanno diverse implementazioni per 3GPP e 3GPP2; definisce sia i protocolli di controllo ed i meccanismi di multiplexing H.223 che i CODEC audiovideo per lo streaming in tempo reale su una connessione commutata.\nQuesto standard specifica i metodi per l'iterazione contemporanea di flussi video, voce e dati su connessioni modem ad alta velocit\u00e0; permette tra l'altro l'utilizzo del T.120 per il \"trasferimento files\" e \"collaborazione dati\".\nPrincipi.\nLo standard H.324 usa una normale connessione modem a 33.660 bit/s, \"tipicamente\" su PSTN.\nUna volta che la connessione \u00e8 stata stabilita, lo standard H.324 specifica come le tecnologie di compressione video e audio debbano essere usate. Lo standard H.324 definisce come questi segnali siano compressi per essere utilizzati nelle reti telefoniche analogiche.\nDei 33.600 bit/s, la compressione audio prende circa 6.000 bit/s. Il resto della banda \u00e8 utilizzata dal segnale video."}
{"id": "713966", "revid": "77358", "url": "https://it.wikipedia.org/wiki?curid=713966", "title": "H.324M", "text": ""}
{"id": "713967", "revid": "466539", "url": "https://it.wikipedia.org/wiki?curid=713967", "title": "Benito P\u00e9rez Gald\u00f3s", "text": "Biografia.\nBenito P\u00e9rez Gald\u00f3s nacque a Las Palmas de Gran Canaria, capoluogo dell'isola di Gran Canaria. I suoi genitori, il tenente colonnello don Sebasti\u00e1n P\u00e9rez e donna Dolores Gald\u00f3s, ebbero dieci figli, l'ultimo dei quali fu proprio lo scrittore. Comp\u00ec i suoi primi studi alla Scuola San Agust\u00edn, nota a quei tempi per il suo carattere liberale: la formazione ricevuta ebbe grande influenza nella formazione letteraria e umana di Gald\u00f3s. Collabor\u00f2 ad alcuni giornali della citt\u00e0 natale. Appassionato di pittura, si aggiudic\u00f2 un premio di disegno e pittura svoltosi a Las Palmas de Gran Canaria. Nel 1862 complet\u00f2 gli studi al liceo artistico. Superato l'esame di stato nella citt\u00e0 di San Crist\u00f3bal de La Laguna (a Tenerife), si trasfer\u00ec a Madrid, dove si iscrisse alla facolt\u00e0 di legge.\nNel periodo universitario inizi\u00f2 a frequentare \"L'ateneo\" (centro culturale in molte citt\u00e0 spagnole), intrattenendo relazioni con scrittori, intellettuali ed artisti, il cui contatto e la frequentazione dei diversi ambienti madrileni faranno di lui un grande conoscente della vita sociale e politica della capitale spagnola, esperienze che trover\u00e0 modo di trasferire nei suoi articoli giornalistici e nei romanzi della prima epoca: \"La Fontana de Oro\" e \"El Audaz\". In questa epoca comincia la pubblicazione degli \"Episodios Nacionales\". \"Trafalgar\", opera con cui comincia la \"Prima Serie\", vede la luce nell'anno 1873.\nDal 1882 al 1897.\nI viaggi in Europa saranno importanti per Gald\u00f3s che, attraverso il paragone tra la realt\u00e0 spagnola e quella europea svilupper\u00e0 una forte aspirazione al rinnovamento politico, culturale ed artistico del proprio paese. Tale preoccupazione si manifester\u00e0 nei suoi scritti e nell'interesse per la politica, con l'adesione al partito progressista di Sagasta. I suoi romanzi \"Tormento\", \"Fortunata y Jacinta\", \"Tristana\" sono testimoni di una profonda riflessione sulla societ\u00e0. Rappresentante del realismo come i francesi Honor\u00e9 de Balzac, \u00c9mile Zola o Gustave Flaubert, interpreter\u00e0 in chiave spagnola questa corrente letteraria ed artistica di respiro europeo. La sua ammirazione per Dickens lo indusse a tradurre in spagnolo i \"Quaderni postumi del Circolo Pickwick\".\nNel 1892 scrisse la sua prima opera teatrale, il dramma \"Realidad\". Altre opere teatrali saranno \"La loca de la casa\" o \"Gerona\", che confermeranno il prestigio acquisito dallo scrittore presso il pubblico e la critica. La sua popolarit\u00e0 crebbe ancora con la \"seconda serie\" degli \"Episodios Nacionales\". Nel 1897 La Real Academia Spagnola della Lingua lo nomin\u00f2 tra i suoi membri. In quegli anni comp\u00ec lunghi soggiorni nella sua casa di Santander, \"San Quint\u00edn\", inaugurata nel 1893.\nDal 1898 al 1920.\nMembro del Partito Repubblicano, fu eletto deputato al Parlamento per Madrid, nel 1906. Pubblic\u00f2 la \"Terza, Quarta e Quinta Serie\" degli \"Episodios Nacionales\". Le sue ultime creazioni letterarie seguono un'evoluzione in senso spirituale e simbolista: \"La raz\u00f3n de la sin raz\u00f3n\", \"El caballero encantado\", \"Casandra\", \"Electra\", \"Santa Juana de Castilla\", sono alcuni esempi di tale percorso.\nRieletto nel 1910 deputato al Parlamento, per la coalizione Repubblicano-Socialista qualche anno dopo fu proposto per il Premio Nobel che non riusc\u00ec a ottenere per la dura opposizione degli ambienti culturali tradizionalisti. Negli ultimi anni, ricorrenti problemi alla vista lo portarono alla cecit\u00e0. Alla sua morte venne dichiarato il lutto nazionale e fu considerata una grave perdita per la cultura spagnola: ai suoi funerali partecip\u00f2 una folla di 20.000 persone.\nOpere.\nOpere teatrali.\nCronache\nCasa-Museo P\u00e9rez Gald\u00f3s.\nLa Casa-Museo P\u00e9rez Gald\u00f3s si trova nel quartiere di Triana, nel centro di Las Palmas de Gran Canaria. La casa (il luogo dove Gald\u00f3s \u00e8 nato) fu acquistata e creata nel 1954 dal Cabildo di Gran Canaria e inaugurata il 9 luglio 1960 da Mar\u00eda P\u00e9rez Gald\u00f3s Cobi\u00e1n, figlia dello scrittore.\nNella Casa-Museo i visitatori possono vedere la casa in cui lo scrittore \u00e8 cresciuto, oltre a una collezione di documenti (lettere, manoscritti...), mobili, strumenti musicali, dipinti e foto appartenuti allo scrittore e alla sua famiglia.\nIl compito della Casa-Museo \u00e8 la conservazione, lo studio e la diffusione dell'eredit\u00e0 di Benito P\u00e9rez Gald\u00f3s. A questo scopo, la direzione della Casa-Museo ha organizzato undici congressi internazionali, innumerevoli conferenze e mostre, visite scolastiche, e ha sviluppato una linea editoriale con diverse collezioni proprie.\nAllo stesso modo, la Casa-Museo ha una propria biblioteca con numerose opere di Gald\u00f3s in diverse lingue, cos\u00ec come la collezione completa dell'autore in formato ePub (solo in spagnolo) e un tour virtuale. "}
{"id": "713969", "revid": "339392", "url": "https://it.wikipedia.org/wiki?curid=713969", "title": "SK Rapid Vienna", "text": ""}
{"id": "713975", "revid": "599013", "url": "https://it.wikipedia.org/wiki?curid=713975", "title": "Salvatore Fresi", "text": "Caratteristiche tecniche.\nTecnicamente dotato, poteva ricoprire sia il ruolo di libero sia quello di centrale di centrocampo, sebbene quest'ultima collocazione gli fosse meno congeniale.\nCarriera.\nClub.\nDopo esperienze giovanili a Firenze e Foggia, disput\u00f2 il primo campionato professionistico con la in Serie C1 1993-1994, conquistando la promozione in Serie B. A fine stagione fu convocato in Nazionale Under-21.\nDopo un campionato di Serie B in cui la squadra granata arriv\u00f2 quinta a 5 punti dalla promozione (1994-1995), fu acquistato per 7 miliardi di lire dall', con cui gioc\u00f2 fino al 1998 vincendo una Coppa UEFA.\nNel 1998-1999 torn\u00f2 in prestito a Salerno e sub\u00ec la retrocessione in Serie B. Poi gioc\u00f2 poche partite con l'Inter. Vest\u00ec quindi le maglie di e , con cui torn\u00f2 a giocare con regolarit\u00e0 e realizz\u00f2 8 gol in 25 presenze. Ingaggiato dalla , fu utilizzato come riserva; vinse uno scudetto (2002-2003) e due Supercoppe italiane (2002 e 2003).\nVest\u00ec ancora le maglie di , e ancora Salernitana, che segu\u00ec in C1 dopo il fallimento. Pass\u00f2 alla , in Eccellenza, per disputare quella che doveva essere l'ultima stagione della sua carriera. Due anni dopo, per\u00f2, scelse di tornare ad indossare gli scarpini, e disput\u00f2 una nuova stagione col Vigor Paolo Masullo Campano, squadra di Seconda Categoria del salernitano.\nNazionale.\nCampione d'Europa con l' nel 1996, conta 17 presenze e una rete nelle file degli \"azzurrini\". Con la selezione olimpica ha preso parte ai Giochi del 1996, ottenendo tre presenze.\nDurante la sua militanza nell'Inter \u00e8 stato convocato per tre volte in nazionale A, tra il 1997 e il 1998, senza scendere in campo."}
{"id": "713976", "revid": "1318658", "url": "https://it.wikipedia.org/wiki?curid=713976", "title": "S\u00e3o Miguel das Miss\u00f5es", "text": "S\u00e3o Miguel das Miss\u00f5es o S\u00e3o Miguel Arcanjo, situata nei pressi della cittadina omonima nella regione nord-orientale dello Stato brasiliano del Rio Grande do Sul, \u00e8 stata dal 1632 al 1768 una delle numerose riduzioni (\"reducciones\") dei missionari cattolici dell'ordine religioso dei Gesuiti sorte nel sudest del Brasile tra il XVII e XVIII secolo.\nAttualmente della riduzione di S\u00e3o Miguel das Miss\u00f5es rimane parzialmente conservata la chiesa barocca (sul cui modello venne edificata la cattedrale di Santo \u00c2ngelo) e il perimetro dell'insediamento.\nLe rovine sono entrate a far parte, nel 1984, della lista dei Patrimoni dell'umanit\u00e0 dell'UNESCO, insieme a quelle argentine di San Ignacio Min\u00ec, Santa Ana, Nuestra Se\u00f1ora de Loreto e Santa Maria la Mayor.\nI resti archeologici sono classificati come \"altamente vulnerabili\" soprattutto a causa dell'azione del clima tropicale e della vegetazione.\nStoria.\nLe riduzioni vennero autorizzate dalla Spagna nel 1503 con la firma di un decreto ad Alcal\u00e1 de Henares, ma la costruzione dei primi insediamenti sudamericani avvenne solo attorno al 1560.\nLo scopo delle missioni, costruite e gestite dai missionari gesuiti, era sia quello di convertire al cristianesimo i popoli indigeni del Brasile e dell'Argentina, sia, imponendone l'urbanizzazione, di fungere da strumento di controllo della monarchia sui nativi insediati nei territori di frontiera dell'impero spagnolo.\nLa missione di \"S\u00e3o Miguel das Miss\u00f5es\", venne creata, nel 1632, dai gesuiti portoghesi, presso l'insediamento di indios Guaran\u00ed rinominato \"Itaiaceco\", ma nel 1683, venne trasferita nel sito attuale. A quella data comprendeva circa 4.000 indios cristianizzati stanziati in un villaggio costruito rispettando i criteri prescritti dal libro IV delle Leyes de Indias (\"Leggi delle Indie\"), il corpus legislativo emanato dalla Spagna fra il 1512 e 1542 che regolava tutti gli aspetti sociali, politici ed economici delle colonie americane.\nDel villaggio non rimane alcun edificio, ad eccezione della grande chiesa ed alcune parti perimetrali dell'abitato.\nLa costruzione della chiesa barocca \u00e8 databile fra il 1735 e il 1744, ed \u00e8 attribuita all'architetto gesuita Gian Battista Primoli. Gli ultimi allestimenti degli interni vennero completati entro il 1750, ma nel 1760 un incendio danneggi\u00f2 gravemente alcune parti dell'edificio che venne parzialmente restaurato per finire, tuttavia, abbandonato assieme all'intera missione, pochi anni dopo, a seguito dell'espulsione dell'ordine dei Gesuiti dalla Spagna (1767).\nLe riduzioni costruite nel bacino del Rio Paran\u00e0 si resero infatti note per la resistenza degli indios contro i mercanti di schiavi spagnoli e portoghesi e, successivamente, per l'opposizione alla corona di Spagna; azioni che comportarono l'espulsione dell'ordine sia dai territori portoghesi (1758) che da quelli spagnoli (1767), e la sua successiva soppressione (1773) da parte di papa Clemente XIV.\nCuriosit\u00e0.\nIl film \"Mission\" del 1986 con Robert De Niro e Jeremy Irons ripercorre, in chiave drammatica e con alcune modifiche, la storia della \"\u00abgrande missione di San Miguel\u00bb\" che altro non \u00e8 che la missione di S\u00e3o Miguel das Miss\u00f5es. In alcune scene viene utilizzata anche una ricostruzione di come doveva apparire la missione nel XVIII secolo."}
{"id": "713978", "revid": "4711", "url": "https://it.wikipedia.org/wiki?curid=713978", "title": "Abd al-Aziz Al Saud", "text": ""}
{"id": "713979", "revid": "4711", "url": "https://it.wikipedia.org/wiki?curid=713979", "title": "`Abd al-`Az\u012bz \u0100l Sa`\u016bd", "text": ""}
{"id": "713981", "revid": "149485", "url": "https://it.wikipedia.org/wiki?curid=713981", "title": "Trattato di Tartu (Russia-Finlandia)", "text": "Il trattato di Tartu (in finlandese: \"Tarton rauha\", lett. \"pace di Tartu\", n russo: \"\u0442\u0430\u0440\u0442\u0443\u0441\u043a\u0438\u0439 \u043c\u0438\u0440\u043d\u044b\u0439 \u0434\u043e\u0433\u043e\u0432\u043e\u0440\"), conosciuto anche come trattato di Dorpat, fu firmato tra la Finlandia e la RSFS Russa. Il trattato venne siglato a Tartu il 14 ottobre 1920 dopo un negoziato che dur\u00f2 quattro mesi.\nStoria.\nLa delegazione finlandese era condotta da Juho Kusti Paasikivi. Il trattato conferm\u00f2 che il confine finlandese-sovietico avrebbe seguito il vecchio confine del Granducato di Finlandia all'interno dell'Impero russo. La Finlandia ricevette in aggiunta Petsamo, con il suo porto sul Mar Glaciale Artico, a condizione che non vi fossero mai ospitate unit\u00e0 navali da guerra. La Finlandia acconsent\u00ec a lasciare le aree occupate di Reboly (unite alla Finlandia durante la Spedizione di Viena) e Poraj\u00e4rvi (unita con la Spedizione di Aunus).\nIl trattato garantiva anche la navigazione libera delle navi mercantili dai porti finlandesi nel Lago Laatokka (Ladoga) verso il Golfo di Finlandia, attraverso il Fiume Neva. Inoltre, la Finlandia acconsent\u00ec al disarmo della fortezza sulla costa ad Ino, opposta all'isola di Kotlin, dove sorge Kron\u0161tadt. Furono smilitarizzate anche le isole finlandesi al di fuori del Golfo di Finlandia.\nIl trattato fu rotto dall'Unione Sovietica nel 1939, all'inizio della guerra d'inverno."}
{"id": "713982", "revid": "1305772", "url": "https://it.wikipedia.org/wiki?curid=713982", "title": "Trattato di Tartu", "text": "Trattato di Tartu pu\u00f2 riferirsi a due trattati omonimi:"}
{"id": "713983", "revid": "599013", "url": "https://it.wikipedia.org/wiki?curid=713983", "title": "Germ\u00e1n Scarone", "text": "Carriera.\nClub.\nPlaymaker di 190 centimetri nato in Argentina da genitori di origini italiane, arriva in Italia agli inizi degli anni novanta.\nViene, cestisticamente parlando, svezzato nel vivaio della Benetton Treviso, dove a causa del regolamento dell'epoca inizia a giocare dapprima in Coppa Campioni 1992-93, l'attuale Eurolega, e in campionato dall'annata successiva. Con la Benetton vince la Coppa Italia 1994.\nDopo l'esperienza trevigiana cambia spesso casacca. Neanche ventenne inizia l'avventura a Cervia in A2, lasciando gi\u00e0 buone impressioni. Viene cos\u00ec ingaggiato l'anno successivo da Rimini, dove nei tre anni di permanenza, \u00e8 protagonista del ritorno riminese in Serie A1 diventando uno dei simboli della squadra.\nApproda nel 1998 a Montecatini, ed \u00e8 ancora fautore di un'altra promozione nella massima serie.\nSempre nel 1998 \u00e8 vincitore del premio \"Ancilotto\" come miglior giovane della serie A.\nNonostante qualche grave infortunio, German continua a frequentare i campi di Serie A e di Eurolega anche nelle stagioni successive in prestigiosi club quali Montepaschi Siena (con cui vince la Coppa Saporta nel 2002), Virtus Bologna, Scavolini Pesaro.\nDopo una breve parentesi a Reggio Calabria torna in quella Rimini che ha sempre portato nel cuore, laddove il carismatico German dimostra di essere leader in campo, diventando anche capitano della squadra. Diventa inoltre detentore di una quota di azioni societarie.\nIn canotta riminese gioca in totale nove stagioni e mezzo, considerando il triennio dal 1995 al 1998 e il periodo dall'estate 2005 al gennaio 2011. Infatti il 2 gennaio 2011, al termine del vittorioso match interno contro Reggio Emilia, dichiara in conferenza stampa la sua volont\u00e0 di chiudere il rapporto coi Crabs a causa di divergenze con la societ\u00e0. Pochi giorni pi\u00f9 tardi ottiene la rescissione del contratto, trasferendosi al tempo stesso a Piacenza, squadra che in quel momento militava in Serie A Dilettanti ma che a fine stagione sale in Legadue: tuttavia l'ultima partita di Scarone coi piacentini risale al gennaio 2012, quando rimase ai margini della squadra senza andare neppure a referto.\nDall'estate 2012 scende in quarta serie, aprendo una seconda parentesi personale a Montecatini.\nNel gennaio 2014 ritorna nuovamente ai Crabs Rimini, sempre in quarta serie nazionale. Nel successivo mese di dicembre si accorda con la Pallacanestro Monsummano, anche in questo caso in quarta serie. Nel gennaio 2017 torna in campo con il Bellaria Basket, formazione impegnata nella Serie D regionale emiliano-romagnola.\nNazionale.\nEsordio : 25 febbraio 1998, Ankara - 72 - 64.\nCon la maglia azzurra vince la medaglia di argento ai Giochi del Mediterraneo del 1997. Partecipa inoltre alle Olimpiadi di Sydney 2000, con un quinto posto finale.\nStatistiche nel Campionato Italiano.\n\"Dati aggiornati al 3 gennaio 2010\"\n! colspan=\"1\"|Totale Carriera |||| || 584 || 549+ || 14734 || - || - || - || - || - || - || - || 6744||"}
{"id": "713986", "revid": "1347902", "url": "https://it.wikipedia.org/wiki?curid=713986", "title": "Trattato di Tartu (Russia-Estonia)", "text": "Il trattato di Tartu (, in estone: \"Tartu rahu\", letteralmente \"pace di Tartu\") \u00e8 un trattato stipulato tra Estonia e RSFS Russa il 2 febbraio 1920, dopo la guerra di indipendenza estone.\nStoria.\nL'Unione Sovietica ha ripetutamente violato questo trattato, a partire dall'occupazione sovietica dell'Estonia durante e dopo la seconda guerra mondiale. Successivamente la Federazione russa, pur proclamandosi successore dello Stato sovietico non ha voluto mai riconoscere questo trattato.\nI termini del trattato stabiliscono inoltre che la Russia avrebbe dovuto per sempre rinunciare a ogni diritto sul territorio dell'Estonia, che originariamente comprendeva oltre all'attuale territorio anche la zona a sud est di Petseri e della sua contea e la zona di Jaanilinn, attuale Ivangorod, citt\u00e0 del Kingiseppskij rajon, a est di Narva, per un totale di 2.000 km\u00b2, circa.\nIl 29 settembre 1960 il Consiglio europeo adott\u00f2 una risoluzione che condannava l'occupazione militare dei Paesi Baltici da parte dell'URSS. Dall'indipendenza del 1991 l'Estonia rivendica questi territori, che per l'articolo 2 della Costituzione estone fanno parte della nazione estone, ma ad oggi essi rimangono sotto amministrazione russa."}
{"id": "713987", "revid": "324090", "url": "https://it.wikipedia.org/wiki?curid=713987", "title": "Canale d'Otranto", "text": "Il Canale d'Otranto \u00e8 il tratto del mar Mediterraneo compreso fra la Puglia (Punta Palascia) e l'Albania (Capo Linguetta). Divide il mare Adriatico dal mar Ionio e prende il nome dalla citt\u00e0 italiana di Otranto, in provincia di Lecce. Ha una larghezza di 45-55 miglia nautiche, equivalenti a 85-100 chilometri. Punta Palasc\u00eca, collocata all'estremo est del Salento a 40\u00b0 7' di latitudine nord e 18\u00b0 31' di longitudine est, \u00e8 anche il punto pi\u00f9 a oriente d'Italia ed \u00e8 distante dalle coste dell'Albania .\nStoria.\nSin dai tempi antichi il Canale d'Otranto era di vitale importanza strategica nel Mediterraneo. I Romani lo attraversavano per trasportare le loro truppe verso est; le legioni romane giungevano cos\u00ec in Albania passando da Brundisium (ora Brindisi) in un solo giorno.\nAnche durante la prima guerra mondiale il canale era di importanza strategica. Le flotte alleate bloccarono il canale, per lo pi\u00f9 con forze navali leggere e pescherecci armati leggeri, ostacolando la marina austro-ungarica e mantenendola efficacemente fuori dal teatro di guerra navale.\nNel 1992 l'Albania e l'Italia hanno firmato un trattato che delimita il confine continentale tra i due paesi nel canale. Nel 1997 e nel 2004 quasi 100 persone hanno perso la vita cercando di attraversare illegalmente il canale."}
{"id": "713989", "revid": "76963", "url": "https://it.wikipedia.org/wiki?curid=713989", "title": "Sophie Monk", "text": "Ha fatto parte del gruppo pop Bardot con cui ha ottenuto svariati successi. Dopo lo scioglimento del gruppo ha iniziato una carriera da solista con l'album \"Calendar Girl\". Ha partecipato inoltre al videoclip del singolo \"Always\" dei blink-182 (2004).\nA met\u00e0 anni 2000 partecip\u00f2 a noti film come \"Hot Movie\" e \"Cambia la tua vita con un click\"."}
{"id": "713993", "revid": "1604512", "url": "https://it.wikipedia.org/wiki?curid=713993", "title": "Piazza del Carmine (Firenze)", "text": "Piazza del Carmine a Firenze \u00e8 una delle principali piazze del quartiere di Oltrarno.\nNel 1330, al pari di altre analoghe grandi piazze cittadine si form\u00f2 per permettere alla folla di assistere alle prediche dei carmelitani, che possedevano l'antistante basilica di Santa Maria del Carmine. Altri esempi analoghi sono piazza Santa Maria Novella, piazza Santa Croce, piazza Santo Spirito e piazza Ognissanti.\nOggi \u00e8 ancora dominata dalla facciata incompiuta della basilica, mentre verso sud si scorge la vicina cupola della chiesa di San Frediano in Cestello. A fianco della chiesa una porta fa accedere all'antico monastero, dove oggi si trova un museo che permette di visitare anche la cappella Brancacci. Dall'altro lato della strada si trova l'unico palazzo di rilievo con la facciata principale sulla piazza: palazzo Rospigliosi Pallavicini, sede della Casa per Ferie \"Santo Nome di Ges\u00f9\".\nAll'angolo con piazza Piattellina si trova un grande tabernacolo, opera trecentesca attribuita al maestro di San Martino a Mensola. Raffigura una \"Madonna con bambino, quattro santi e due committenti\". All'angolo con Via Santa Monica invece un secondo tabernacolo in pietra serena ospita un affresco mariano simile, ma di fattura pi\u00f9 tarda forse quattrocentesca, attribuito a un artista di ambito forse tirolese. Un terzo tabernacolo con una \"Sacra Famiglia\" si trova all'angolo con Borgo San Frediano.\nLa zona del Carmine \u00e8 una delle poche del centro storico dove \u00e8 ancora possibile respirare un'autentica atmosfera rionale, non ancora sopraffatta dalle logiche economiche del turismo di massa. Al carattere profondamente religioso della piazza negli ultimi decenni si \u00e8 aggiunto lo spirito profano di alcuni locali notturni che ne animano la vita notturna e la rendono meta di giovani nei fine settimana."}
{"id": "714005", "revid": "767487", "url": "https://it.wikipedia.org/wiki?curid=714005", "title": "Contabilit\u00e0 a ricalco", "text": "Il sistema della contabilit\u00e0 a ricalco consiste nella registrazione simultanea e manuale degli avvenimenti aziendali nel libro giornale e nel libro mastro. Questa tecnica \u00e8 oggi in disuso, grazie alla diffusione di applicazioni apposite per computer che facilitano e limitano il margine di errore tipico della scrittura manuale."}
{"id": "714006", "revid": "125816056", "url": "https://it.wikipedia.org/wiki?curid=714006", "title": "Melina Merkouri", "text": "Come donna politica ricopr\u00ec la carica di Ministro della cultura nel governo democratico greco, e la sua attivit\u00e0 artistica di attrice e cantante non fu mai disgiunta da quella di attivista politica. Nel 1971 pubblic\u00f2 un'autobiografia dal titolo \"I Was Born Greek\" (\"Sono nata greca\"). Dopo la morte, avvenuta a New York in conseguenza di un tumore polmonare, la sua salma venne traslata ad Atene per essere onorata con un funerale di stato.\nBiografia.\nIl nonno Spyrid\u014dn Merkour\u012bs fu a lungo sindaco di Atene, suo padre fu membro del parlamento, mentre suo zio Georgios Merkouris fu il fondatore del Partito Nazionalsocialista Greco durante l'occupazione della Grecia da parte delle forze dell'Asse dal 1941-1944 (seconda guerra mondiale) e, presidente della Banca di Grecia. Era ancora adolescente quando il matrimonio dei suoi genitori fin\u00ec, e lei and\u00f2 a vivere con la madre.\nIl suo debutto nel cinema avvenne nel 1955 con il film \"Stella, cortigiana del Pireo\", sotto la direzione di Michael Cacoyannis (che diriger\u00e0 poi \"Zorba il greco\"), interpretazione che le valse la candidatura alla Palma d'oro al festival di Cannes. A Cannes Merkour\u012b non conquist\u00f2 l'ambito premio (lo vincer\u00e0 poi nel 1960) ma in compenso conobbe il regista Jules Dassin, che diventer\u00e0 l'uomo della sua vita, ma dal quale non avr\u00e0 figli.\nL'attivit\u00e0 di attrice.\nAttrice dotata di temperamento e di una personalit\u00e0 poco incline al divismo, si segnal\u00f2 nel film in costume di produzione britannica \"La zingara rossa\" (1958) di Joseph Losey, cui segu\u00ec \"La legge\" (1958) di Jules Dassin. Raggiunse la notoriet\u00e0 internazionale con il film \"Mai di domenica\", diretto dallo stesso Dassin e presentato in concorso al 13\u00ba Festival di Cannes, che le valse il premio per la migliore interpretazione femminile e una candidatura dell'Academy Award. Il successo cinematografico continu\u00f2 con \"Il giudizio universale\" (1961) di Vittorio De Sica, \"Fedra\" (1962) e \"Topkapi\" (1964) di Jules Dassin, nonch\u00e9 \"Chicago Chicago\" (1969) di Norman Jewison. Da segnalare anche le sue partecipazioni ai film \"I vincitori\" (1963) di Carl Foreman, \"M 5 codice diamanti\" (1966) di Ronald Neame e Cliff Owen e \"\" (1966) di Jules Dassin. Nel 1975 affianc\u00f2 Kirk Douglas in \"Una volta non basta\" di Guy Green. Si ritir\u00f2 dal cinema nel 1978 con il film \"Kravgi gynaikon\", accanto a Ellen Burstyn, che come la gran parte dei suoi lavori fu diretto dal marito Dassin.\nPer il teatro, nel 1980 recit\u00f2 nel ruolo di Alexandra del Lago, protagonista in una produzione greca del dramma \"La dolce ala della giovinezza\" di Tennessee Williams, la stessa parte interpretata anni prima a Broadway e al cinema da Geraldine Page, accanto alla quale l'attrice greca aveva recitato in \"Cattive abitudini\" (1977) di Michael Lindsay-Hogg. Nel 1987 la giuria del Premio Europa per il teatro le assegn\u00f2 un premio speciale della presidenza con la motivazione: \"Per la devozione e l'impegno di un'artista che al pi\u00f9 alto livello unisce la propria esperienza teatrale alla fede politica e all'ideale della cultura europea\". Fuori dell'ambiente artistico greco, negli anni sessanta e settanta venne talora \"contrapposta\" alla connazionale e di poco pi\u00f9 giovane Irene Papas, con la quale, in realt\u00e0, non vi fu alcuna rivalit\u00e0.\nL'attivit\u00e0 di cantante.\nCome cantante, Melina Merkour\u012b debutt\u00f2 nel 1949 interpretando un brano di Manos Hadjidakis e Nikos Gatsos intitolato \"Hartino to Fengaraki\" e contenuto nella produzione greca di \"Un tram chiamato Desiderio\" di Tennessee Williams. Nella pi\u00e8ce l'attrice greca interpretava il ruolo principale di \"Blanche DuBois\". Il brano venne registrato per la prima volta su disco dieci anni dopo, nel 1960, da Nana Mouskouri. Sempre negli anni sessanta Merkour\u012b interpret\u00f2 nuovamente la canzone per la televisione francese ed una registrazione di quella interpretazione \u00e8 stata commercializzata nel 2004.\nNel film \"Mai di domenica\" cant\u00f2 la canzone \"Ta pedi\u00e0 tou Pire\u00e0\" (\"I ragazzi del Pireo\"), composta da Manos Hadjidakis, che divenne un successo internazionale. Nel periodo in cui il suo paese natale si trovava sotto la Dittatura dei colonnelli, la Merkour\u012b - cui era stata revocata la cittadinanza greca - visse in Francia. Durante la sua permanenza in quel paese incise sette dischi: quattro con testi in lingua greca e tre con testi in lingua francese. Tutti ebbero una notevole risonanza critica ed un successo di vendite, tanto che continuano ad essere rimasterizzati e commercializzati. Il suo originale timbro di voce unito alle indubbie qualit\u00e0 di interprete restituirono nuova linfa a classici del canto popolare greco poi ripresi da centinaia di cantanti in tutto il mondo.\nL'attivit\u00e0 politica.\nCon il ritorno della democrazia in Grecia, Merkour\u012b fece ritorno nel paese natale diventando membro del Parlamento fra le file del Movimento Socialista Panellenico (PASOK). Come ministro propose la creazione delle capitali europee della cultura, un progetto, poi realizzatosi, tendente a rafforzare i legami culturali all'interno dell'Unione europea. La citt\u00e0 di Atene fu, nel 1985, la prima di queste capitali. Fu fra i fautori del restauro e del recupero, in un museo appositamente costituito, dei marmi del Partenone rimossi dall'Acropoli ateniese e diventati parte della collezione del British Museum di Londra.\nLa morte.\nLa Merkouri \u00e8 morta all'et\u00e0 di 73 anni al \"Memorial Sloan Kettering Cancer Center\" di New York per un tumore polmonare. \u00c8 stata sepolta 4 giorni dopo con un funerale di stato con gli onori del Primo Ministro nel Primo cimitero di Atene."}
{"id": "714008", "revid": "116295523", "url": "https://it.wikipedia.org/wiki?curid=714008", "title": "Credito chirografario", "text": "Nel diritto civile si parla di credito chirografario quando un diritto di credito non \u00e8 assistito da alcuna causa legittima di prelazione.\nConseguenze per il creditore.\nIn caso di concorso tra creditori, derivante dall\u2019inadempimento di un debitore comune, i chirografari si trovano in una posizione di netto svantaggio, poich\u00e9, ai sensi dell'art. 2741, i loro crediti potranno essere soddisfatti solo dopo il completo soddisfacimento di tutti i crediti assistiti da prelazione. Dato che questi ultimi sono spesso presenti e hanno ad oggetto i beni di maggior valore (si pensi ad un immobile sul quale la banca detiene ipoteca), la categoria dei chirografi \u00e8 quasi sempre costretta ad \"accontentarsi delle briciole\" e non \u00e8 anzi escluso che non riesca ad essere minimamente soddisfatta."}
{"id": "714009", "revid": "7", "url": "https://it.wikipedia.org/wiki?curid=714009", "title": "Forze dell'Asse", "text": ""}
{"id": "714010", "revid": "174925", "url": "https://it.wikipedia.org/wiki?curid=714010", "title": "Anamnesi (filosofia)", "text": "L'anamnesi (in greco \u1f00\u03bd\u03ac\u03bc\u03bd\u03b7\u03c3\u03b9\u03c2) nella filosofia platonica \u00e8 quel processo di reminiscenza che, stimolato dalla percezione degli oggetti sensibili, conduce l'uomo a riscoprire gradualmente nel proprio intelletto (attraverso la conoscenza intellettiva) quelle idee eterne che sono causa e origine del mondo fenomenico. \nLa conoscenza sensibile, distinta dalla conoscenza intellettiva, pu\u00f2 dunque offrire a quest'ultima lo \"spunto\" per avviare un tale processo.\nLa concezione dell'anamnesi, gi\u00e0 presente nella visione orfico-pitagorica, \u00e8 adottata da Platone per dimostrare nel \"Fedone\" la tesi dell'immortalit\u00e0 dell'anima e la formazione della conoscenza matematica e scientifica: noi non potremo mai avere una percezione empirica dei numeri, la cui conoscenza non dipende dai sensi, o delle forme geometriche, che nella loro perfezione non possiamo riscontrare nella realt\u00e0, ma potremo averla solo attraverso l'anamnesi che permette all'anima di scoprire in s\u00e9 quelle verit\u00e0 che sono da sempre presenti in lei.\nLa reminiscenza o anamnesi \u00e8 dunque un risveglio della memoria, il ridestarsi di un sapere gi\u00e0 presente nella nostra anima, ma che era stato dimenticato al momento della nascita ed era perci\u00f2 inconscio. Per Platone e i neoplatonici, conoscere significa dunque \"ricordare\". La conoscenza non deriva dall'esperienza, sebbene questa svolga un ruolo importante e ineliminabile nel farsi \"nunzio\" dell'intelligibile: il ricordo avviene in forma immediata e intuitiva, per lampi improvvisi.\nPlatone descrive il concetto di anamnesi soprattutto nel \"Menone\", nel \"Fedro\" ed in altri dialoghi. Nel \"Menone\" in particolare egli riferisce come Socrate riesca ad aiutare uno schiavo privo di cultura a comprendere il teorema di Pitagora. Platone vede in questo episodio la conferma della teoria dell'anamnesi: nonostante l'ignoranza in cui si trovava, lo schiavo pu\u00f2 ritrovare da s\u00e9 i passaggi logici di quel teorema perch\u00e9 evidentemente erano gi\u00e0 presenti in forma latente nella sua mente, avendoli \"visti\" nel mondo Iperuranio delle idee prima di incarnarsi. \u00c8 stato sufficiente quindi attivare il processo del ricordo tramite la maieutica, corrispettivo socratico della reminiscenza."}
{"id": "714011", "revid": "1442080", "url": "https://it.wikipedia.org/wiki?curid=714011", "title": "Uccelli dell'Islanda", "text": ""}
{"id": "714012", "revid": "1861950", "url": "https://it.wikipedia.org/wiki?curid=714012", "title": "Asiana Airlines", "text": "Asiana Airlines (in coreano: \"Asiana Hanggong\" - Hang\u016dl: \uc544\uc2dc\uc544\ub098 \ud56d\uacf5; Hanja: \uc544\uc2dc\uc544\ub098 \u822a\u7a7a, ), precedentemente Seoul Airlines, \u00e8 la seconda compagnia aerea major sudcoreana dopo Korean Air. Asiana ha la sede presso l'Asiana Town nel quartiere Gangseo-gu di Seul. La compagnia ha il suo hub domestico presso l'Aeroporto Internazionale Gimpo e l'hub internazionale presso l'Aeroporto Internazionale Incheon, entrambi aeroporti della capitale Seul. \u00c8 membro dell'alleanza globale delle compagnie aeree Star Alliance e serve 14 rotte domestiche, 90 internazionali e 27 cargo in Asia, Europa, Nord America e Oceania. A dicembre 2012 la compagnia aveva 9.595 dipendenti.\nAsiana ha vinto il prestigioso premio Skytrax come \"Airline of The Year\" nel 2010. Ha anche vinto il premio come \"Best Overall Airline In The World\" assegnatole dalla rivista \"Business Travel\" nel 2012. Inoltre, Asiana \u00e8 una delle sette compagnie aeree al mondo a cui \u00e8 assegnata la valutazione massima di 5 stelle da Skytrax insieme a Cathay Pacific, Hainan Airlines, Malaysia Airlines, Qatar Airways, Singapore Airlines e All Nippon Airways..\nAsiana \u00e8 anche azionista di maggioranza della compagnia aerea regionale-a basso costo Air Busan, compagnia in joint-venture con la citt\u00e0 di Pusan.\nAsiana \u00e8 anche sponsor ufficiale della nazionale di calcio della Corea del Sud.\nStoria.\nLa fondazione.\nKorean Air (associata al gruppo Hanjin), che \u00e8 stata privatizzata nel 1969, ebbe il monopolio nel settore del trasporto aereo sudcoreano fino alla fondazione di Asiana nel 1988. \u00c8 stata fondata dal Kumho Asiana Group (gi\u00e0 Kumho Group) ed era originariamente conosciuta come Seoul Air International. Asiana \u00e8 stata fondata il 17 febbraio 1988 ed ha iniziato ad operare nel dicembre 1988 con i voli tra Seul e Pusan. A partire dal 2007 la compagnia aerea \u00e8 di propriet\u00e0 di investitori privati (30,53%), Kumho Industrial (29,51%), Kumho Petrochemical (15.05%), investitori stranieri (11,9%), Korea Development Bank (7,18%), e altri (5,83%).\nL'inizio del servizio di linea.\nAsiana inizi\u00f2 le operazioni di volo nel dicembre 1988 utilizzando Boeing 737 Classic con voli da Seul per Pusan e Gwangju. Nel 1989, Asiana ha cominciato servizi regolari per Jeju, Gwangju, e Taegu e pi\u00f9 tardi nello stesso anno, Asiana ha iniziato i voli internazionali charter per Sendai in Giappone. Nel 1990, Asiana ha iniziato i suoi primi servizi di linea internazionali per Tokyo, Nagoya, Sendai e Fukuoka. Nello stesso anno, Asiana aveva 9 Boeing 747-400, 10 Boeing 767-300 e 8 Boeing 737-400. Nei primi mesi del 1991, Asiana attiv\u00f2 servizi per Bangkok, Singapore, Hong Kong e Taipei. I voli transpacifici per Los Angeles sono iniziati nel dicembre 1991 con un Boeing 747-400Combi. I voli per Vienna, Bruxelles, e Honolulu sono iniziati a met\u00e0 degli anni novanta. Nel 1993, Asiana ha iniziato i collegamenti per Ho Chi Minh in Vietnam.\nL'espansione e l'ingresso in Star Alliance.\nAsiana Airlines si \u00e8 rapidamente espansa fin da quando venne fondata nel 1988, per diventare da una di medie dimensioni a un importante vettore globale con una flotta di 80 aeromobili. Il 1\u00ba marzo 2003, la compagnia aerea \u00e8 diventata membro di Star Alliance, ampliando la propria rete e marchio su scala globale. Nel 2004, la compagnia aerea ha aggiunto gli Airbus A330 e i Boeing 777-200ER alla sua flotta e ha rapidamente ampliato il network nella Cina continentale. Attualmente fornisce servizi internazionali per 71 citt\u00e0 in 23 paesi su 91 rotte e in Corea del Sud serve 12 citt\u00e0 su 14 rotte. Fornisce inoltre servizi di trasporto merci internazionale su 29 citt\u00e0 in 14 paesi operando 28 rotte di Asiana Cargo, la divisione trasporto merci della compagnia aerea. Nel 2012, la compagnia aerea ha registrato un fatturato netto di 5,3 miliardi di dollari.\nNuova immagine.\nNel febbraio del 2006, Asiana Airlines ha rinnovato logo e colori per standardizzarle con quelle di altre divisioni della societ\u00e0 controllante dal Kumho Asiana Group. I nomi delle classi di viaggio sono cambiati da First Class, Business Class ed Economy Class a First, Business, e Travel e ad ognuna di viene assegnato un colore che arreda anche gli interni degli aeromobili: rosso per la First, blu per la Business e giallo per la Travel. Sono state anche adottate nuove divise per l'equipaggio.\nSviluppi futuri.\nSin dagli 2000, Asiana si \u00e8 concentrata sulle attivit\u00e0 di lungo raggio e la modernizzazione della flotta. Entro dicembre 2013, Asiana aumenter\u00e0 le sue rotte passeggeri transpacifiche da 44 a 49 voli a settimana. La compagnia aerea prevede di aumentare le dimensioni della sua flotta da 80 a 85 aerei entro la stessa data. Con la consegna del Airbus A380 a fine 2014, la flotta crescer\u00e0 a 88, e per il 2015 comprender\u00e0 36 narrow-body, 40 wide-body, e 12 aerei cargo.\nTraguardi importanti.\nAsiana ha cominciato a concentrarsi sull'essere una societ\u00e0 ecocompatibile dalla met\u00e0 degli anni '90 ed \u00e8 stato leader nel settore con alcuni dei suoi sforzi in campo ecologista come il divieto di totale divieto di fumare e vendere sigarette in volo dal 1995. Nel 2001, Asiana Airlines \u00e8 stata riconosciuta per essere la \"prima societ\u00e0 ecologica dell'industria dei servizi\" da parte del Ministero dell'Ambiente della Repubblica di Corea.\nIl 17 febbraio 2009, Air Transport World (ATW) ha assegnato a Asiana il premio di \"Airline of the Year\", che \u00e8 considerato uno dei premi pi\u00f9 onorevoli nel settore del trasporto aereo. Nel maggio 2010, Asiana Airlines \u00e8 stata nominata la migliore compagnia aerea al mondo da Skytrax ai World Airline Awards 2010. Asiana \u00e8 poi scesa al secondo posto dietro Qatar Airways nel 2011 e 2012.\nDestinazioni.\nAccordi commerciali.\nAl 2021, Asiana Airlines ha accordi di code-share con le seguenti compagnie: \nFlotta.\nFlotta attuale.\nA dicembre 2021 la flotta di Asiana Airlines risulta composta dai seguenti aerei:\nFlotta storica.\nAsiana Airlines operava in precedenza con i seguenti aeromobili:"}
{"id": "714013", "revid": "767487", "url": "https://it.wikipedia.org/wiki?curid=714013", "title": "Renzo Vecchiato", "text": "Biografia.\nCarriera nei club.\nNella sua lunga carriera da cestista ha debuttato in serie A1 con la Stella Azzurra Roma, per poi giocare con l'Olimpia Milano, l'Auxilium Torino, la Scavolini Pesaro (arrivando a vincere uno scudetto), la Pallacanestro Firenze, la Fortitudo Bologna e la Libertas Forl\u00ec. Ha abbandonato la carriera da giocatore nel 1994.\nCarriera in Nazionale.\nCon la maglia della Nazionale italiana Vecchiato vinse il titolo di campione d'Europa agli europei francesi del 1983 a Nantes, e la medaglia di bronzo a Stoccarda negli europei 1985.\nVecchiato ha inoltre partecipato a due Olimpiadi, conquistando la medaglia d'argento a Mosca 1980, e partecipando a quelle di Los Angeles nel 1984 ottenendo un quinto posto finale.\nHa disputato inoltre i mondiali del 1978, conclusi con un quarto posto.\nHa collezionato ben 202 presenze in nazionale, e detiene il record per tiri liberi segnati in una partita ufficiale con la maglia azzurra.\nDirigente.\nDopo il ritiro dall'attivit\u00e0 agonistica Vecchiato \u00e8 rimasto a Rimini dove ha svolto il ruolo di team manager a partire dagli anni '90 fino al 2011, anno in cui il club and\u00f2 in liquidazione per ripartire dalle serie minori. Nell'estate di quell'anno \u00e8 diventato segretario generale dell'Ostuni Basket, squadra neopromossa in Legadue. Complici le difficolt\u00e0 economiche, il club pugliese non si iscrive al successivo campionato di Legadue, cos\u00ec Vecchiato diventa direttore tecnico dell'Andrea Costa Imola per la stagione 2012-2013."}
{"id": "714014", "revid": "76485", "url": "https://it.wikipedia.org/wiki?curid=714014", "title": "Abbordo", "text": ""}
{"id": "714015", "revid": "118480237", "url": "https://it.wikipedia.org/wiki?curid=714015", "title": "The Sorcerer", "text": "The Sorcerer \u00e8 un'opera comica in due atti, con un libretto di W. S. Gilbert e musiche di Arthur Sullivan. Essa debutt\u00f2 il 17 novembre 1877 al teatro \"Opera Comique\" sullo Strand a Londra, dove venne rappresentata per 178 recite. Per la ripresa del 1884, Gilbert e Sullivan accorciarono la fine del primo atto e scrissero un nuovo inizio del secondo atto, ed \u00e8 in questa stesura che l'opera viene rappresentata al giorno d'oggi.\nLa prima rappresentazione negli Stati Uniti avvenne a New York al \"Broadway Theatre\" il 21 febbraio 1879, e and\u00f2 avanti per 20 recite. Vi furono successivamente delle riprese a New York, non prodotte dalla \"D'Oyly Carte Opera Company\", nel 1879, 1882 e 1883.\nLa storia.\n\"The Sorcerer\" fu la terza opera di Gilbert e Sullivan che venne realizzata in collaborazione, delle quattordici da loro realizzate. Nel 1871, essi avevano realizzato \"Thespis\", una stravaganza per la stagione estiva, che non diede per\u00f2 alcuna ulteriore collaborazione fra i due per quattro lunghi anni. Ma dopo l'iniziale grande successo della loro seconda opera in un atto \"Trial by Jury\" nel 1875, prodotta da Richard D'Oyly Carte, costituirono una societ\u00e0 fra loro due e l'impresario Carte, per produrre opere di lunga durata. A questo scopo Gilbert ampli\u00f2 la sua breve storia \"The Elixir of Love\" e trasse anche delle idee dalle sue prime Bab Ballad, crando un canovaccio sulla storia di una magica pozione d'amore, che come spesso capita nelle opere, faceva innamorare della persona sbagliata.\nIl successo di \"The Sorcerer\", anche se modesto, incoraggi\u00f2 Carte e gli autori a continuare la loro collaborazione, l'anno seguente, con \"H.M.S. Pinafore\", il lavoro che fece nascere il fenomeno Gilbert e Sullivan che e che port\u00f2 alla produzione, dal 1880 in avanti, di una serie di opere conosciute come Savoy Opera.\nL'opera venne riproposta nel 1884 e nuovamente nel 1898. Nei primi anni del XX secolo gradualmente perse il favore del pubblico e non venne pi\u00f9 replicata. Dal 1930 al 1970 la \"D'Oyly Carte Opera Company\" non la ripropose al pubblico, ma diverse compagnie di dilettanti la rappresentarono egualmente.\nUna ripresa del 1971 diede nuova vita all'opera ed oggi essa viene regolarmente rappresentata da numerose compagnie specializzate in opere di Gilbert e Sullivan.\n\"The Sorcerer\" \u00e8 disegnato su di una tradizione teatrale che oggi \u00e8 meno accessibile alle platee moderne a causa dell'argomento trattato non pi\u00f9 attuale. Esso fa la satira sugli usi dell'epoca vittoriana e su di alcune convenzioni teatrali, ma non include la satira politica che sar\u00e0 poi alla base delle opere successive di Gilbert."}
{"id": "714017", "revid": "599013", "url": "https://it.wikipedia.org/wiki?curid=714017", "title": "Edmond Kapllani", "text": "Carriera.\nClub.\nTeuta e Partizani Tirana.\nHa iniziato la sua carriera giocando nella squadra della sua citt\u00e0 il Teuta, club militante nella massima serie del campionato albanese, nella Kategoria Superiore. Nel 1999 invece passa al Partizani Tirana, dove non ha giocato moltissimo nei 2 anni in cui vi \u00e8 stato, solo 15 presenze ed un gol anche per via di alcuni infortuni. Nel 2001 infatti viene ceduto al Rijeka, squadra croata.\nRijeka.\nNel 2001 va a giocare nel campionato croato al Rijeka, anche in Croazia, non trova molto spazio e viene utilizzato poco, collezionando solo 7 presenze e 3 gol. L'esperienza croata dura solo un anno, e cos\u00ec fa ritorno in Albania.\nRitorno al Partizani Tirana e il Besa Kavaj\u00eb.\nNel 2002 torna in Albania e ritorna al Partizani Tirana, dove colleziona in una stagione 18 presenze e 5 gol. Nel 2003 passa al Besa Kavaj\u00eb, dove trascorre una grande stagione terminata con 35 presenze e ben 12 gol messi a segno.\nKarlsruhe.\nTerminata la stagione 2003-2004, passa al Karlsruher per 250.000 euro, squadra della seconda divisione del campionato tedesco, qui vi rimane per ben 5 stagioni, di cui le ultime due giocate in Bundesliga, dove ha fatto il suo debutto nel 2007 e con un totale di 118 presenze e 26 gol in campionato, 9 presenze e 3 gol nelle coppe nazionali, per un totale di 127 presenze e 29 reti con la maglia del Karlsruhe.\nAugusta ed i prestiti al Coblenza e Paderborn 07.\nA gennaio del 2010 passa all'Augusta, nell'esperienza all'Augusta non ha molta fortuna perch\u00e9 gioca pochissimo, ed \u00e8 stato mandato a giocare anche in prestito al Coblenza prima e al Paderborn 07 poi. Nel 2011 gioca con l'Augusta la Bundesliga, ma viene utilizzato solo in 6 occasioni e riesce a segnare solo un gol, prima di lasciare la squadra definitivamente nel 2012, al termine della stagione, visto che era anche in scadenza di contratto.\nFSV Francoforte.\nNel 2012 dopo la scadenza del contratto con l'Augusta, firma col FSV Francoforte squadra della seconda divisione del campionato tedesco, cos\u00ec scende nuovamente di categoria per poter giocare con pi\u00f9 continuit\u00e0 ed alla sua prima stagione colleziona 26 presenze ed 11 gol.\nNazionale.\nHa collezionato 2 presenze con l'Under-18 ed altre 2 presenze e segnando anche un gol con la Nazionale albanese Under-21.\nHa debuttato con la maglia della Nazionale maggiore il 31 marzo 2004, nella partita amichevole contro l'Islanda, subentrando al 46', partita che poi \u00e8 finita 2-1 per gli albanesi.\nIl 2 giugno 2007 segna il suo primo gol in Nazionale nella partita valida per le qualificazioni agli Europei del 2008 contro il Lussemburgo, terminata con la vittoria per 2-0 dell'Albania.\nStatistiche.\nPresenze e reti nei club.\n\"Statistiche aggiornate al 13 agosto 2016.\"\nCronologia presenze e reti in Nazionale.\n "}
{"id": "714018", "revid": "2014155", "url": "https://it.wikipedia.org/wiki?curid=714018", "title": "Alessandro II di Scozia", "text": "Biografia.\nEra figlio di Guglielmo il Leone e di Ermengarda de Beaumont. Nato a Haddington, nell'East Lothian, succedette alla corona dopo la morte del padre il 4 dicembre 1214, e venne incoronato a Scone il 6 dicembre di quell'anno. L'anno successivo all'incoronazione i clan Meic Uilleim e MacHeths, da sempre avversari della corona scozzese, istigarono una rivolta, che venne per\u00f2 rapidamente sedata dalle truppe fedeli al sovrano. Nello stesso anno Alessandro si un\u00ec ai baroni inglesi nella loro campagna contro Giovanni d'Inghilterra e guid\u00f2 un esercito nel Regno d'Inghilterra in sostegno della loro causa. Dopo la morte di Giovanni e l'accordo di pace tra il suo giovane successore Enrico III d'Inghilterra con il sovrano francese Luigi VII, anche il sovrano scozzese dovette adeguarsi alla cessazione delle ostilit\u00e0.\nLe attivit\u00e0 diplomatiche riuscirono a rafforzare ulteriormente la pace tra Alessandro e il regno anglosassone grazie al suo matrimonio con la sorella di Enrico, Giovanna, che venne celebrato il 18 o il 25 giugno 1221. L'anno successivo vide Alessandro sottomettere il distretto di Argyll fino ad allora rest\u00eco a riconoscere l'autorit\u00e0 della corona scozzese. L'esercito scozzese fedele al re sed\u00f2 una sommossa scoppiata a Galloway nel 1225 con relativa facilit\u00e0 e riusc\u00ec a rendere vano il tentativo di invasione del regno da parte dei suoi leader mandati in esilio. A seguito della richiesta di sottomissione da parte della corona inglese, Alessandro suscit\u00f2 una nuova disputa con Enrico III che venne ricomposta con un compromesso nel 1237.\nGiovanna, sorella di Enrico III, mor\u00ec nel 1238 nell'Essex, cos\u00ec che Alessandro pot\u00e9 unirsi in matrimonio con la seconda moglie, Maria di Coucy nel 1239. Il matrimonio venne celebrato il 15 maggio 1239 e permise ad Alessandro di avere l'erede desiderato nel 1241. Nel 1243 la minaccia di una nuova invasione da parte di Enrico III fredd\u00f2 nuovamente i rapporti diplomatici con l'Inghilterra, ma sia la pronta risposta militare di Alessandro che la scarsa propensione dei baroni inglesi ad appoggiare il loro sovrano in guerra permisero la stipula di un nuovo trattato di pace nei pressi di Newcastle nel 1244.\nDopo essersi assicurato la pace con l'Inghilterra. Alessandro rivolse la sua attenzione verso occidente alle isole Ebridi che mantenevano da sempre una alleanza di fatto con la Norvegia. Dopo aver tentato la via diplomatica cercando di dissuadere Ewen MacDougall, figlio di Duncan MacDougall e Lord di Argyll, a rompere la sua alleanza con Haakon IV di Norvegia, visti gli scarsi risultati organizz\u00f2 una spedizione per tentare l'uso della forza. Tuttavia lungo la rotta di destinazione, Alessandro si ammal\u00f2 di febbre sull'isola di Kerrera dove mor\u00ec nel 1249. Venne in seguito sepolto nella Melrose Abbey nel Roxburghshire. La corona di Scozia venne ereditata da suo figlio che sal\u00ec al trono con il nome di Alessandro III di Scozia.\nMatrimoni e figli.\nAlessandro si spos\u00f2 il 21 giugno 1221 con \nIl 15 maggio 1239 Alessandro spos\u00f2 "}
{"id": "714019", "revid": "767487", "url": "https://it.wikipedia.org/wiki?curid=714019", "title": "Wrexham", "text": "Wrexham (: ), in gallese Wrecsam (: ), \u00e8 una comunit\u00e0 del Galles, cittadina industriale di 63\u00a0000 abitanti, situata nel nord-est del Galles al confine con la contea inglese del Cheshire.\n\u00c8 il capoluogo dell'omonimo distretto di contea."}
{"id": "714020", "revid": "228587", "url": "https://it.wikipedia.org/wiki?curid=714020", "title": "Cristiano Lupatelli", "text": "Carriera.\nGiocatore.\nClub.\nGli inizi e il passaggio alla Roma.\nCresciuto nelle giovanili della Fidelis Andria, esordisce in Serie B con la squadra pugliese nella stagione 1998-1999, durante la quale disputa 25 partite. La propria squadra a fine campionato si classifica al 18\u00ba posto, retrocedendo in Serie C1.\nNell'estate del 1999 viene acquistato dalla Roma di Fabio Capello, dove si trova a fare da secondo a Francesco Antonioli. Esordisce in Serie A in occasione del derby Lazio-Roma (2-1) del 25 marzo 2000 giocando dal primo minuto.\nOltre al derby, nella stagione 1999-2000 gioca altre 3 partite, mentre nella successiva scende in campo 8 volte, vincendo lo scudetto 2000-2001, che mancava ai giallorossi da 18 anni.\nChievo.\nDurante la sessione estiva di mercato del 2001 passa al neopromosso , alla prima storica stagione in Serie A. Arrivato in compartecipazione dai giallorossi (1,45 milioni di euro), nelle due successive stagioni disputa 59 partite. Negli anni a Verona si far\u00e0 notare anche per la scelta d'indossare la maglia \"numero dieci\", insolita per un portiere.\nIl 9 aprile 2003, durante un allenamento, riporta una lesione del del ginocchio destro, che combinata anche a una ricaduta sul menisco lo costringer\u00e0 a rimanere fermo per nove mesi. A causa di questo infortunio \u00e8 dunque costretto a concludere anticipatamente la sua seconda stagione a Verona, facendo cos\u00ec posto al vice Ambrosio. Nel campionato 2003-2004 torner\u00e0 alla (che ne riscatta la met\u00e0 del cartellino) dove diventa terzo portiere dietro a Ivan Pelizzoli e Carlo Zotti, non scendendo mai in campo.\nFiorentina, Parma e Palermo.\nUna volta scaduto il proprio contratto si svincola dalla Roma e approda alla Fiorentina dove si giocher\u00e0 il posto da titolare a Cristi\u00e1n Sebasti\u00e1n Cejas per tutta la stagione 2004-2005. A causa di un infortunio dell'argentino, Lupatelli inizia la stagione da titolare, riuscendo a giocare 30 partite di campionato e raggiungendo la salvezza.\nAll'inizio della stagione successiva la Fiorentina ingaggia dal S\u00e9bastien Frey e Lupatelli viene mandato in prestito alla squadra parmigiana come contropartita tecnica. Con i ducali disputa 8 partite e a inizio gennaio si trasferisce, sempre con la formula del prestito, al Palermo nell'ambito di un nuovo scambio di portieri che coinvolge anche Matteo Guardalben. Dopo aver esordito con la maglia rosanero, perde il posto da titolare in favore di Federico Agliardi, acquistato prima della fine della finestra di calciomercato; le presenze per Lupatelli saranno 5.\nRitorno alla Fiorentina.\nUna volta rientrato dal prestito, per la stagione 2006-2007 il portiere perugino \u00e8 il terzo nelle gerarchie del ruolo, dietro a S\u00e9bastien Frey e Bogdan Lobon\u021b, salvo poi scalare a \"dodicesimo\" dopo la cessione di Lobon\u0163 nella sessione invernale di calciomercato. A partire dalla trasferta di Empoli (in cui la Fiorentina si impone per 2-0) perde il posto di secondo alle spalle di Frey, a favore di Vlada Avramov.\nIl 1\u00ba luglio 2008 rimane svincolato in quanto non gli \u00e8 stato rinnovato il contratto con la Fiorentina.\nCagliari, Bologna e Genoa.\nL'8 settembre 2008 passa al Cagliari a parametro zero. Nella compagine isolana \u00e8 la riserva di Federico Marchetti e riuscir\u00e0 a giocare 3 partite, rimediando 6 gol nell'ultima giornata di campionato contro l'Udinese.\nNel campionato 2009-2010 esordisce alla 15\u00aa giornata in Palermo-Cagliari (2-1), mentre alla 17\u00aa giornata contro la Roma subentra nel secondo tempo a Marchetti \u2013 ottenendo la seconda presenza in campionato \u2013 e subisce 2 gol (partita conclusa sul 2-1 per i giallorossi).\nIl 13 luglio 2010 passa al Bologna a parametro zero. Riserva di Emiliano Viviano, esordisce con la maglia rossoblu il 27 ottobre 2010 in Bologna- (3-2) valida per il terzo turno di Coppa Italia; in questa competizione gioca altre due partite successive. Debutta in campionato il 13 marzo 2011 in occasione di Lecce-Bologna (0-1), sostituendo Viviano a partita in corso. Saranno queste 4 le uniche presenze stagionali. A fine stagione scaduto il suo contratto con il Bologna rimane svincolato.\nL'8 luglio 2011 \u00e8 stato tesserato a parametro zero dal Genoa, giocando 2 partite in Coppa Italia: Genoa-Bari (3-2 d.t.s.) del quarto turno e Inter-Genoa (2-1) degli ottavi di finale, rimanendo svincolato a fine stagione.\nSecondo ritorno alla Fiorentina.\nIl 15 luglio 2012 torna per la terza volta alla Fiorentina, firmando un contratto annuale.\nIl 13 marzo 2013, in una conferenza stampa, il giocatore e il direttore sportivo Daniele Prad\u00e8 annunciano il rinnovo del contratto per un anno, con opzione per una seconda stagione. In questa stagione gioca l'ultima partita di campionato vinta per 5-1 sul campo del , subentrando a Emiliano Viviano al 71' e subendo la rete dei padroni di casa a opera di Marco Vittiglio. Il 31 maggio 2015, al termine della partita di campionato Fiorentina-Chievo (3-0), si ritira dal calcio giocato.\nNazionale.\nTra il 1999 e il 2000 colleziona 2 presenze con la nazionale Under-21, agli ordini del commissario tecnico Marco Tardelli, nelle amichevoli contro i pari et\u00e0 di Spagna e Svezia.\nAllenatore.\nDal 2015 al 2017 \u00e8 preparatore dei portieri della squadra Primavera della .\nIl 29 luglio 2017 passa, con lo stesso ruolo, alla squadra Primavera della . Il 15 agosto 2018 viene promosso con lo stesso incarico alla , la neocostituita seconda squadra bianconera, agli ordini dell'allenatore Mauro Zironelli; mantiene il ruolo anche con le successive guide tecniche di Fabio Pecchia e Lamberto Zauli.\nStatistiche.\nPresenze e reti nei club.\n\"Statistiche aggiornate al 19 maggio 2013.\""}
{"id": "714026", "revid": "125171751", "url": "https://it.wikipedia.org/wiki?curid=714026", "title": "Humani generis", "text": "Humani generis \u00e8 la XIX enciclica di papa Pio XII. Gli argomenti trattati sono le \"false\" nuove teorie e opinioni che stavano minacciando di sovvertire i fondamenti della dottrina cattolica.\nLe opinioni e le dottrine teologiche note come Nuova Teologia o neo-modernismo e le loro conseguenze sulla Chiesa cattolica costituiscono i principali argomenti. Lo studio e le teorie evolutive e il loro impatto sulla teologia, costituiscono due delle 44 parti in cui l'enciclica \u00e8 strutturata. Tuttavia, le posizioni teologiche definite nel 1950 da Pio XII, introducono una novit\u00e0 significativa staccando le tematiche della creazione del corpo umano da quelle dell'anima dell'uomo."}
{"id": "714027", "revid": "4175", "url": "https://it.wikipedia.org/wiki?curid=714027", "title": "Alban Bushi", "text": "Carriera.\nClub.\nHa trascorso buona parte della sua carriera calcistica giocando in Turchia, nel campionato turco, dove \u00e8 stato molto apprezzato per le sue doti calcistiche.\nNella sua carriera ha cambiato ben 12 squadre ed ha militato in sei nazioni diverse: Albania, Ungheria, Germania, Grecia, Bulgaria e Turchia.\nNazionale.\n\u00c8 il 2\u00ba miglior marcatore di tutti i tempi della Nazionale albanese con 14 gol segnati in 67 presenze, dopo Erjon Bogdani primo in classifica con 18 reti.\nStatistiche.\nPresenze e reti nei club.\n\"Statistiche aggiornate al 2 maggio 2011.\""}
{"id": "714034", "revid": "767487", "url": "https://it.wikipedia.org/wiki?curid=714034", "title": "Pauline alla spiaggia", "text": "Pauline alla spiaggia (\"Pauline \u00e0 la plage\") \u00e8 un film del 1982 diretto da \u00c9ric Rohmer, uscito in Francia il 23 marzo 1983.\n\u00c8 il terzo episodio del ciclo \"Commedie e proverbi\" (\"Com\u00e9dies et proverbes\"), segue \"Il bel matrimonio\" (1982) e precede \"Le notti della luna piena\" (1984).\nTrama.\nPauline ha 15 anni e ha passato le vacanze estive con i genitori. Ha viaggiato, si \u00e8 anche divertita, ma l'ultimo scampolo di vacanza, a casa della cugina Marion, in Normandia, dovr\u00e0 essere diverso, magari frequentando suoi coetanei, magari lasciandosi trasportare dai sentimenti visto che ancora, anche per la giovanissima et\u00e0, non si \u00e8 mai innamorata.\nMarion \u00e8 la persona adatta per incoraggiarla a lanciarsi in campo amoroso. Molto pi\u00f9 grande (30 anni), gi\u00e0 uscita da un matrimonio sbagliato, anche lei \u00e8 pronta per abbandonarsi al \"vero amore\" che ancora non ha trovato. Molto bella e disinibita, non fatica ad attirare le attenzioni maschili. In spiaggia \u00e8 subito avvicinata dall'istruttore di windsurf Pierre, una sua vecchia fiamma che nonostante non la veda da anni ha sempre conservato lo stesso sentimento, al quale ora aggiunge anche un atteggiamento di gelosia possessiva che non lo aiuta nella \"riconquista\". Marion infatti \u00e8 pi\u00f9 intrigata da un uomo come Henri, presentatole proprio da Pierre, etnologo giramondo, divorziato e con una bambina al seguito. Tra i due c'\u00e8 subito grande intesa e passione e Marion comincia a sperare non capendo che, per Henri, lei \u00e8 solo una delle sue tante conquiste.\nA cena nella villa di Henri, ognuno dei quattro parla delle proprie aspettative in fatto d'amore: il padrone di casa \u00e8 stanco di avere relazioni fisse; Pierre vorrebbe invece trovare una donna da amare per il resto della vita; Marion \u00e8 in attesa del colpo di fulmine che le dia una scossa dopo il fallimento del matrimonio, Pauline malgrado la mancanza di esperienza non sarebbe contraria a una sbandata. La notte stessa Marion invita Henri a dormire con lei; al mattino la cuginetta appena sveglia li sorprende.\nPauline conosce in spiaggia il coetaneo Sylvain con il quale passa da una reciproca simpatia ad un amore adolescenziale. Mentre Marion \u00e8 in mare per una lezione di windsurf, i due ragazzini vengono invitati da Pierre a ascoltare dischi a casa sua; l'uomo deve assentarsi, poco dopo sopraggiunge Marion che sorprende i due sdraiati insieme su un letto, la cuginetta \u00e8 senza reggiseno.\nQuando in una giornata non adatta alla spiaggia, Marion porta Pauline a visitare Mont Saint-Michel, Henri si getta subito tra le braccia di Louisette, la venditrice ambulante della spiaggia. Testimone involontario \u00e8 Sylvain che si ritrova nella villa di Henri dove inconsapevolmente si caccia nei guai. Infatti Marion torna in anticipo dalla gita e si presenta da Henri che non trova di meglio che inventare una tresca fra Sylvain e Luisette per giustificare la presenza di quella donna seminuda nella sua villa.\nMarion si lascia convincere dalla buona fede dell'uomo; in ogni caso non ha intenzione di svelare niente a Pauline, anche se poi a farlo ci pensa Pierre. Questi, infatti, avendo scorto dalla strada Luisette nuda nella camera da letto di Henri, riferisce tutto alla sua Marion, che prontamente lo informa della versione \"ufficiale\" dell'accaduto.\nMarion deve tornare a Parigi per lavoro, si fermer\u00e0 anche a dormire. Messo alle strette da Pauline, Pierre vuota il sacco pur sapendo di farla soffrire, salvo poi svelarle la verit\u00e0 sul suo amichetto dopo avere ricevuto da Louisette la conferma che era a letto con Henri. Il pasticcio sembra quasi insanabile ma poi Henri chiede pubblicamente scusa a Sylvain e Pauline, sperando che Marion non venga a sapere. Propone a Pauline di fermarsi a dormire da lui per non restare sola in casa, la ragazzina accetta perch\u00e9 \u00e8 ancora arrabbiata con Sylvain e non vuole rimanere sotto la tutela di Pierre.\nIl mattino di buonora Henri viene svegliato dalla telefonata di un'amica spagnola arrivata con la sua barca nel porto di Quiberon, che gli propone di unirsi a lei per una crociera. Henri non si fa scappare l'occasione e decide di andarsene senza attendere il ritorno di Marion. Entra nella stanza dove Pauline sta ancora dormendo, ma quando la vede mezza nuda, con solo le mutandine indosso, non riesce a resistere; le bacia il piede, poi risale con le labbra fino alla coscia. La ragazzina si sveglia di soprassalto e lo respinge con un calcio; gli uomini si comportano in modo strano, dice, e i \u201cvecchi\u201d ancora di pi\u00f9. Henri scrive un biglietto d'addio per Marion e riaccompagna Pauline a casa.\nMarion ritorna, ancora ignara del tradimento di Henri; deluse, le due cugine decidono di interrompere la vacanza e tornare a Parigi; chiuse in auto, prima di partire, Marion propone che ognuna conservi la propria versione dell'accaduto, anche se nutre dubbi su ci\u00f2 che le ha raccontato Henri. Pauline, che adesso sa la verit\u00e0, accetta.\nCommento.\nIl film ha il consueto registro della produzione pi\u00f9 classica di questo regista che mette in scena i sentimenti amorosi attraverso piccole storie animate da personaggi caratterizzati con precisione. Come tutte le \"Commedie e proverbi\" ha un'impostazione di fondo teatrale, ma in questo caso il gioco \u00e8 quasi esplicito, con il cancello della villa di Marion che fa da sipario sui titoli di testa e poi ancora come ultima inquadratura. Puro teatro senza essere teatrale.\nIn questo film si scontrano due visioni dell'amore. Da una parte Marion che crede al \"colpo di fulmine\" e alla possibilit\u00e0 che si possa vivere il vero amore anche solo per un istante, dall'altra Pierre, per il quale la costanza e la stabilit\u00e0 rendono il sentimento pi\u00f9 forte e degno di essere vissuto. Pauline, invitata a dire la sua in proposito, si ritrae dicendo che alla sua et\u00e0 si deve ascoltare. Cos\u00ec, in fondo, la ragazzina \u00e8 l'unica a seguire la massima di Chr\u00e9tien de Troyes con la quale si apre il film. Questo non baster\u00e0 a tenere al riparo i suoi sentimenti, scossi dalle bufere innescate da altri (i \"grandi\"), ma nella scena finale, ripartendo per Parigi, dimostra tutta la sua maturit\u00e0 e sensibilit\u00e0 quando, di nuovo con un silenzio, lascia che la cugina realizzi da s\u00e9 quanto si sia illusa.\nA differenza delle altre \u00ab Commedie \u00bb, \"Pauline alla spiaggia\" non ha una protagonista unica che faccia da centro narrativo, i personaggi formano una sorta di esagono in cui ognuno ottiene la propria scena nel pi\u00f9 \u201cgeometrico\u201d dei film di Rohmer.\nLo spettatore \u00e8 invitato a immedesimarsi nel ruolo di \"voyeur\" in almeno tre importanti agnizioni che rappresentano altrettante svolte narrative, nello stile della \"detection\" hitchcockiana:\nA parte queste premesse, il film \u00e8 una deliziosa commedia in stato di grazia, che porta in scena senza alcuna morbosit\u00e0 l'acerba freschezza dell'educazione sentimentale di Pauline."}
{"id": "714038", "revid": "1543377", "url": "https://it.wikipedia.org/wiki?curid=714038", "title": "Cromosoma 4", "text": "Con il nome di cromosoma 4 si indica, per convenzione, il quarto cromosoma umano in ordine di grandezza. Le persone presentano solitamente due copie del cromosoma 4, come di ogni autosoma. Il cromosoma 4 possiede all'incirca 192 milioni di nucleotidi. I due cromosomi 4 rappresentano oltre il 6% del DNA totale nelle cellule umane.\nIl cromosoma 4 contiene di certo oltre 1000 geni, ma si ritiene possa contenerne fino a 1100.\nIl numero di polimorfismi a singolo nucleotide (SNP) individuati \u00e8 di oltre 750.000."}
{"id": "714040", "revid": "33689", "url": "https://it.wikipedia.org/wiki?curid=714040", "title": "Applet Java", "text": ""}
{"id": "714043", "revid": "292162", "url": "https://it.wikipedia.org/wiki?curid=714043", "title": "Coppa Italia 1979-1980", "text": "La Coppa Italia 1979-1980 fu la 33\u00aa edizione della manifestazione calcistica. Inizi\u00f2 il 22 agosto 1979 e si concluse il 17 maggio 1980. Venne vinta dalla Roma, battendo il ai calci di rigore. Fu l'ultima edizione conclusasi con finale in gara unica all'Olimpico, prima del suo ripristino a partire dall'edizione 2007-2008.\nFase finale.\nLa , in quanto detentrice del trofeo, ottiene un \"bye\" qualificandosi direttamente alla fase finale. "}
{"id": "714044", "revid": "1318658", "url": "https://it.wikipedia.org/wiki?curid=714044", "title": "Parco nazionale dell'Iguaz\u00fa", "text": "Il parco nazionale dell'Iguaz\u00fa (in spagnolo \"Parque Nacional Iguaz\u00fa\", in portoghese \"Parque Nacional do Igua\u00e7u\") \u00e8 un parco nazionale situato al confine fra l'Argentina e il Brasile e il confine \u00e8 stabilito dall'omonimo fiume. La parte argentina del parco si trova nel nord della provincia di Misiones, mentre la parte brasiliana del parco si trova nella parte sud-occidentale dello Stato del Paran\u00e1. Si estende su un'area di circa 2.250\u00a0km\u00b2, dei quali 550 in Argentina e 1.700 in Brasile, bench\u00e9 il 80 percento delle cascate si ubichi in Argentina.\nIl parco venne creato nel 1939 e comprende uno dei pi\u00f9 famosi paesaggi naturalistici di tutto il Sudamerica, le cascate dell'Iguaz\u00fa, immerse nella foresta tropicale. Sia la parte argentina sia quella brasiliana del parco vennero inserite nell'elenco dei patrimoni dell'umanit\u00e0 dell'UNESCO, la prima nel 1984 e la seconda nel 1986.\nLa fauna del parco comprende numerose specie in pericolo d'estinzione, come giaguari, tapiri, ocelot, jaguarondi, formichieri e aquile della foresta. Altre specie che vivono entro i confini del parco sono il tucano, mammiferi come il coati e parecchie specie di farfalle.\nIl fiume Iguaz\u00fa sfocia nel fiume Paran\u00e1 23 chilometri a valle delle cascate, dopo un percorso lungo 1.320 chilometri. All'interno del parco diventa largo oltre 1.500 metri; le sue rive sono popolate da alberi come l'Erythrina crista-galli, il cui fiore \u00e8 il simbolo dell'Argentina.\nLa regione del parco era abitata gi\u00e0 10.000 anni fa da cacciatori-raccoglitori, soppiantati nell'XI secolo dai Guaran\u00ed, i quali introdussero nuove tecniche agrarie. I Guaran\u00ec vennero a loro volta soppiantati dai \"conquistadores\" spagnoli e portoghesi nel XVI secolo, anche se il loro retaggio \u00e8 ancora presente in tutta la regione. Il primo europeo a visitare questa parte di Sudamerica fu \u00c1lvar N\u00fa\u00f1ez Cabeza de Vaca nel 1542; nel 1609 giunsero i missionari gesuiti.\nLa foresta, di tipo tropicale, \u00e8 suddivisa in pi\u00f9 livelli: il livello pi\u00f9 alto \u00e8 costituito da alberi alti oltre 30\u00a0m; al livello pi\u00f9 basso si incontrano arbusti, piante e specie selvatiche di yerba mate."}
{"id": "714047", "revid": "2134764", "url": "https://it.wikipedia.org/wiki?curid=714047", "title": "Bledi Shk\u00ebmbi", "text": "Carriera.\nClub.\nHa giocato in Albania con lo Sk\u00ebnderbeu (la squadra della sua citt\u00e0 natale) ed il Teuta, in Grecia con l'Ethnikos Asteras, ed in Croazia con il Rijeka e Kamen Ingrad.\nNazionale.\nHa fatto parte inoltre, della Nazionale albanese, con cui ha disputato 14 partite fra il 2002 e il 2006.\nAllenatore.\nIl 16 giugno 2017 diventa allenatore del club kosovaro KF Liria .\nStatistiche.\nPresenze e reti nei club.\n\"Statistiche aggiornate al 18 maggio 2016.\""}
{"id": "714050", "revid": "74801", "url": "https://it.wikipedia.org/wiki?curid=714050", "title": "Avesta (Svezia)", "text": "Avesta \u00e8 una cittadina della Svezia centrale, capoluogo del comune omonimo, nella contea di Dalarna; nel 2005 aveva una popolazione di abitanti."}
{"id": "714052", "revid": "1543377", "url": "https://it.wikipedia.org/wiki?curid=714052", "title": "Guerra civile inglese", "text": "La guerra civile inglese (conosciuta anche come rivoluzione inglese o prima rivoluzione inglese) fu un conflitto civile combattuto in Gran Bretagna tra il 1642 e il 1651, nell'ambito delle cosiddette guerre dei tre regni. Essa fu il frutto di una serie di macchinazioni politiche tra la fazione dei Parlamentari (\"Roundheads\") e i Realisti (\"Cavaliers\"), le quali si scontrarono principalmente col modo di dirigere il governo dell'Inghilterra e sulla questione religiosa che affliggeva il regno dal secolo precedente. La guerra civile inglese \u00e8 storicamente e storiograficamente suddivisa al suo interno in almeno due macro-episodi: la prima (1642\u20131646) e la seconda (1648\u20131649) che vennero combattute tra i sostenitori di Carlo I e i sostenitori del Long Parliament; vi \u00e8 poi la terza (1649\u20131651) che vide scontrarsi i sostenitori di Carlo II ed i sostenitori del Rump Parliament. La guerra coinvolse anche i Covenanters e gli Irish Confederates. La guerra si concluse con la vittoria dei Parlamentari nella battaglia di Worcester il 3 settembre 1651.\nA differenza di altre guerre civili sul suolo britannico, che si combatterono essenzialmente per decidere chi dovesse governare, questi conflitti misero a confronto due tipologie di governo diverse (repubblica e monarchia) e quale dei tre regni (Inghilterra, Scozia e Irlanda) dovesse avere preminenza sugli altri. La soluzione, almeno parziale, pervenne all'epoca proprio delle guerre civili: con il processo e l'esecuzione di Carlo I nel 1649, l'esilio di suo figlio Carlo II (1651) e la fondazione del Commonwealth of England, dal 1653 vennero unificate le Isole britanniche sotto il nome di \"Commonwealth of England, Scotland, and Ireland\" sotto il governo personale di Oliver Cromwell (1653\u20131658) e per breve tempo di suo figlio Richard (1658\u20131659). In Inghilterra, il monopolio della chiesa d'Inghilterra termin\u00f2 ed in Irlanda i vincitori consolidarono il protestantesimo. A livello costituzionale, la guerra civile inglese apport\u00f2 la norma secondo la quale un monarca inglese non avrebbe potuto pi\u00f9 governare senza il consenso del parlamento nelle sue azioni di governo, anche se l'idea della sovranit\u00e0 parlamentare verr\u00e0 legalmente riconosciuta solo con la Gloriosa Rivoluzione del 1688.\nTerminologia.\nSovente, la guerra civile viene confusa con la guerra dei tre regni: in realt\u00e0 i termini sono distinti in quanto la guerra civile inglese fu un fenomeno interno allo stato inglese che si inser\u00ec all'interno delle guerre dei tre regni che erano gi\u00e0 all'attivo prima dello scoppio della prima rivoluzione inglese (dal 1639). All'inizio del XIX secolo, sir Walter Scott si riferiva alla guerra civile inglese col termine di \"the Great Civil War\" (\"Grande guerra civile\"). L'Enciclopedia Britannica l'ha definita la \"Great Rebellion\" (\"Grande rivolta\"). Alcuni storici, in particolare marxisti come Christopher Hill (1912\u20132003), hanno per lungo tempo preferito utilizzare il termine \"Rivoluzione inglese\".\nTalvolta vengono indicate come \"guerre civili inglesi\" dal momento che, storiograficamente, esse sono suddivise in tre parti distinte: la prima guerra civile (1642\u20131646) e la seconda, pi\u00f9 breve, che port\u00f2 per\u00f2 agli stravolgimenti pi\u00f9 gravi che compresero la morte di Carlo I d'Inghilterra e l'istituzione del Commonwealth (1648\u20131649). Vi \u00e8 inoltre una terza guerra considerata parte della guerra civile inglese che \u00e8 la guerra anglo-scozzese (1650-1652) che, secondo la maggior parte degli storici, pur essendo ormai considerata un conflitto non pi\u00f9 interno ma tra due stati distinti, difatti interess\u00f2 ancora delle problematiche interne coinvolgendo il tentativo di restaurazione di Carlo II alle due corone di Scozia e Inghilterra.\nIl contesto storico.\nIl regno di Giacomo I.\nDopo la morte di Elisabetta I Tudor (1603), che non lasci\u00f2 eredi diretti, il trono di Inghilterra e di Irlanda pass\u00f2 al parente pi\u00f9 prossimo, Giacomo Stuart, gi\u00e0 re di Scozia col nome di Giacomo VI, il quale assunse anche la corona inglese con il nome di Giacomo I d'Inghilterra. Per la prima volta si trovavano riunite sotto lo stesso sovrano l'Inghilterra anglicana, l'Irlanda cattolica e la Scozia calvinista.\nIl regno di Giacomo (durato fino al 1625) fu un'et\u00e0 di forti contrasti e lacerazioni che investirono tutti gli ambiti, ma in particolare quello religioso.\nIl re infatti si impegn\u00f2 nel diffondere l'Anglicanesimo, sempre pi\u00f9 vicino a posizioni quasi cattoliche, in un paese che invece richiedeva una riforma pericolosamente (dal punto di vista della Corona) vicina a posizioni protestanti.\nIl movimento puritano, diffuso soprattutto nelle classi pi\u00f9 abbienti, teorizzava il ripristino del pi\u00f9 ortodosso calvinismo e si ispirava a un modello di societ\u00e0 fondata sul primato dell'individuo, della sua religiosit\u00e0 e delle sue scelte autonome.\nLa successione di Carlo I e la rivolta irlandese del 1641.\nDa Giacomo il trono pass\u00f2 al figlio Carlo I Stuart; in questo periodo esplose il conflitto tra il re e il Parlamento, principalmente a causa di questioni fiscali. Nel 1628 sorse un movimento puritano che chiedeva una chiesa molto simile a quella scozzese, cosa che il re non pot\u00e9 concedere: ci\u00f2 avrebbe richiesto nomine elettive, e la corona non poteva allora rinunciare ai vescovi e ai parroci, attraverso i quali esercitava il proprio potere. Davanti alla richiesta di un nuovo ordine sociale, oltre che economico, il parlamento fu nuovamente sciolto e il re cominci\u00f2 una politica decisamente assolutistica. Nello stesso anno Carlo I per sostenere le spese necessarie all'appoggio militare in Olanda contro la Spagna, convoc\u00f2 il Parlamento. I parlamentari per\u00f2, invece di concedere sussidi al re, gli chiesero conto di tutte le illegalit\u00e0 commesse, chiedendogli di firmare la cosiddetta \"Petizione dei Diritti\" (\"Petition of Right\") con la quale si decretava che ogni imposizione fiscale dovesse essere approvata dal Parlamento stesso, mentre altre pratiche, quali i prestiti forzosi, l'arruolamento obbligato, gli arresti immotivati (contro l'Habeas corpus della Magna Carta), venivano dichiarate illegali. Per questo motivo il re sciolse il Parlamento appena un mese dopo la riconvocazione.\nNel 1629 Carlo sciolse il Parlamento e diede vita a un governo personale. In questo modo il malcontento si spost\u00f2 verso la figura del sovrano. Una delle concause che portarono il re allo scioglimento del parlamento fu la questione religiosa: continuando ad appoggiare la chiesa anglicana, Carlo si dimostr\u00f2 ostile alle tendenze riformate di molti dei suoi sudditi inglesi e scozzesi; un numero sempre maggiore di questi ultimi, ormai, auspicava lo smantellamento della chiesa anglicana.\nIl monarca inoltre, contestando le innovazioni della \"Petition of Rights\", istitu\u00ec tribunali monarchici negando a tutti gli uomini liberi di essere giudicati da altri loro pari, provocando cos\u00ec forti tensioni tra rappresentanti del popolo e monarchia. Inoltre, Carlo I stava riscuotendo tributi con la consapevolezza di non poterlo fare: vi era infatti, tra le altre, una tassa che le citt\u00e0 marinare dovevano pagare in tempo di guerra (\"ship money\").\nIl re eluse la petizione dei diritti ed estese la tassa a tutti i suoi sudditi. Dal momento che tale pretesa avrebbe avuto senso solo se ci fosse stata una guerra, il re decise quindi di prendere parte al conflitto in atto in Scozia, suo paese di origine, con l'intento di conquistare e portare ordine in Irlanda; tuttavia per far ci\u00f2 gli era necessario un esercito. La questione irlandese divenne un problema tale da creare le basi per la rivoluzione inglese.\nPer non apparire in contraddizione con le sue posizioni in materia religiosa, Carlo volle allora imporre il sistema di culto inglese anche alla Scozia calvinista; ma gli scozzesi respinsero questa pretesa: rifiutarono di abbandonare le proprie terre e prepararono un'armata, dichiarando guerra a Carlo. In quel periodo per\u00f2 l'esercito era di stanza in Irlanda, dove erano emersi conflitti di natura religiosa fra cattolici e calvinisti che provocavano non pochi problemi alla corona inglese. Il matrimonio con Enrichetta, figlia del re Enrico IV di Francia e fervente cattolica, e la nomina nel 1633 ad arcivescovo di Canterbury di William Laud, prelato della corrente filo-cattolica della Chiesa Anglicana, alienarono al re il favore della maggioranza anglicana, che seguiva idee calviniste. Carlo I dunque esacerb\u00f2 i conflitti che laceravano il paese sul piano religioso e nella gestione del potere.\nNel 1641 scoppi\u00f2 in Irlanda una rivolta: proprietari, uomini liberi, contadini cattolici insorsero contro la nascente classe di coloni protestanti inglesi. Carlo, dunque, fu costretto a cedere e, ritornando sui suoi passi, toller\u00f2 la chiesa presbiteriana in Scozia.\nIl re dovette riconvocare il parlamento, tra i cui membri vi era anche John Pym, una delle figure pi\u00f9 importanti di questo periodo. Quest'ultimo, prontamente, approfitt\u00f2 della situazione per incitare il popolo a puntare i fucili contro il re, di origine scozzese. L'esercito reale, tornato dall'Irlanda, passa di fatto sotto il comando di John Pym (che divenne \"l'altro re\"). Il parlamento, con la \"Grande Rimostranza\", approva 200 articoli della Magna Charta; ogni articolo era diretto contro la famiglia Stuart, soprattutto contro il re.\nL'opposizione al re si faceva sempre pi\u00f9 forte non solo nella societ\u00e0 civile, ma anche nella rappresentanza parlamentare; tuttavia le forze parlamentari erano discordi: i 200 articoli vengono approvati con una maggioranza di soli 11 voti. John Pym deve rinunciare a proclamare la sua vittoria, e i 200 articoli, piuttosto che edificare un nuovo ordine, provocano la guerra civile.\nLo scioglimento del Parlamento e le \"guerre dei Vescovi\".\nDurante i dieci anni d'assenza del Parlamento, Carlo I, sostenuto dall'arcivescovo di Canterbury William Laud e dal Consiglio della Corona, tent\u00f2 di racimolare denaro attraverso l'imposizione di nuovi tributi, come ad esempio lo \"ship money,\" esteso non pi\u00f9 soltanto alle citt\u00e0 portuali e combatt\u00e9 strenuamente il puritanesimo, applicando una pesante censura ai testi religiosi allora in circolazione. Tent\u00f2 inoltre di diffondere l'Anglicanesimo in Scozia, regione di fede calvinista, provocando una rivolta. Carlo I si trov\u00f2 costretto a convocare il Parlamento per chiedere l'approvazione di ulteriori tasse necessarie a formare un esercito da inviare contro gli insorti. Ci\u00f2 avvenne il 13 aprile 1640 (Short Parliament) e Carlo I tent\u00f2 di aggraziarsi il favore del Parlamento con l'abolizione della Ship Money, per farsi finanziare le ostilit\u00e0 in Scozia. Il parlamento, composto da un terzo di rappresentanti di fede puritana, rispose criticando l'operato di Carlo I e decret\u00f2 la sospensione dei sussidi. Il re rispose con lo scioglimento del parlamento il 5 maggio dello stesso anno.\nCronologia del conflitto.\nLa prima guerra civile inglese (1642-1646).\nLa soggezione del Parlamento e la dittatura di Cromwell (1642-1649).\nIl re cerc\u00f2 di liberarsi dei parlamentari che gli erano pi\u00f9 ostili ma questi, avvertiti in tempo, riuscirono a salvarsi (anche con l'appoggio della popolazione di Londra, sempre pi\u00f9 insofferente all'atteggiamento di Carlo I). Scoppi\u00f2 cos\u00ec una guerra civile tra monarchici e parlamentari (soprannominati \"Roundheads\" - \"teste rotonde,\" dai loro avversari perch\u00e9 portavano capelli piuttosto corti paragonati a quelli delle truppe del re). La guerra all'inizio vide prevalere i monarchici ma dopo breve tempo la situazione si capovolse.\nIl sovrano tent\u00f2 di negoziare con gli scozzesi, i quali lo arrestarono e lo vendettero ai parlamentari. Carlo I riusc\u00ec per\u00f2 a fuggire e la guerra continu\u00f2 ancora per un anno. Alla fine vinsero i parlamentari. Il leader di questi ultimi, Oliver Cromwell, espulse dal parlamento i seguaci del re. Il parlamento condann\u00f2 a morte il sovrano e fu proclamato il \"commonwealth of England\", di cui Cromwell assunse la guida con il titolo di Lord Protettore. Si crearono cos\u00ed due partiti:\nIl parlamento, un tempo unito nella lotta contro la \"ship money\", era ora spaccato a met\u00e0; per capire la storia inglese di questo periodo dobbiamo entrare nelle chiese, dove ci sono parroci arrabbiati che si rivolgono dal pulpito alla popolazione:\nNel 1642 la cavalleria fedele al re Carlo, composta principalmente dall'aristocrazia e ricordo della societ\u00e0 medioevale, si scontr\u00f2 con l'esercito del Parlamento, le \"Teste rotonde\". Londra e il sud caddero in mano alle teste rotonde, Nottingham e il centro in mano al re. I cavalieri avanzarono, senza giungere per\u00f2 a conquistare, in due anni di guerra, la citt\u00e0 di Londra; questo perch\u00e9 le teste rotonde cominciarono a conseguire alcune vittorie, grazie soprattutto a un nuovo capo militare puritano ed esponente della gentry: Oliver Cromwell. Questi organizz\u00f2 un esercito di nuovo modello formato da volontari altamente specializzati e qualificati, con ferrea disciplina militare (New Model Army).\nCromwell and\u00f2 all'attacco dell'esercito di Carlo e, nel giro di quattro anni, i cavalieri furono annientati; il re non pot\u00e9 pi\u00f9 avanzare la richiesta di guidare un esercito.\nL' \"Interbellum\".\nLa guerra civile sembr\u00f2 concludersi nel 1646, con la Battaglia di Oxford; il parlamento si impegn\u00f2 a legiferare per lo smantellamento dei sistemi feudali, sanc\u00ec l'istituzione della propriet\u00e0 privata e la legittimazione delle recinzioni; vennero smantellate le figure dei vescovi, e con essi la chiesa anglicana, a favore di un modello presbiteriano. In compenso il re rimase solo un simbolo, non pot\u00e9 pi\u00f9 contare sulla vecchia aristocrazia. Alcune forze avrebbero voluto l'abolizione della monarchia, ma i presbiteriani la vollero mantenere: temevano infatti che il decadimento della casa reale preparasse il terreno a riforme pi\u00f9 radicali da parte del popolo.\nLa seconda guerra civile inglese (1648-1649).\nIl re per\u00f2 non accett\u00f2 di restare al potere se non fosse stato restaurato il vecchio ordine delle cose; Cromwell fu costretto a riprendere l'esercito per garantire le conquiste rivoluzionarie: si crearono quattro partiti: il partito degli \"indipendenti\" (coloro che volevano ancora il re), dei \"presbiteriani\", degli \"zappatori\" (coloro che volevano assegnare la terra a chi la lavorava, di stampo socialista \"ante litteram\") e dei \"livellatori\" (coloro che volevano assegnare la terra agli affittuari). I presbiteriani, attraverso accordi segreti con la corona, si dissero favorevoli alla piena restaurazione dei poteri del sovrano ed il re arriv\u00f2 a chiedere che la Scozia, con il suo esercito, invadesse l'Inghilterra; l'esercito di Cromwell, costituito da livellatori e zappatori, intervenne, cacciando dal parlamento i presbiteriani e destituendo ufficialmente la monarchia inglese.\nIl re, processato e condannato per alto tradimento, il 30 gennaio 1649 fu decapitato: cadde cos\u00ec il principio del diritto divino dei sovrani e nacque un nuovo principio, quello della sovranit\u00e0 popolare.\nLa terza guerra civile inglese (1649\u20131651).\nLa conquista dell'Irlanda e la guerra in Scozia (1649-1658).\nDal 1653 ebbe inizio una vera e propria dittatura militare; il territorio venne diviso e sottoposto a fidati governatori militari. Nel 1658 il dittatore Cromwell muore. L'Irlanda aveva conosciuto una guerra continua dall'inizio della ribellione del 1641, con la maggior parte dell'isola controllata dai Confederati irlandesi. Sempre pi\u00f9 minacciati dagli eserciti del Parlamento inglese, dopo l'arresto di Carlo I nel 1648, i Confederati firmarono un trattato di alleanza con i monarchici inglesi. Il comune monarchico e le forze confederate sotto il Duca di Ormonde tentarono di eliminare l'esercito parlamentare di Dublino, ma i loro avversari li sconfissero nella battaglia di Rathmines (2 agosto 1649). Come ex membro del Parlamento l'ammiraglio Robert Blake blocc\u00f2 la flotta del Principe Rupert a Kinsale, cos\u00ec Oliver Cromwell pot\u00e9 attraccare a Dublino il 15 agosto 1649 con un esercito per sedare l'alleanza monarchica in Irlanda. Lo sterminio dei monarchici in Irlanda nel 1649 da parte di Cromwell ha ancora una forte risonanza per molti irlandesi.\nDopo l'assedio di Drogheda, il massacro di circa 3.500 persone, circa 2.700 soldati monarchici e 700 altri, tra civili, prigionieri e sacerdoti cattolici (Cromwell sostenne che tutti gli uomini possedevano armi) divenne una delle memorie storiche che spinse l'Irlanda a lottare contro l'Inghilterra e i cattolici contro i protestanti nel corso degli ultimi tre secoli. Tuttavia, il massacro ebbe anche un significato simbolico della percezione irlandese della crudelt\u00e0 di Cromwell, dato che morirono molte pi\u00f9 persone nella guerriglia e nelle operazioni di terra bruciata nel paese che negli infami massacri di Drogheda e Wexford.\nLa conquista parlamentare del territorio irlandese continu\u00f2 per altri quattro anni, fino al 1653, quando l'ultimo dei Confederati irlandesi e le truppe realiste si arresero. Gli storici hanno stimato che circa il 30% della popolazione irlandese sia morta o andata in esilio a causa delle guerre. I vincitori confiscarono a quasi tutti i cattolici irlandesi le propriet\u00e0 dei terreni, che furono assegnati ai creditori del Parlamento, ai soldati parlamentari che avevano prestato servizio in Irlanda e agli inglesi che vi si erano stabiliti prima della guerra.\nIn Scozia l'esecuzione di Carlo I modific\u00f2 la dinamica della guerra civile, combattutasi tra realisti e Covenanter dal 1644. Dal 1649, la lotta aveva lasciato i realisti scozzesi disorganizzati e il loro leader, il marchese di Montrose, era andato in esilio. In un primo momento, Carlo II incoraggi\u00f2 Montrose a sollevare un esercito di Highlanders a combattere dalla parte dei realisti. Quando i Covenanters scozzesi, che non erano d'accordo con l'esecuzione di Carlo I e che temevano per il futuro della Scozia e l'indipendenza del loro paese nel quadro del nuovo Commonwealth, offrirono la corona di Scozia al marchese Montrose, Carlo II abbandon\u00f2 Montrose ai suoi nemici. Quest'ultimo, che aveva riunito una forza mercenaria in Norvegia, era gi\u00e0 sbarcato e non poteva abbandonare la lotta; egli non riusc\u00ec a suscitare la ribellione di molti dei clan delle Highlands e i Covenanters sconfissero il suo esercito nella battaglia di Carbisdale a Ross-shire, il 27 aprile 1650.\nI vincitori catturarono Montrose poco dopo e lo portarono a Edimburgo; il 20 maggio il Parlamento scozzese lo condann\u00f2 a morte e lo fece impiccare il giorno dopo.\nCromwell arriv\u00f2 in Scozia il 22 luglio 1650 e procedette ad assediare Edimburgo; alla fine di agosto, le malattie e la carenza di forniture avevano per\u00f2 ridotto il suo esercito, da lui ritirato verso la sua base a Dunbar. Un esercito scozzese, riunito sotto il comando di David Leslie, cerc\u00f2 di bloccargli la ritirata, ma Cromwell lo sconfisse nella battaglia di Dunbar il 3 settembre. L'esercito di Cromwell poi prese Edimburgo, ed entro la fine dell'anno, occup\u00f2 gran parte della Scozia meridionale. Nel luglio 1651, le forze di Cromwell attraversarono la baia Fife del Firth of Forth e sconfissero gli scozzesi nella battaglia di Inverkeithing (20 luglio 1651). Il successivo 3 settembre, a Worcester, ci fu la sconfitta definitiva di Carlo II e degli scozzesi nella rivoluzione inglese.\nLa sconfitta repubblicana e la restaurazione monarchica (1658-1660).\nCon la scomparsa di Cromwell venne a mancare un leader alla rivoluzione inglese: suo figlio Richard Cromwell, che gli succedette, non riusc\u00ec a sostituire degnamente la figura paterna. Apparve necessaria, perci\u00f2, la restaurazione di un ordine politico pi\u00f9 solido.\nUn esercito guidato da George Monck, uomo che fu fedele a Cromwell, marci\u00f2 su Londra e restitu\u00ec i poteri al Parlamento. Carlo II Stuart, figlio di Carlo I, rientr\u00f2 in Inghilterra dall'esilio olandese: la monarchia, la Camera dei Lord e la Chiesa anglicana furono cos\u00ec restaurate.\nLa ricostituzione dei tre pilastri del potere, tuttavia, non signific\u00f2 affatto un ritorno puro e semplice al passato: grazie al potere che il Parlamento aveva rivendicato, in reazione alla politica di accentramento posta in atto da Giacomo I e Carlo I, e dopo la condanna a morte di quest'ultimo, l'Inghilterra non vide mai pi\u00f9 sovrani assolutisti sul proprio trono.\nLe colonie inglesi nella guerra civile.\nNel corso della guerra civile inglese, i possedimenti coloniali inglesi d'oltremare vennero pesantemente coinvolti nel conflitto. Le Isole del Canale, l'isola di Jersey e Castle Cornet nel Guernsey supportarono costantemente il re sino alla sua resa con onore nel dicembre del 1651.\nPer quanto i nuovi insediamenti puritani in Nord America, in particolare il Massachusetts, fossero dominati dai Parlamentari, le vecchie colonie si schierarono quasi tutte con la Corona. Vi furono delle frizioni tra Realisti e Puritani nel Maryland che culminarono nella Battaglia del Severn. Gli insediamenti della Virginia Company nelle Bermuda ed in Virginia, ad Antigua e nelle Barbados, furono perlopi\u00f9 leali alla Corona inglese. I puritani residenti nelle Bermuda vennero espulsi, insediandosi nelle Bahamas sotto la guida di William Sayle col nome collettivo di \"Eleutheran Adventurers\". Nel 1650 il parlamento inglese dovette prendere dei provvedimenti nei confronti delle colonie che erano rimaste fedeli al re, giungendo a varare una legge che consentiva ai pirati locali di attaccare quei vascelli inglesi che fossero stati visti commerciare con le colonie giudicate ribelli dal governo cromwelliano. Col peggiorare della situazione, il parlamento giunse ad assemblare una flotta per invadere le colonie realiste d'oltremare, ma diverse colonie inglesi nei Caraibi vennero catturate da olandesi e francesi nel 1651 nel corso della seconda guerra anglo-olandese. Sul fronte opposto, il reggimento di milizia delle Bermuda e le batterie costiere si prepararono a resistere a un'invasione che venne per\u00f2 solo minacciata e non si concretizz\u00f2 mai. L'unica flotta inviata dal parlamento fu quella del 1651 al comando dell'ammiraglio sir George Ayscue che venne inviato a sottomettere le colonie trans-atlantiche, ma dopo la caduta delle Barbados, i bermudiani decisero di concludere una pace separata che rispettasse lo \"status quo ante\".\nLa popolazione della colonia della Virginia si schier\u00f2 coi Cavaliers durante e dopo la guerra civile inglese ed ottennero per questo ampi vantaggi dalla restaurazione di Carlo II nel 1660.\nSignificato e interpretazioni storiche.\nNei primi decenni del XX secolo, la scuola di pensiero Whig era la visione storiografica dominante nel mondo anglosassone. Essa tendeva a spiegare la guerra civile inglese come il naturale risultato di secoli di lotte interne tra il parlamento (in particolare la Camera dei Comuni) e la monarchia, col parlamento a difendere i diritti tradizionali degli inglesi, mentre la monarchia Stuart in difesa dell'aristocrazia e di quello che riteneva essere il proprio diritto a legiferare indipendentemente dal parere del parlamento. Il principale storico Whig, S. R. Gardiner, rese popolare l'idea che la guerra civile inglese fosse stata una \"rivoluzione puritana\", che sfid\u00f2 la repressiva chiesa di stato voluta dagli Stuart e spian\u00f2 la strada alla tolleranza religiosa nel regno.\nLa visione degli Whig sulla guerra civile inglese venne successivamente affiancata dalla scuola marxista che guadagn\u00f2 popolarit\u00e0 negli anni '40 del Novecento: secondo tale visione la guerra civile inglese era da considerare una rivoluzione borghese. Secondo lo storico marxista Christopher Hill:\nNegli anni '70 del Novecento, il revisionismo storico sfid\u00f2 sia la visione Whig che quella marxista, in particolare con testi come l'antologia \"The Origins of the English Civil War\" di Conrad Russell pubblicata nel 1973. Gli storici che aderirono alla corrente di Russell, si focalizzarono sugli anni immediatamente precedenti l'inizio della prima guerra civile inglese, ritornando all'opera storiografica del conte di Clarendon dal titolo \"History of the Rebellion and Civil Wars in England\". Secondo tale visione, le due teorie storiche precedentemente esposte non avevano tenuto conto di una serie di elementi: gli eventi della guerra civile non furono esattamente precursori della Gloriosa Rivoluzione di fine secolo, diversi puritani non necessariamente si allearono coi parlamentari, come pure molti membri della borghesia combatterono per il re, mentre altri aristocratici decisero di supportare il parlamento, il tutto per una serie di motivazioni che non sempre erano facilmente raggruppabili in motivazioni generali, ma dovevano scendere nell'analisi degli specifici casi.\nDagli anni '90 del Novecento, diversi storici che hanno seguito queste teorie hanno preferito alla denominazione tradizionale di \"guerra civile inglese\" quella di \"guerre civili britanniche\" con la concezione che la situazione dell'Inghilterra in guerra all'epoca non possa essere estrinsecata da ci\u00f2 che nel contempo stava avvenendo in Scozia ed in Irlanda. La figura di re Carlo I rimase ad ogni modo cruciale, non solo come re d'Inghilterra, ma anche per le sue relazioni con i popoli di altri regni. Ad esempio, le guerre iniziarono quando Carlo costrinse l'uso dell'Book of Common Prayer anche in Scozia, incontrando la resistenza dei Covenanters, e necessit\u00f2 della forza militare per imporre la propria volont\u00e0. Ad ogni modo, questo stesso esercito necessitava di denaro che Carlo I dovette necessariamente chiedere al parlamento inglese, il quale a sua volta non era intenzionato a concedere tale denaro se non dietro a precise condizioni. Sin dai primi anni '40 del Seicento, difatti, la figura di Carlo venne lasciata in uno status di crisi semi-permanente. Carlo scese infine a patti coi Covenanters nell'agosto del 1641, ma per quanto questo indebol\u00ec la sua posizione presso il parlamento inglese, la rivolta irlandese che scoppi\u00f2 nell'ottobre di quello stesso anno gli fu favorevole.\nIl \"Behemoth\" di Hobbes.\nLo storico e filosofo inglese del Seicento, Thomas Hobbes, diede un resoconto della guerra civile inglese nell sua opera \"Behemoth\", scritto nel 1668 e pubblicato nel 1681. Egli dichiar\u00f2 che la causa della guerra furono i conflitti delle dottrine politiche dell'epoca. Il \"Behemoth\" offre un approccio storico e filosofico che spiega chiaramente come Carlo I non potesse, nemmeno volendolo, mantenere la pace e il suo trono nel contempo: Hobbes analizza i cambiamenti del pensiero degli inglesi nel corso della guerra notando come l'opinione della divinit\u00e0 del re e della politica che diedero inizio alla rivolta, passarono poi ad una retorica ed a una dottrina utilizzate dai ribelli contro il re, per poi divenire una critica alla tassazione, alla cospirazione dei soldati ed alla strategia militare.\nHobbes diede quindi un'interpretazione delle cause della guerra civile inglese pi\u00f9 attribuibile alle nuove teorie dei pensatori inglesi pi\u00f9 che a vere e proprie cause politiche o storiche. Egli ritenne pure che le pretese del clero furono una miccia che contribu\u00ec significativamente ad innescare le problematiche (\"il fondamentalismo dei puritani, i suprematisti papisti e il diritto divino degli episcopali\".). Hobbes propose a tal proposito l'abolizione dell'indipendenza del clero e la sua sottoposizione al controllo civile dello stato.\nSecondo alcuni studiosi, l'opera \"Behemoth\" di Hobbes non venne ricevuta dal pubblico come un'opera accademica, ma piuttosto un libro polemico come era stato il \"Leviatano\" del medesimo autore, ma che ebbe molto meno successo. Ma proprio perch\u00e9 Hobbes fu essenzialmente un filosofo, la sua opera venne raramente presa in considerazione dagli storiografi e dagli storici. Altro fattore che prevenne a lungo la diffusione del libro fu il rifiuto di Carlo II di dare il proprio assenso alla pubblicazione dell'opera per la differenza di visioni che contrapponevano i due sull'argomento."}
{"id": "714054", "revid": "88740", "url": "https://it.wikipedia.org/wiki?curid=714054", "title": "Flagstaff (Arizona)", "text": "Flagstaff \u00e8 una citt\u00e0 e il capoluogo della contea di Coconino nell'Arizona settentrionale, nel sud-ovest degli Stati Uniti. Nel 2018, la popolazione stimata della citt\u00e0 era di abitanti. L'area metropolitana combinata di Flagstaff ha una popolazione stimata di abitanti. La citt\u00e0 prende il nome da un pennone di pino giallo realizzato da alcuni scout di Boston durante una festa (nota come \"Second Boston Party\") per celebrare il centenario degli Stati Uniti il 4 luglio 1876.\nGeografia fisica.\nSecondo l'Ufficio del censimento degli Stati Uniti, ha una superficie totale di .\nFlagstaff si trova vicino al confine sud-occidentale dell'altopiano del Colorado, lungo il lato occidentale della pi\u00f9 grande foresta contigua di pini gialli negli Stati Uniti continentali. Flagstaff si trova accanto al Monte Elden, appena a sud delle San Francisco Peaks, la catena montuosa pi\u00f9 alta dello stato dell'Arizona. L'Humphreys Peak, il punto pi\u00f9 alto dell'Arizona a metri sul livello del mare, si trova a circa 16\u00a0km a nord di Flagstaff nel Kachina Peaks Wilderness.\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 73,4% di bianchi, l'1,9% di afroamericani, l'11,7% di nativi americani, l'1,9% di asiatici, lo 0,2% di oceanici, il 7,3% di altre etnie, e il 3,6% di due o pi\u00f9 etnie. Ispanici o latinos di qualunque etnia erano il 18,4% della popolazione.\nEconomia.\nInizialmente l'economia di Flagstaff si basava sulle industrie del legname, della ferrovia e dell'allevamento. Oggi, la citt\u00e0 rimane un importante centro di distribuzione per aziende come Nestl\u00e9 Purina PetCare, ed \u00e8 sede dell'Osservatorio Lowell, dell'Osservatorio navale degli Stati Uniti, della stazione Flagstaff dello United States Geological Survey e della Northern Arizona University. Flagstaff ha un forte settore turistico, grazie alla sua vicinanza al parco nazionale del Grand Canyon, all'Oak Creek Canyon, all'Arizona Snowbowl, al Meteor Crater e alla storica Route 66. La citt\u00e0 \u00e8 anche un centro in crescita per la produzione medica e biotecnologica, sede di corporazioni come SenesTech e W.L. Gore and Associates."}
{"id": "714055", "revid": "219110", "url": "https://it.wikipedia.org/wiki?curid=714055", "title": "Nixie", "text": "Il tubo nixie () \u00e8 un display numerico costituito da un tubo simile alla valvola termoionica, al cui interno sono disposti una serie di elettrodi sagomati a forma delle dieci cifre decimali, sovrapposti uno sull'altro e leggermente distanziati tra di loro.\nCaratteristiche.\nIl tubo \u00e8 provvisto di una serie di pin o reofori, ciascuno collegato al relativo elettrodo; un pin comune \u00e8 collegato ad una griglia posta a semicerchio intorno agli elettrodi. All'interno del tubo \u00e8 contenuta una miscela di gas. L'accensione delle cifre avviene fornendo una tensione continua di circa 170/300 volt tra la griglia comune costituente l'anodo e uno degli elettrodi costituenti i catodi.\nLa scarica di gas forma un alone di plasma intorno all'elettrodo, permettendone l'illuminazione.\nSuccessivamente all'accensione, quando la corrente inizia a fluire nel resistore posta fra anodo e alimentazione, per la legge di ohm la tensione fra anodo e massa diminuisce ad un valore di regime pari a 130/180 volt.\nIl colore dell'alone luminoso, solitamente di tonalit\u00e0 arancione, dipende dalle percentuali delle miscele di gas contenute.\nPer aumentare il contrasto e nascondere alla vista la struttura interna, alcune tipologie presentano esternamente una smaltatura trasparente rossa.\nTubi specifici dispongono di ulteriori elettrodi sagomati a forma di simboli aggiuntivi (come +, -, %, etc.)\nStoria.\nNixie \u00e8 un marchio registrato della Burroughs Corporation, che ha introdotto questo dispositivo sul mercato nel 1954; altri costruttori hanno prodotto questo dispositivo in forme e dimensioni diverse.\n\u00c8 stato impiegato fino ai primi anni settanta in radiosveglie, orologi, strumenti di misura elettronici, macchine a controllo numerico.\n\u00c8 andato rapidamente in disuso all'avvento dei display a stato solido, molto pi\u00f9 compatti, robusti ed economici, come ad esempio i teleindicatori a palette, i display VFD o i display a sette segmenti nati negli anni ottanta.\nDa un articolo apparso nel giugno 1973 sulla rivista Scientific American, si presume che il nome \"nixie\" derivi dall'abbreviazione di \"Numeric Indicator eXperimental No 1\".\nRinascita.\nUltimamente i display nixie, nonostante il loro costo elevato, stanno diventando di interesse per una minoranza di hobbisti e appassionati di elettronica, dato il fascino che emana il tipo di visualizzazione.\nMolti tubi non venduti che sono rimasti in magazzini per decenni sono stati ritrovati e venduti, soprattutto online. Una delle applicazioni pi\u00f9 comuni \u00e8 la realizzazione di orologi digitali fatti in casa. Questo \u00e8 un po' ironico, dal momento che durante il loro periodo di massimo successo i tubi nixie erano generalmente considerati troppo costosi per l'uso in beni di consumo di massa come gli orologi. Questa recente crescita di domanda ha causato un drastico aumenti dei prezzi, specialmente per i tubi pi\u00f9 grandi.\nCi sono anche stati alcuni tentativi di produrre di nuovo tubi nixie e quello pi\u00f9 riuscito \u00e8 di Dalibor Farny, un programmatore e ingegnere elettronico della Repubblica Ceca. La sua attivit\u00e0 \u00e8 iniziata nel febbraio del 2012 e alla fine del 2014 Dalibor ha creato il suo primo tubo nixie pronto per la commercializzazione, l'R|Z568M (dove \"R\" sta per \"resurrection\"), che vende nel suo sito web per 145 dollari.\nOltre ai tubi, un elemento importante sono i circuiti ad alta tensione necessari per pilotarli. La serie originale 7400 di circuiti integrati come il decoder BCD 74141 \u00e8 ormai fuori produzione da molto tempo ed \u00e8 pi\u00f9 raro degli stessi tubi. Sono ancora in produzione solo gli equivalenti sovietici come il K155ID1 ().\nDurata nel tempo e difetti.\nLa durata di un nixie dell'ultima generazione pu\u00f2 arrivare a 200.000 ore, mentre era di circa 5000 ore nei primi modelli immessi sul mercato. Si tratta di un componente relativamente fragile, quindi suscettibile di rotture del vetro e degli elettrodi interni dovuta a vibrazioni e con possibile infiltrazione di aria esterna che rende il display inutilizzabile. Di seguito i problemi pi\u00f9 comuni:\nI catodi rispetto all'osservatore non sono messi in sequenza numerica, ma in modo da non oscurarsi reciprocamente, o quantomeno posizionati in modo da ridurre tale fenomeno."}
{"id": "714058", "revid": "1305772", "url": "https://it.wikipedia.org/wiki?curid=714058", "title": "E10", "text": ""}
{"id": "714061", "revid": "74801", "url": "https://it.wikipedia.org/wiki?curid=714061", "title": "Borl\u00e4nge", "text": "Borl\u00e4nge \u00e8 una cittadina della Svezia centrale, capoluogo del comune omonimo, nella contea di Dalarna; nel 2010 aveva una popolazione di abitanti.\nSport.\nStazione sciistica, ha ospitato alcune tappe della Coppa del Mondo di sci di fondo e varie gare minori di sci alpino."}
{"id": "714062", "revid": "1305772", "url": "https://it.wikipedia.org/wiki?curid=714062", "title": "E15", "text": ""}
{"id": "714063", "revid": "123103028", "url": "https://it.wikipedia.org/wiki?curid=714063", "title": "La Vanguardia", "text": "La Vanguardia \u00e8 un quotidiano edito in lingua spagnola e dal 2011 anche in lingua catalana, pubblicato a Barcellona, di idee liberali e catalaniste.\nNato nel 1881 come organo del Partito Liberale, fu durante la Guerra civile organo ufficioso della Generalitat; sotto il franchismo fu rinominata \"La Vanguardia Espa\u00f1ola\". Oggi \u00e8 il giornale pi\u00f9 venduto in Catalogna e la sua versione web \u00e8 la pi\u00f9 letta in tutta Spagna.\nStoria.\nPrimi anni (1888-1938).\nIl primo numero de La Vanguardia fu pubblicato il 1\u00ba febbraio 1881, inizialmente come organo della sezione del Partito Liberale nella provincia di Barcellona. Prendeva il nome da un settimanale repubblicano-federalista di breve vita, fondato dopo la Rivoluzione del 1868, e aspirava a essere strumentale ad una vittoria liberale alle elezioni municipali. Nel 1888, con l'inizio dell'Esposizione Universale, La Vanguardia si present\u00f2 in un nuovo formato, come giornale indipendente e svincolato dai liberali, sebbene sempre vicino alla loro ideologia. Sotto la direzione di Modesto S\u00e1nchez Ortiz (1888 - 1901), il giornale diede spazio a giovani artisti e intellettuali, tra i quali Rusi\u00f1ol, Leopoldo Alas, Unamuno e altri della Generazione del '98.\nA partire dal 1903, il giornale trasfer\u00ec la propria sede a carrer Pelai 28, un edificio modernista, e rinnov\u00f2 la propria composizione. In quegli anni divenne il giornale pi\u00f9 letto in Catalogna (oltre 80.000 copie) e il primo giornale spagnolo con corrispondenti da Parigi e Berlino. Sotto la direzione di Agust\u00ed Calvet \u00abGaziel\u00bb, negli anni Venti, La Vanguardia si consolid\u00f2 come primo giornale spagnolo e tra i principali in Europa. \nNel 1931 mor\u00ec Ram\u00f3n God\u00f3, cui succedette il figlio Carlos God\u00f3 Valls. Durante il periodo della Seconda Repubblica Spagnola, il giornale si mantenne su una linea catalanista e liberale, vicina alle istanze della Lliga Catalana di Francesc Camb\u00f3.\nCon l'inizio della Guerra Civile, il giornale fu sequestrato e divenne il principale organo di espressione della Generalitat di Llu\u00eds Companys. Pi\u00f9 tardi, verso il 1938, fece da organo \"de facto\" del Governo della Repubblica Spagnola, rifugiatosi a Barcellona. Durante questa fase il giornale godette dei contributi di intellettuali come Antonio Machado, Il'ja Grigor'evi\u010d \u0116renburg, Max Aub e Andr\u00e9 Malraux.\nLa Vanguardia \"Espa\u00f1ola\" (1938-1978).\nCon la vittoria franchista, Carlos God\u00f3 Valls recuper\u00f2 la propriet\u00e0 del giornale. Fu per\u00f2 costretto a cambiarne il nome e a condannare all'oblio le 773 edizioni pubblicate durante il periodo repubblicano. Il regime gli affianc\u00f2 due quotidiani vincolati al Movimiento Nacional, \"La Prensa\" e \"Solidaridad Nacional\".\nDurante la Seconda guerra mondiale la sezione Esteri del giornale, guidata da Santiago Nadal, fu favorevole agli Alleati.\nQuando nel 1959 il direttore imposto da Franco, Luis de Galinsoga, irato per aver assistito a un'omelia messale in lingua catalana, ebbe a dire \"tutti i catalani sono delle merde\", il giornale fu oggetto di una campagna di boicottaggio, guidata tra gli altri dal giovane Jordi Pujol.\nNegli anni Sessanta si susseguirono alla direzione Manuel Aznar (uomo del regime, impiegato nella delegazione spagnola all'ONU), Javier de Echarri e Horacio S\u00e1enz Guerrero. Sotto la direzione di quest'ultimo cominciarono a collaborare col giornale personalit\u00e0 come Ram\u00f3n Tr\u00edas Fargas e Joan Fuster. Il 16 agosto 1978, il giornale torn\u00f2 a chiamarsi La Vanguardia.\nAnni recenti.\nNel 1981 celebr\u00f2 il proprio centenario con una riorganizzazione tecnologica fortemente voluta dal nuovo proprietario, Javier God\u00f3. Nel giugno 1995 nacque il sito web de La Vanguardia.\nCon la direzione di Jos\u00e9 Antich, il giornale si alline\u00f2 con la tendenza sovranista della Convergenza di Artur Mas. Il 3 maggio 2011 debutt\u00f2 l'edizione in lingua catalana del giornale, con gli stessi contenuti della versione in lingua castigliana.\nSotto M\u00e0rius Carol, La Vanguardia ha assunto una posizione pi\u00f9 moderata, gradualista ed equidistante rispetto ai blocchi indipendentista e unionista, sostenendo un approccio catalanista moderato e liberale."}
{"id": "714064", "revid": "287204", "url": "https://it.wikipedia.org/wiki?curid=714064", "title": "Lista di asteroidi (14001-15000)", "text": "Di seguito una lista di asteroidi dal numero 14001 al 15000 con data di scoperta e scopritore."}
{"id": "714065", "revid": "1305772", "url": "https://it.wikipedia.org/wiki?curid=714065", "title": "E20", "text": ""}
{"id": "714067", "revid": "1745361", "url": "https://it.wikipedia.org/wiki?curid=714067", "title": "Bladud", "text": "Bladud o Blaedud e Blaiddyd fu un leggendario sovrano della Britannia, menzionato per la prima volta da Goffredo di Monmouth nella \"Historia Regum Britanniae\" e la cui reale esistenza \u00e8 molto dubbia. Goffredo afferma che era figlio di re Rud Hud Hudibras o Rhun Paladr-fras e che discendeva da Bruto di Troia. Quest'ultima ipotesi nasce per\u00f2 da una cattiva interpretazione delle genealogie gallesi. Avrebbe regnato per 20 anni a partire dall'863 a.C. o forse dal 500 a.C. e fu durante il suo regno che costru\u00ec Kaerbadum o Caervaddon (Bath). Dedic\u00f2 la citt\u00e0 alla dea Atena/Minerva.\nLa sua storia venne modificata, abbellita e accresciuta dagli autori successivi. Bladud fu mandato dal padre ad Atene, in Grecia, per essere educato come si conveniva. Dopo la morte del genitore, egli torn\u00f2 in patria accompagnato da quattro filosofi e fond\u00f2 un'universit\u00e0 a Stamford, nel Lincolnshire, che sar\u00e0 poi soppressa molti secoli dopo da sant'Agostino di Canterbury a causa dell'eresia che vi si era sviluppata. Mentre si trovava ad Atene aveva per\u00f2 contratto la lebbra e per questo al suo ritorno venne imprigionato. Riusc\u00ec infine a scappare e a nascondersi e a lavorare come guardiano di maiali a Swainswick, circa due miglia dal sito della futura Bath. Grazie alle propriet\u00e0 curative dell'acqua di questa zona guar\u00ec dalla lebbra e proprio l\u00e0 fond\u00f2 appunto Bath.\nSecondo il racconto di Goffredo, incoraggi\u00f2 la pratica della negromanzia. Grazie a questa pratica, avrebbe costruito delle ali per volare fino (o dal) tempio di Apollo a Trinovantum o Troia Nova (Londra). Ma mor\u00ec colpendo un muro, o per le conseguenze di una caduta. Sarebbe stato sepolto a Troia Nova. Sul trono sal\u00ec allora il figlio Leir."}
{"id": "714069", "revid": "486946", "url": "https://it.wikipedia.org/wiki?curid=714069", "title": "Margherita di Male", "text": ""}
{"id": "714071", "revid": "1305772", "url": "https://it.wikipedia.org/wiki?curid=714071", "title": "E95", "text": ""}
{"id": "714077", "revid": "599013", "url": "https://it.wikipedia.org/wiki?curid=714077", "title": "E100", "text": ""}
{"id": "714079", "revid": "767487", "url": "https://it.wikipedia.org/wiki?curid=714079", "title": "Nien Nunb", "text": ""}
{"id": "714102", "revid": "1762097", "url": "https://it.wikipedia.org/wiki?curid=714102", "title": "Aiace Telamonio", "text": "Aiace () \u00e8 un personaggio della mitologia greca. \u00c8 uno dei protagonisti dell\"Iliade\" di Omero e del \"Ciclo epico\", cio\u00e8 quel gruppo di poemi che narrano le vicende della Guerra di Troia e quelle collegate a questo conflitto.\nPer distinguerlo dal suo omonimo Aiace Oileo, viene chiamato con il patronimico di \"\"Telamonio\" od anche \"Aiace il Grande\"\".\nGenealogia.\nFiglio di Telamone e di Peribea, spos\u00f2 Tecmessa che lo rese padre di Eurisace.\nMito.\nIl ritratto.\nNell\"'Iliade\", Aiace viene descritto come il pi\u00f9 alto tra gli achei, dotato di una robusta corporatura, secondo solo al cugino Achille quanto a forza negli scontri; \u00e8 giudicato un autentico pilastro dell'esercito greco. Si racconta che poco prima della nascita dell'eroe, Eracle, grande amico del padre di Aiace, lo aveva trovato a Salamina a banchettare con i suoi amici. All'eroe fu subito offerta tra le mani una coppa aurea di vino e l'amico lo invit\u00f2 a libare a suo padre Zeus. Eracle, che aveva visto che la madre del piccolo, Peribea, era sul punto di partorire, dopo aver libato tese le braccia al cielo e preg\u00f2 cos\u00ec il padre: \"O Padre, concedi a Telamone uno splendido figlio, con la pelle dura come quella del leone ed equivalente coraggio!\".\n\u00c8 stato educato dal centauro Chirone, che era stato istitutore anche del padre Telamone, di Peleo, padre di Achille, e di Achille stesso. Dopo il cugino, Aiace era il pi\u00f9 valoroso guerriero dell'esercito guidato da Agamennone, sebbene non fosse dotato della stessa sagacia di Nestore, Idomeneo e, naturalmente, Odisseo.\nSi poneva alla testa dei suoi soldati, portando un largo scudo di bronzo ricoperto con sette strati di pelle di bue. Usc\u00ec indenne da tutte le battaglie descritte dall\"Iliade\" ed \u00e8 l'unico tra i protagonisti del poema a non ricorrere mai all'aiuto di uno degli dei schierati al fianco delle parti in lotta. \u00c8 l'incarnazione stessa delle virt\u00f9 della costanza negli impegni e della perseveranza.\nNella Guerra di Troia.\nNell\"'Iliade\", Aiace compie molte imprese valorose. Nel quarto libro colpisce con la lancia il giovane guerriero troiano Simoesio, uccidendolo. Quindi dimostra il suo coraggio nei duelli contro Ettore. Nel settimo libro, Aiace viene sorteggiato per scontrarsi con Ettore e disputa cos\u00ec un duello che si protrae quasi per un giorno intero. All'inizio sembra riuscire a vincere e riesce a ferire Ettore con la sua lancia e a gettarlo a terra, colpendolo con una grossa pietra, ma poi Ettore si riprende e il combattimento continua finch\u00e9 gli araldi, su ordine di Zeus, stabiliscono che lo scontro \u00e8 pari: i due uomini si scambiano doni in segno di rispetto.\nIl secondo duello tra Aiace ed Ettore si verifica quando il troiano entra violentemente nell'accampamento acheo e affronta i greci in mezzo alle loro navi. Aiace scaglia contro Ettore un grosso sasso, che per poco non lo uccide. Nel XV libro, Apollo cura Ettore e gli restituisce le forze. Cos\u00ec, questi torna all'attacco. Aiace riesce intanto a tenere lontano l'esercito troiano praticamente da solo. Nel libro successivo, Ettore disarma Aiace, sebbene non lo abbia ferito, e questi \u00e8 costretto a ritirarsi, mentre i troiani incendiano una delle navi. Aiace, per\u00f2, prima che Ettore gli mozzasse di netto la punta dell'asta e prima che l'incendio divampasse sulla nave di Protesilao, reag\u00ec all'atto di appiccare il fuoco alle sue navi, uccidendo molti guerrieri nemici, tra i quali il signore della Frigia, Forci, alleatosi coi troiani.\nA causa del suo litigio con Agamennone, Achille non partecipa a questi scontri. Nel IX libro, Agamennone e gli altri capi achei inviano Aiace, Odisseo e Fenice nella tenda di Achille per convincerlo a tornare in battaglia. Sebbene Aiace faccia del suo meglio, la missione fallisce. Durante l'assalto troiano alle navi greche, il cugino di Achille, Patroclo (che aveva tentato di impersonarlo per dare coraggio ai greci), viene ucciso da Ettore, che cerca di prenderne il cadavere e di darlo in pasto ai cani. Aiace, insieme a Menelao, lotta duramente per impedirglielo e alla fine riporta indietro il corpo con un carro all'accampamento e lo consegna ad Achille, che, furioso di dolore, decider\u00e0 di tornare a combattere. Il suo ritorno dar\u00e0 una grossa svolta alla guerra.\nMorte.\nAiace Telamonio si prepar\u00f2 a contrattaccare i Troiani, allorch\u00e9 questi ultimi, guidati dalla regina Pentesilea e dalle Amazzoni, avanzarono sul campo di battaglia riempiendo la pianura di cadaveri. Sfiorato da un dardo di Pentesilea, che gli aveva appena scalfito l'elmo, l'eroe rinunci\u00f2 a scontrarsi con la donna, giudicando una preda cos\u00ec facile degna del cugino. Achille, dopo aver ucciso Ettore in duello per vendicare Patroclo, in seguito cadr\u00e0 ucciso per mano di Paride: Aiace e Odisseo combattono contro i troiani per strappare loro il corpo dell'eroe caduto. Aiace, roteando la sua immensa ascia, si occupa di tenere lontani i troiani, mentre Odisseo carica Achille sul suo carro e lo porta via.\nDurante questa battaglia, Aiace compie sanguinosi prodigi massacrando Glauco, figlio di Ippoloco e sovrano licio, e ferendo Enea e Paride gravemente. Dopo la cerimonia funebre, entrambi gli eroi reclamano il diritto di tenere per s\u00e9 le armi di Achille come riconoscimento del loro valore: alla fine, dopo alcune discussioni, \u00e8 Odisseo a spuntarla e Aiace, accecato dal dolore, decide di vendicarsi dei responsabili del verdetto la sera stessa.\nAl suo risveglio, impazzito a causa di un incantesimo lanciatogli da Atena, si lancia contro un gregge di pecore e le massacra, credendo di uccidere gli Atridi, ovvero Agamennone e Menelao.\nRientrato in s\u00e9, si vede coperto di sangue e capisce che cosa abbia in realt\u00e0 fatto: perduto in questo modo l'onore, preferisce suicidarsi piuttosto che continuare a vivere nella vergogna. Si lancia sulla spada che Ettore gli aveva donato alla conclusione del loro duello. Dal terreno intriso del suo sangue spunta un fiore rosso (come era accaduto anche al momento della morte di Giacinto), che porta sulle sue foglie le lettere Ai, che rappresentavano sia le iniziali del suo nome che il dolore del mondo per la sua perdita. Le sue ceneri vennero deposte sul promontorio Reteo, all'ingresso dell'Ellesponto.\nQuesto racconto della morte di Aiace si trova nella tragedia \"Aiace\", scritta da Sofocle, nelle \"Nemee\" di Pindaro, ne \"Le metamorfosi\" di Ovidio e nella tragedia Ajace di Foscolo in cui l'eroe incarna l'ideale di ribellione nei confronti del tiranno, mentre Omero, nell\"'Odissea\", si mantiene sul vago, riferendo soltanto che la sua morte avvenne a causa della disputa per le armi di Achille: durante il suo viaggio nell'Ade, Odisseo incontrer\u00e0 l'ombra di Aiace e lo pregher\u00e0 di parlargli, ma Aiace, ancora risentito nei suoi confronti, rifiuter\u00e0 e ritorner\u00e0 silente nell'Erebo; una seconda ipotesi afferma che, come era successo con Achille, Aiace nell'Ade abbia cambiato la sua natura: da guerriero a uomo semplice, quindi Aiace potrebbe aver perdonato Odisseo, ma, non avendo bevuto il sangue necessario alle ombre dell'Ade per parlare (vedi Tiresia), non parl\u00f2. Ma quello che Aiace e Odisseo non sanno \u00e8 che le armi di Achille, che ormai Odisseo non possiede pi\u00f9, sono state portate sulla tomba di Aiace mentre i due parlano nell'Ade.\nLa famiglia.\nAiace era figlio di Telamone, che a sua volta era figlio di Eaco e nipote di Zeus e della sua prima moglie, Peribea. Era anche cugino di Achille, il pi\u00f9 forte e famoso degli eroi greci, e fratellastro di Teucro. Sua moglie fu Tecmessa, una concubina frigia. Molti ateniesi illustri, tra i quali Cimone, Milziade, Alcibiade e lo storico Tucidide sostennero di essere discendenti di Aiace. Anche in Italia il culto di Aiace quale mitico avo di varie famiglie era diffuso. Lo studioso Maggiani ha recentemente mostrato come su una tomba etrusca dedicata a Racvi Satlnei a Bologna (V secolo a.C.) vi sia riportata l'espressione 'aivastelmunsl = della stirpe di Aiace Telamonio', insieme ad una raffigurazione del suicidio di Aiace, come insegna araldica della famiglia etrusca Satlna.\nApprofondimenti.\nIl palazzo di Aiace.\nNel 2001, l'archeologo Yannos Lolos cominci\u00f2 degli scavi nelle rovine di un antico palazzo miceneo, sull'isola di Salamina, che si pensa sia potuto essere la reggia di Aiace. Le rovine sono state portate alla luce nei pressi del villaggio di \"Kanakia di Salamina\", a pochi chilometri al largo di Atene. La struttura copre un'area di 750\u00a0m\u00b2 ed \u00e8 composta da una trentina di stanze. Pare essere stata abbandonata all'incirca all'epoca della Guerra di Troia ed Il luogo in cui sorge coincide con quello gi\u00e0 noto al geografo Strabone, molto pi\u00f9 tardo.\nVittime di Aiace Telamonio.\nDurante la guerra, Aiace uccise molti guerrieri tra i quali:"}
{"id": "714104", "revid": "533647", "url": "https://it.wikipedia.org/wiki?curid=714104", "title": "Angelo Nicolini", "text": "Biografia.\nDi antica e nobile famiglia, Angelo o Agnolo, figlio di Matteo, nacque a Firenze nel 1505 e frequent\u00f2 l'Universit\u00e0 di Pisa, conseguendo il dottorato \"in utroque iure\" nel 1523. Nel 1530 si spos\u00f2 con Alessandra di Vincenzo Ugolini da cui ebbe quattro figli. Fu consigliere e grande sostenitore del granduca Cosimo I, che gli affid\u00f2 molti incarichi rilevanti fino a nominarlo senatore e ambasciatore toscano alla corte di papa Paolo III e, in seguito, a quella dell'Imperatore Carlo V.\nRimasto vedovo nel 1550, Angelo Nicolini cominci\u00f2 ad avvicinarsi al mondo ecclesiastico. Dopo un ultimo impegno civile come governatore di Siena, dal 1557, divent\u00f2 prete e, il 14 luglio del 1564, fu nominato arcivescovo di Pisa. L'anno seguente venne proclamato cardinale presbitero col titolo di San Callisto, partecipando poco dopo al conclave che elesse papa Pio V.\nMor\u00ec alle 6 di sera del 15 agosto 1567, mentre si trovava a Siena. La sua salma fu trasferita nella citt\u00e0 natale, dove ricevette sepoltura nella basilica di Santa Croce."}
{"id": "714116", "revid": "533647", "url": "https://it.wikipedia.org/wiki?curid=714116", "title": "Alvise Pisani (cardinale)", "text": "Biografia.\nFiglio di Giovanni di Alvise Pisani e di Benedetta di Francesco Gritti (nipote del doge Andrea Gritti), proveniva da una delle pi\u00f9 importanti famiglie del patriziato veneziano.\nA determinare la sua carriera ecclesiastica fu lo zio cardinale Francesco Pisani che, il 2 dicembre 1527, dopo il sacco di Roma, rinunci\u00f2 alla diocesi di Padova per cederla al nipote di appena cinque anni (ma gi\u00e0 titolare di un canonicato). La decisione fu approvata dal governo veneziano il 1\u00ba febbraio 1528.\nNel frattempo il giovane veniva educato secondo le consuetudini dei nobili veneziani. Ebbe per precettore il letterato Niccol\u00f2 Liburnio, che lo cita nelle sue \"Occorrenze humane\" ricordando che fu suo insegnante per otto anni, in cui gli impart\u00ec lezioni di composizione latina e i rudimenti di greco.\nIn quanto vescovo eletto, nel 1546 fece una breve comparsa al Concilio di Trento, dove torn\u00f2 dal dicembre 1562 sino alla sua chiusura, affiancato dal suo vicario generale Girolamo Vielmi. Frattanto, nel 1551, era stato promosso a segretario della Camera apostolica e, nel 1555, aveva finalmente ottenuto l'amministrazione della diocesi di Padova, dove fece l'ingresso solenne nel 1564. La mensa vescovile gli fruttava appena 1000 ducati (poich\u00e9 il resto era percepito dallo zio), ma ebbe molti altri benefici e fu commendatario di cinque abbazie e priorati per un totale di 6500-7000 ducati annui. Al pari del parente, visse lontano dalla sua sede, preferendo gli svaghi ai doveri di vescovo. Anche a Roma fu poco presente e abit\u00f2 principalmente a Venezia nel palazzo Pisani di Santa Maria Zobenigo, assieme all'amante Eleonora Polani e alla figlia naturale Cecilia (un secondo figlio gli nacque postumo).\nSolo nel 1567, in seguito al decreto di papa Pio V che obbligava i vescovi a risiedere nelle proprie sedi, dovette trasferirsi a Padova.\nPur non essendo mai stato ordinato sacerdote, accolse le iniziative del Concilio: organizz\u00f2 visite pastorali e sinodi diocesani, promosse l'apertura del seminario e, addirittura, tent\u00f2 di verificare l'ortodossia degli studenti dell'Universit\u00e0 di Padova obbligandoli alla professione di fede.\nNel 1565 fu creato cardinale da papa Pio IV; il cappello cardinalizio gli fu consegnato l'anno seguente con il titolo di San Vitale. Durante il conclave del 1565-1566 aiut\u00f2 lo zio Francesco nei maneggi che portarono all'elezione di Pio V.\nMor\u00ec prematuramente a Venezia il 3 giugno 1570, nel palazzo di famiglia, assistito da gesuiti. Amante dello sfarzo (amava circondarsi di arazzi e paramenti di lusso e disponeva di un ricchissimo guardaroba), sorprende la scelta di essere tumulato in un semplice sepolcro nella chiesa di Santa Maria delle Grazie, sull'isola omonima.\nNel testamento, stilato il 30 maggio precedente, indic\u00f2 quale erede il figlio che l'amante portava ancora in grembo (se fosse stato una femmina, le sarebbe stata assegnata una dote di 12000 ducati); altri beneficiari furono la stessa Polani (3500 ducati) e la figlia Cecilia (12000 ducati da impiegare come dote). Tuttavia, il lascito fu annullato da due brevi di Pio V e Gregorio XIII, poich\u00e9 ritenuto scandaloso."}
{"id": "714121", "revid": "767487", "url": "https://it.wikipedia.org/wiki?curid=714121", "title": "Luigi Maninetti", "text": "Laureato in Economia e Commercio. Svolge l'attivit\u00e0 di consulente e commercialista. Risiede a Visano il suo paese natio.\nGi\u00e0 esponente della Democrazia Cristiana, aderisce al Centro Cristiano Democratico, di cui diviene, nel 1999, segretario regionale in Lombardia. Nel 2001 viene eletto alla Camera con il ruolo di vice capogruppo vicario di Centro Cristiano Democratico, alla Camera..\nNel 2002 \u00e8 nominato da Marco Follini commissario regionale in Abruzzo, dopo le dimissioni di Rodolfo De Laurentiis.\nNel 2006 \u00e8 eletto al Senato nelle file dell'UDC."}
{"id": "714122", "revid": "767487", "url": "https://it.wikipedia.org/wiki?curid=714122", "title": "Raccomandazione dell'Unione europea", "text": "La raccomandazione, nell'ordinamento europeo, \u00e8 una delle fonti del diritto prive di efficacia vincolante, diretta agli Stati membri e contenente l'invito a conformarsi ad un certo comportamento.\nLe raccomandazioni sono in genere emanate dalle istituzioni comunitarie quando queste non dispongono del potere di emanare atti obbligatori o quando ritengono che non vi sia motivo di ricorrere a norme vincolanti.\nDegli atti non vincolanti il Trattato non impone la pubblicazione sulla Gazzetta Ufficiale. Compare all'art. 288 TFUE (ex art. 249 TCE).\nAnche nel diritto internazionale \u00e8 prevista la raccomandazione, solitamente da parte di organizzazioni internazionali, anche in questo caso non vincolante."}
{"id": "714123", "revid": "1305772", "url": "https://it.wikipedia.org/wiki?curid=714123", "title": "Marcantonio Bobba", "text": "Biografia.\nFiglio del \"Conte Palatino\" Alberto, dei \"signori\" di Rossignano, nacque (a Casale o a Lu) da una nobile famiglia del Marchesato del Monferrato: studi\u00f2 giurisprudenza all'Universit\u00e0 di Torino e si addottor\u00f2 \"in utroque iure\".\nEntr\u00f2 presto nelle grazie del duca Emanuele Filiberto di Savoia, grazie al quale ottenne numerosi benefici ecclesiastici (fu abate commendatario di Pinerolo, Caramagna e San Giusto a Susa): dovette ricevere gli ordini minori attorno al 1556.\nEmanuele Filiberto lo invi\u00f2 a Roma come suo ambasciatore presso la Santa Sede: papa Paolo IV lo elesse vescovo di Aosta il 14 giugno 1557, e in tal veste prese parte ad alcune fasi del Concilio di Trento; non si occup\u00f2 mai direttamente dell'amministrazione della sua diocesi e risiedette quasi sempre a Roma, dove partecip\u00f2 al governo dello Stato della Chiesa (fu ispettore alle acque, ai ponti e alle pubbliche strade di Roma).\nIl cardinale Giovanni Angelo Medici di Marignano che aveva presieduto la sua consacrazione episcopale, divenuto papa con il nome di Pio IV lo innalz\u00f2 alla dignit\u00e0 cardinalizia nel concistoro del 12 marzo 1565: ottenne il titolo di San Silvestro in Capite e, nel 1572, opt\u00f2 per quello di San Marcello.\nMor\u00ec a Roma nel 1575 e fu sepolto nella chiesa certosina di Santa Maria degli Angeli.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "714125", "revid": "110386", "url": "https://it.wikipedia.org/wiki?curid=714125", "title": "Bonifacio IV Paleologo", "text": ""}
{"id": "714130", "revid": "228587", "url": "https://it.wikipedia.org/wiki?curid=714130", "title": "Run", "text": ""}
{"id": "714131", "revid": "1573940", "url": "https://it.wikipedia.org/wiki?curid=714131", "title": "Dimensionamento delle linee elettriche", "text": "Introduzione.\nLe linee elettriche sono dimensionate in modo che in ogni condizione di normale funzionamento la caduta di tensione \u0394U sia sempre molto contenuta (entro pochi punti percentuali dalla tensione di alimentazione), per garantire che ai carichi siano applicate tensioni che si scostino di poco dalla tensione nominale.\nLa massima caduta di tensione ammissibile \u00e8 dettata dagli utilizzatori, in particolare:\nQueste condizioni devono essere rispettate soprattutto per le reti BT, in quanto queste sono sprovviste di dispositivi di regolazione della tensione; quindi nel progetto di una linea la \u0394U diventa una specifica.\nInoltre la norma CEI 64-8 (Impianti elettrici utilizzatori di bassa tensione, fino a 1000 V in c.a. e a 1500 V in c.c.) consiglia di attestare la caduta di tensione a valori inferiori al 4% della tensione nominale dell'impianto (eccezion fatta per gli impianti di illuminazione esterna per i quali il limite massimo \u00e8 portato al 5%).\nCi si pone lo scopo di dimensionare una linea elettrica in MT (media tensione ~ U&gt;1000V) e in BT (bassa tensione ~ U=230V o 400V), conoscendo le dislocazione e le potenze dei carichi.\nDimensionamento.\nSi sviluppa in due parti:\nI criteri fondamentali usati per il dimensionamento delle linee elettriche di distribuzione MT e BT sono i seguenti:\nDimensionamento elettrico.\nConoscendo tensione di alimentazione, potenze assorbite dai carichi e la loro dislocazione si procede al calcolo dell'equazione dei momenti amperometrici applicati alla linea in corrente continua:\nformula_1\no in corrente alternata:\nformula_2\nImposta la caduta di potenziale \u0394U, si stabilisce come realizzare la linea (aerea o in cavidotto).\nQuindi si definisce in base al materiale la sua resistivit\u00e0 \u03c1 (tipicamente rame o alluminio), resta come unica incognita la \"sezione minima\" S ed esplicitandola otteniamo:\nformula_3\nquesta pu\u00f2 essere usata anche per una linea il corrente alternata con caduta di tensione reattiva trascurabile (come avviene per le linee in cavo). Qualora non fosse trascurabile la situazione si complica in quanto la sezione S influenza sia la resistenza che la reattanza secondo espressioni non invertibili.\nQuindi si utilizzano metodi di calcolo automatico iterativi; per avere comunque un'idea del calcolo si procede alla seguente semplificazione:\nDimensionamento termico.\n\u00c8 il criterio prevalente per linee molto corte e in particolare per i cavi e le sbarre.\nIl surriscaldamento dovuto a densit\u00e0 di corrente elevata altera la bont\u00e0 della trasmissione in quanto aumenta la resistenza; di conseguenza le caratteristiche di isolamento dei cavi non sono pi\u00f9 garantite.\nPer le linee in cavo il dimensionamento termico consiste nell'adottare sezioni tali da garantire che in nessun punto la temperatura raggiunga valori pericolosi per l'isolamento, scegliendo il tipo di cavo in funzione del numero di conduttori, del livello di isolamento e del tipo di posa. \nPer definire i criteri si consideri un cavo di resistivit\u00e0 \u03c1, di lunghezza L e di sezione S:\nformula_7\nA regime (quando la temperatura si stabilizza), tutto il calore prodotto per effetto Joule formula_8 viene trasmesso all'ambiente esterno formula_9.\nIn condizioni di equilibrio termico: formula_10\ndove\nsi ricava l'espressione dell'intensit\u00e0 di corrente e della densit\u00e0 di corrente:\nformula_11\nformula_12\nQuindi dalla condizione di equilibrio termico si determinano le correnti e densit\u00e0 di corrente massime ammissibili formula_13 e formula_14.\nVa poi individuato il tratto di linea in cui la corrente presenta l'intensit\u00e0 pi\u00f9 elevata (si tratta di un tratto attiguo ad una sezione di alimentazione) e quindi, facendo uso della tabelle fornite dal costruttore, si individua la sezione che ha portata non inferiore a formula_13\nEseguito il calcolo preliminare si dovr\u00e0 scegliere il valore della sezione commerciale prossimo per eccesso al valore calcolato e quindi verificare che risulti:\nformula_16\nformula_17\nDimensionamento complessivo.\nI criteri illustrati non sono gli unici possibili, per esempio il criterio del massimo tornaconto economico (consiste nella determinazione della sezione che rende minimo l'onere totale annuo).\nUn altro pu\u00f2 essere quello della rendita di corrente costante (che comporta sezioni di conduttore diverse per i tratti di linea aventi correnti diverse).\nInoltre il vincolo potrebbe essere posto invece sulle perdite di linea, in modo da ottenere un prefissato rendimento di trasmissione\nMessa in opera.\nAltri aspetti del dimensionamento di una linea sono il dimensionamento per le sollecitazioni meccaniche e chimiche, del tipo di posa e di ancoraggio, dei supporti (in particolare dei pali o dei tralicci, per le linee aeree), fino alla determinazione del tipo di terminazione delle estremit\u00e0.\nDimensionamento nel cablaggio di impianti ad uso residenziale.\nIn questo caso il criterio di partenza consiste nel considerare la portata del limitatore di corrente (magnetotermico) installato a monte. La sezione minima calcolata, per rispettare i desiderati limiti termici e/o di caduta di tensione tollerabile, deve essere tale che in ogni punto dell'impianto, a valle di una data protezione, sia ammissibile la massima corrente attraversabile da tale protezione. Questo significa che di norma non ha senso cablare l'impianto ad \"albero\", come si fa con gli impianti idraulici (ovvero con montanti principali di sezione maggiorata, seguiti dai rami a sezione minore), ma ogni ramo deve essere di sezione calcolata in modo tale da sopportare la massima corrente erogabile, perci\u00f2 sar\u00e0 la stessa dal montante fino ad ogni punto di prelievo."}
{"id": "714135", "revid": "110386", "url": "https://it.wikipedia.org/wiki?curid=714135", "title": "Giovanni Francesco Caroto", "text": ""}
{"id": "714137", "revid": "228587", "url": "https://it.wikipedia.org/wiki?curid=714137", "title": "Sal", "text": ""}
{"id": "714141", "revid": "533647", "url": "https://it.wikipedia.org/wiki?curid=714141", "title": "Alessandro Sforza di Santa Fiora", "text": "Fu vescovo di Parma (1560-1573) e ricopr\u00ec diverse cariche presso la Curia Romana.\nBiografia.\nFiglio del conte Bosio II di Santa Fiora e di Costanza Farnese (figlia naturale di Paolo III), era fratello minore del cardinale Guido Ascanio. Godette della fiducia di Paolo IV, che gli ottenne numerosi benefici ecclesiastici: fu chierico della Camera Apostolica e canonico del capitolo di Santa Maria Maggiore dal 1554. Nel 1560 fu eletto vescovo di Parma.\nPer aver ben meritato come portavoce pontificio nell'ultima fase del Concilio di Trento e poi nell'attuazione dei decreti conciliari nella sua diocesi, papa Pio IV lo innalz\u00f2 al cardinalato nel concistoro del 12 marzo 1565: ottenne il titolo di Santa Maria in Via.\nNel 1573 abbandon\u00f2 il governo della Chiesa di Parma e si stabil\u00ec a Roma, dove venne nominato arciprete della Basilica Liberiana: Gregorio XIII gli affid\u00f2 numerosi incarichi nell'amministrazione civile dello Stato della Chiesa, soprattutto riguardo alla repressione del fenomeno del brigantaggio. Fu prefetto del Supremo Tribunale della Segnatura Apostolica dal 1575.\nMor\u00ec improvvisamente a Macerata nel 1581: il suo corpo venne traslato a Roma e sepolto nella basilica di Santa Maria Maggiore."}
{"id": "714143", "revid": "124997619", "url": "https://it.wikipedia.org/wiki?curid=714143", "title": "Riksdag degli Stati", "text": "Il Riksdag degli Stati o St\u00e5ndsriksdagen era il nome utilizzato per gli Stati del Regno di Svezia (e dell'Impero) nei momenti in cui si riunivano. Fino alla sua dissoluzione nel 1866 questa istituzione era la pi\u00f9 alta autorit\u00e0 della Svezia e la pi\u00f9 vicina al sovrano. Era una Dieta composta dai quattro stati, che storicamente erano i gruppi in cui era divisa la societ\u00e0 svedese:\nImportanti assemblee.\nLa riunione di Arboga del 1435 \u00e8 considerata il primo Riksdag, ma non vi sono documenti che attestino la presenza del quarto stato, il proletariato, nell'assemblea.\nIl nuovo Riksdag.\nNel 1866 tutti gli Stati votarono a favore della dissoluzione del Riksdag e allo stesso tempo dell'istituzione di una nuova assemblea, il Riksdag di Svezia o \"Sveriges Riksdag\". Rispetto agli altri stati le corporazioni della nobilt\u00e0 e della cavalleria rimasero rappresentanti dell'intera nobilt\u00e0 del Paese. L'attuale Partito di Centro si potrebbe descrivere come la moderna rappresentanza dello Stato dei proletari. La Casa dei Cavalieri (\"Ritarihuone\") ancora oggi rappresenta la tradizione della nobilt\u00e0, anche se nel 2003 \u00e8 diventata un'istituzione privata.\nRiksdag in Finlandia.\nNel 1809 la Svezia cedette la Finlandia alla Russia. La Finlandia divenne un Granducato, sotto il comando dello zar dell'Impero russo, ma le istituzioni politiche furono mantenute praticamente intatte. La Dieta di Finlandia continu\u00f2 a seguire le regole del Riksdag svedese, essendo il corpo legislativo della nuova regione autonoma. Durante il regno di Alessandro I e Nicola I di Russia, la dieta non si riun\u00ec mai e non fu approvata alcuna legge. Con Alessandro II le assemblee ripresero nel 1863, dato che vi era il bisogno di cambiare totalmente la legislazione. Dopo questa seduta, il Riksdag si riun\u00ec regolarmente fino al 1905, quando fu approvata una legge che formava un nuovo parlamento unicamerale. La Casa dei Cavalieri (\"Ritarihuone\") ancora oggi rappresenta la tradizione della nobilt\u00e0, anche se nessuna nuova famiglia \u00e8 stata introdotta dal 1906."}
{"id": "714146", "revid": "1935652", "url": "https://it.wikipedia.org/wiki?curid=714146", "title": "Simone Pasqua Di Negro", "text": "Biografia.\nSimone Pasqua nacque a Genova il 17 novembre 1492 da Galeazzo Pasqua e Pellegrina Stella. La famiglia Pasqua, originaria di Taggia nella Riviera di Ponente, si trasfer\u00ec a Genova all'inizio del XV secolo, e in poco tempo, fu artefice di una significativo successo socio-economico che port\u00f2 la famiglia a divenire grande azionista del Banco di San Giorgio.\nNel 1528, Simone Pasqua fu ascritto alla nobilt\u00e0 genovese nell'albergo dei Di Negro. Il privilegio fu esteso a tutti i membri della famiglia Pasqua, tra cui il fratello gemello Stefano.\nNel 1554, venne inviato dalla Repubblica di Genova come suo ambasciatore in Inghilterra, con Luca Grimaldi, in occasione del matrimonio di Filippo II di Spagna con Maria I d'Inghilterra.\nNel 1561 venne nominato vescovo di Luni-Sarzana e successivamente inviato al Concilio di Trento.\nIl 12 marzo 1565 papa Pio IV lo nomin\u00f2 cardinale con il titolo di cardinale presbitero di Santa Sabina. A settembre dello stesso anno opt\u00f2 per il titolo di San Pancrazio fuori le mura, ma mor\u00ec nel medesimo giorno.\nMedico di fama, fu anche nominato archiatra pontificio.\nLa sua salma venne inumata inizialmente nella chiesa romana di San Pancrazio, ma successivamente fu traslata a Genova e inumata nella tomba di famiglia nella chiesa di Santa Maria della Pace."}
{"id": "714150", "revid": "838137", "url": "https://it.wikipedia.org/wiki?curid=714150", "title": "Flavio Orsini", "text": "Biografia.\nEra figlio di Ferrante Orsini e di Beatrice Ferrillo, membro della nobile famiglia romana degli Orsini della linea di Gravina.\nStudi\u00f2 giurisprudenza e letteratura, ottenendo una laurea \"in utroque iure\".\nFu eletto vescovo di Muro Lucano il 29 novembre 1560. Divenne anche refendario del Supremo Tribunale della Segnatura Apostolica e acquist\u00f2 il posto di auditore della Camera apostolica.\nIl 12 marzo 1565 papa Pio IV lo cre\u00f2 cardinale e il 15 maggio dello stesso anno ricevette il titolo di San Giovanni a Porta Latina. Il 17 novembre del medesimo anno opt\u00f2 per il titolo dei Santi Marcellino e Pietro.\nPartecip\u00f2 al conclave del 1565-1566 che elesse papa Pio V. Il nuovo Pontefice gli affid\u00f2 in amministrazione l'arcidiocesi di Cosenza, che tenne dal 24 gennaio 1569 al 16 settembre 1573. Nello stesso periodo svolse importanti incarichi diplomatici come legato papale in Francia, dove esercit\u00f2 pressioni su re Carlo IX per contrastare gli ugonotti e per prendere parte alla guerra contro i Turchi.\nIl 9 luglio 1578 opt\u00f2 per il titolo di Santa Prisca.\nNel 1580 riusc\u00ec a fare eleggere il nipote Pietro come suo coadiutore alla sede di Spoleto, con il diritto di succedergli sulla cattedra vescovile.\nCadde malato e si rec\u00f2 per le cure alle terme di Pozzuoli, dove mor\u00ec.\nGenealogia episcopale.\nLa genealogia episcopale \u00e8:"}
{"id": "714151", "revid": "1305772", "url": "https://it.wikipedia.org/wiki?curid=714151", "title": "Sma", "text": ""}
{"id": "714152", "revid": "287204", "url": "https://it.wikipedia.org/wiki?curid=714152", "title": "I compleanni", "text": "I compleanni \u00e8 il primo romanzo della scrittrice Heidi Pitlor scritto in forma elegante e ricco di penetrante analisi sui sentimenti, le emozioni, le contraddizioni di tre donne in gravidanza. Nel romanzo viene messa in evidenza tutta la forza e la fragilit\u00e0 che pu\u00f2 coesistere in una famiglia.\nTrama.\nJoe Miller deve compiere settantacinque anni e per il suo compleanno si riunisce, per la prima volta da anni, la famiglia al completo. Ma questa volta la situazione \u00e8 diversa. Daniel, il primogenito che \u00e8 costretto su una sedia a rotelle a causa di un incidente di bicicletta, ha sposato Brenda che \u00e8 ora in attesa di un bambino. Anche Jake, il secondogenito, \u00e8 ormai sposato con Liz ora in attesa di due gemelli e Hilary, la pi\u00f9 piccola della famiglia, pur avendo ormai trentacinque anni, \u00e8 a sua volta incinta di padre sconosciuto.\nQuello che si prepara \u00e8 la difficolt\u00e0 di relazionarsi all'interno della famiglia che presenta, come ogni famiglia, momenti di equilibrio e momenti di squilibrio, ma che sapr\u00e0 trovare, all'interno di essa e al momento giusto infinite risorse. Sar\u00e0 questa una preziosa occasione per i due anziani coniugi e per i figli, che si sono formati una nuova vita, per chiedersi come affrontare il delicato momento: l'arrivo di una terza generazione."}
{"id": "714157", "revid": "697352", "url": "https://it.wikipedia.org/wiki?curid=714157", "title": "Carlo Visconti", "text": "Biografia.\nGi\u00e0 protonotario apostolico, il 5 dicembre 1561 fu nominato vescovo di Ventimiglia.\nIl 12 marzo 1565 fu creato cardinale da papa Pio IV; il 6 luglio dello stesso anno fu nominato vescovo di Montefeltro."}
{"id": "714162", "revid": "110157", "url": "https://it.wikipedia.org/wiki?curid=714162", "title": "Mary (Mary J. Blige)", "text": "Mary \u00e8 il quarto album in studio della cantante R&amp;B americana Mary J. Blige pubblicato il 17 agosto 1999. Album maturo con venature soul anni '70 e ricco di collaborazioni importanti, George Michael, Elton John, Aretha Franklin, Lauryn Hill e Eric Clapton alla chitarra per il brano \"Give me you\". \u00c8 arrivato al numero 2 in USA ed \u00e8 stato certificato doppio disco di platino senza l'aiuto di singoli di successo.\nCuriosit\u00e0.\nIl duetto \"As\" con \"George Michael\" \u00e8 stato cancellato all'ultimo momento dalla versione dell'album pubblicata per il mercato americano, per evitare che il pubblico americano accostasse l'immagine di \"Mary J. Blige\" a quella di \"George Michael\", da poco travolto da uno scandalo sessuale negli Stati Uniti."}
{"id": "714163", "revid": "322321", "url": "https://it.wikipedia.org/wiki?curid=714163", "title": "Francesco Alciati (cardinale)", "text": "Biografia.\nAppartenente a una nobile famiglia milanese imparentata con quella dei marchesi de' Medici di Marignano (il casato di Pio IV), studi\u00f2 giurisprudenza presso le universit\u00e0 di Bologna e Universit\u00e0 di Pavia, dove consegu\u00ec un dottorato \"in utroque iure\" sotto la guida del giureconsulto Andrea Alciati, suo parente, cui succedette come docente di diritto civile (ebbe tra i suoi allievi anche Carlo Borromeo).\nNel 1559, dopo l'elezione al Soglio di Pietro di Pio IV, si trasfer\u00ec a Roma per prestare servizio presso la Curia: fu referendario del Supremo Tribunale della Segnatura Apostolica, internunzio presso il re di Boemia e datario pontificio.\nDopo averlo eletto vescovo di Civitate, il pontefice lo innalz\u00f2 alla dignit\u00e0 cardinalizia nel concistoro del 12 marzo 1565: fu dapprima diacono di Santa Lucia in Septisolio, poi presbitero del titolo di Santa Susanna e di quello di Santa Maria in Portico.\nProtettore dell'Ordine Certosino e dei regni di Spagna e Irlanda presso Sua Santit\u00e0, ebbe parte notevole nell'opera di riordinamento della legislazione canonica e nella riforma del clero (fu prefetto della Congregazione del Concilio).\nMor\u00ec a Roma nel 1580 e fu sepolto nella chiesa certosina di Santa Maria degli Angeli."}
{"id": "714166", "revid": "322321", "url": "https://it.wikipedia.org/wiki?curid=714166", "title": "Francesco Abbondio Castiglioni", "text": "Biografia.\nEra figlio di Girolamo Castiglioni e di Guida Francesca Castiglioni.\nAvviato alla carriera ecclesiastica, fu diacono a Milano. Quando nel 1551 fu nominato abate commendatario di Sant'Abbondio di Como prese Abbondio come secondo nome. Fu poi anche abate commendatario del monastero di Aquaefrigidae, nei pressi di Como.\nIl 9 gennaio 1562 fu eletto vescovo di Bobbio. Tra il 1562 e il 1563 partecip\u00f2 al Concilio di Trento.\nPartecip\u00f2 al conclave del 1565-1566, che elesse papa Pio V.\nMor\u00ec a Roma il 14 novembre 1568 e fu sepolto nella basilica di Santa Maria del Popolo."}
{"id": "714167", "revid": "1528507", "url": "https://it.wikipedia.org/wiki?curid=714167", "title": "Porta (calcio)", "text": "La porta \u00e8 un elemento del campo da calcio, delimitante il limite del rettangolo stesso.\nMisure regolamentari.\nAssieme al pallone, rappresenta un elemento fondamentale del gioco: la sfera deve infatti essere inviata all'interno della porta per realizzare un gol. \nObbligatoriamente di forma rettangolare, le porte sono composte da due pali alti 2,44 metri ciascuno (corrispondenti ad 8 piedi nel sistema imperiale britannico); in cima, essi sono congiunti in senso orizzontale da una \"traversa\" lunga 7,32 metri (corrispondenti ad 8 iarde nel sistema imperiale britannico).\nTanto i pali quanto la traversa devono essere di colore bianco ed avere la stessa larghezza, purch\u00e9 non superiore ai 12 centimetri.\nEntrambi i sostegni verticali della porta sono equidistanti dalle bandierine d'angolo, punto dal quale viene eseguito il calcio d'angolo. Al suo interno, la porta \u00e8 rivestita da una rete che trattiene il pallone e rende evidente la marcatura di un gol. \nLa difesa della porta \u00e8 demandata ad un singolo calciatore, chiamato portiere.\nTecnologia di porta.\nA partire dal III millennio, per contrastare i casi di gol fantasma (ovvero situazioni in cui non \u00e8 possibile determinare \u2014 con assoluta certezza \u2014 l'effettivo superamento della linea di porta da parte della sfera), la FIFA ha fatto ricorso ai cosiddetti giudici di porta (assistenti dell'arbitro cui spetta l'incarico di vigilare l'area di rigore) ed alla tecnologia. \nSempre per agevolare il compito dei direttori di gara, \u00e8 stata introdotta la VAR."}
{"id": "714168", "revid": "533647", "url": "https://it.wikipedia.org/wiki?curid=714168", "title": "Guido Luca Ferrero", "text": "Biografia.\nNacque a Torino il 18 maggio 1537 da Sebastiano Ferrero e Maddalena Borromeo.\nVescovo di Vercelli, il 2 gennaio 1566 istitu\u00ec il seminario vescovile in attuazione dei decreti del Concilio di Trento.\nVenne elevato alla dignit\u00e0 cardinalizia da papa Pio IV nel concistoro del 12 marzo 1565.\nPartecip\u00f2 a tre conclavi:"}
{"id": "714175", "revid": "533647", "url": "https://it.wikipedia.org/wiki?curid=714175", "title": "Alessandro Crivelli", "text": "Biografia.\nNacque nel 1514 da Antonio Crivelli, conte di Lomello, e Costanza Landriani. Era discendente di Urbano III.\nPapa Pio IV lo cre\u00f2 cardinale nel concistoro del 12 marzo 1565.\nMor\u00ec il 22 dicembre 1574.\nSuccessione apostolica.\nLa successione apostolica \u00e8:"}
{"id": "714178", "revid": "1005847", "url": "https://it.wikipedia.org/wiki?curid=714178", "title": "Procedura di consultazione", "text": "La procedura di consultazione o procedura del parere semplice \u00e8 la forma originaria della procedura legislativa della Comunit\u00e0 europea. Il Consiglio dell'Unione europea delibera su proposta della Commissione sentito il Parlamento europeo (e in alcuni casi anche il Comitato delle regioni e/o il Comitato economico e sociale). Il parere del Parlamento \u00e8 obbligatorio ma non vincolante.\nQuesta procedura ora si applica \"solo\" nei casi in cui non sono previste la procedura legislativa ordinaria o la procedura di cooperazione, ovvero:\nIn questo tipo di procedura il parere del parlamento \u00e8 obbligatorio ma non vincolante, infatti il consiglio pu\u00f2 adottare l'atto anche se il parere non \u00e8 conforme.\nQuindi: la commissione promuove una proposta al parlamento europeo, al comitato delle regioni e al comitato economico e sociali i quali devono emettere dei pareri; dopo di che il Consiglio prender\u00e0 una decisione a seguito di una consultazione con il COREPER."}
{"id": "714181", "revid": "838137", "url": "https://it.wikipedia.org/wiki?curid=714181", "title": "Antoine de Cr\u00e9qui Canaples", "text": "Era figlio di Giovanni VIII di Cr\u00e9quy, signore di Canaples, e di Maria d'Arcign\u00e9.\nBiografia.\nRicevette la sua formazione a Parigi ove venne inviato appositamente nel 1539.\nFu nominato abate commendatario di San Giuliano di Tours nel 1552 e vescovo di Nantes nel 1554, sede che diresse fino al 1564 quanno venne nominato vescovo di Amiens. Il 22 aprile 1554 fu ordinato sacerdote e nello stesso giorno consacrato vescovo.\nFu consigliere di re Carlo IX di Francia.\nNel concistoro del 12 marzo 1565 papa Pio V lo nomin\u00f2 cardinale con il titolo di cardinale diacono di San Trifone (\"pro illa vice\"), titolo di cui fu il primo, ma anche ultimo, cio\u00e8 unico, intestatario.\nNel 1569 fu nominato abate commendatario dell'abbazia di Saint Vaast a Moreuil e successivamente ottenne la commenda anche per l'Abbazia di San Pietro di Cravicuria.\nIl re Enrico II di Francia lo nomin\u00f2 cavaliere dell'Ordine di San Michele.\nAlla morte la sua salma venne inumata nell'Abbazia di Saint Vaast.\nConclavi.\nDurante il suo periodo di cardinalato ebbero luogo due conclavi:\nma egli non prese parte ad alcuno dei due.\nGenealogia episcopale.\nLa genealogia episcopale \u00e8:"}
{"id": "714184", "revid": "118480265", "url": "https://it.wikipedia.org/wiki?curid=714184", "title": "Patience (operetta)", "text": "Patience, o \"Bunthorne's Bride\", \u00e8 un'opera comica in due atti, con musiche di Arthur Sullivan e libretto di W. S. Gilbert. La prima rappresentazione ebbe luogo al teatro \"Opera Comique\" di Londra, il 23 aprile 1881, e spostata poi al nuovo Savoy Theatre il 10 ottobre 1881, dove fu il primo lavoro al mondo ad essere rappresentato in un teatro completamente illuminato con l'energia elettrica. Da quel momento in avanti, le opere comiche di Gilbert e Sullivan verranno chiamate Savoy Opera, e spettatori e interpreti di dette opere verranno chiamati scherzosamente \"Savoyards\"\n\"Patience\" fu la sesta collaborazione, su quattordici totali, del duo Gilbert e Sullivan. Essa venne rappresentata per 578 recite, che fu la pi\u00f9 lunga serie iniziale per un lavoro del teatro musicale, dopo l'operetta francese \"Les Cloches de Corneville\".\nL'opera.\nL'opera \u00e8 una satira sui movimenti artistici britannici di fine XIX secolo, quando le opere dei poeti, compositori, pittori e disegnatori di ogni specie furono prolifici, polemici e mancanti di indulgenza verso se stessi. Questo movimento artistico fu cos\u00ec popolare ma anche cos\u00ec ridicolo ed insignificante che bisognava fare della \"Patience\"un uso enorme.\nIl concetto topico della storia riusciva cos\u00ec ad essere meno accessibile ad un pubblico moderno, ma gli estimatori di Gilbert e Sullivan ebbero sempre una grande simpatia per questa opera. Le produzioni moderne hanno modificato aggiornandolo il punto focale della vicenda facendo satira, di volta in volta, sui poeti hippie e sui poeti beat.\nUn mito popolare consider\u00f2 che il personaggio principale \"Bunthorne\", un \"poeta grassoccio\", intendeva identificare lo scrittore Oscar Wilde. In ogni caso questa identificazione \u00e8 retrospettiva: infatti, gli autori chiesero a Wilde di andare negli Stati Uniti per pubblicizzare il loro lavoro.\nVi \u00e8 modo di credere che il personaggio di Bunthorne fu tracciato sui poeti Algernon Swinburne e Dante Gabriel Rossetti, che erano considerevolmente pi\u00f9 famosi di Wilde nel 1881.\nRossetti fu attaccato per immoralit\u00e0 da Robert Williams Buchanan (sotto lo pseudonimo di Thomas Maitland) in un articolo intitolato \"The Fleshly School of Poetry\", pubblicato sul Contemporary Review nell'ottobre 1871. Il trucco ed i costumi adottati dal primo interprete di Bunthorne, George Grossmith, furono la giacca di velluto di Swinburne, il taglio di capelli ed il monocolo del poeta James McNeill Whistlere ed i calzoni, Patience, furono realizzati a somiglianza di quelli disegnati originariamente da Luke Fildes che avevano per didascalia: \"Where are you going to, my pretty maid?\"\nGilbert e Sullivan e l'impresario Richard D'Oyly Carte, erano anche i manager di Oscar Wilde. E Carte sped\u00ec Wilde, con il suo garofano verde ed i calzoni alla zuava, per illustrare agli americani il Movimento Estetico inglese e, incidentalmente, reclamizzare l'opera \"Patience\".\nWilde fu d'accordo a presenziare ad una delle prime rappresentazioni dell'opera \"Patience\", con relativa pubblicit\u00e0 realizzata da Helen Lenoir che diverr\u00e0 poi la seconda moglie di D'Oyly Carte.\nGilbert originariamente concep\u00ec \"Patience\" come una storia fra due curati e le perpetue che li accudivano. L'impianto ed alcuni dialoghi furono ricavati dalla Bab ballad di Gilbert, \"The Rival Curates\".\nDurante la scrittura del libretto, nonostante Gilbert avesse preso nota delle critiche ricevute per la satira realizzata su un ecclesiastico nell'opera \"The Sorcerer\", inser\u00ec tranquillamente i due preti rivali. Gli esteti dissero che era un tributo allo scompiglio.\nAlcuni rimasugli della \"Bab ballad\" sopravvissero nella stesura finale del libretto di \"Patience\". Bunthorne canta a Grosvenor, \u00ab\"Your style is much too sanctified; your cut is too canonical!\"\u00bb Pi\u00f9 tardi Grosvenor accetta di cambiare il suo stile di vita dicendo: \u00ab\"I do it on compulsion!\"\u00bb Queste sono tutte le parole usate dal reverendo Hopley Porter nella \"Bab ballad\"."}
{"id": "714188", "revid": "709565", "url": "https://it.wikipedia.org/wiki?curid=714188", "title": "Gigatone", "text": "Un gigatone (o gigaton, simbolo Gt) \u00e8 un'unit\u00e0 di misura corrispondente alla quantit\u00e0 di energia sprigionata dall'esplosione di 1 miliardo di tonnellate di tritolo. Nonostante non appartenga al Sistema internazionale di unit\u00e0 di misura (SI) il termine \"gigatone\" (corrispondente a megatoni) viene impiegato sovente come unit\u00e0 di misura dell'energia sviluppata dalle esplosioni nucleari. L'equivalente energetico di un gigatone \u00e8 di = .\nLa bomba nucleare pi\u00f9 potente mai esplosa, la Bomba Zar (chiamata anche TSAR), fatta esplodere in Unione Sovietica il 30 ottobre 1961, svilupp\u00f2 un'energia tra i 50 e i 57 megatoni (quest'ultima corrispondente a ).\nIl termine gigatone \u00e8 inoltre usato, anche se raramente, in sismologia. Un terremoto del grado 8.0 della scala Richter rilascia un'energia pari a circa 1,01 gigatoni. Il terremoto con epicentro nell'Oceano Indiano del 2004 \u00e8 stimabile intorno ai 100 gigatoni, cio\u00e8 400 EJ.\nLa planetologia pu\u00f2 inoltre quantificare eventi come l'impatto di asteroidi o comete con questa unit\u00e0 di misura. Ad esempio, l'impatto che avrebbe originato il Cratere di Chicxulub in Messico si aggirerebbe intorno ai gigatoni, cio\u00e8 .\nA causa dell'assonanza con il termine inglese americano \"Gigatons\" (in inglese britannico, \"Gigatonne\"), multiplo del \"Metric Ton\" o \"tonnellata metrica\", il termine \"gigatone\" viene talvolta scorrettamente usato per indicare un miliardo di tonnellate."}
{"id": "714190", "revid": "670021", "url": "https://it.wikipedia.org/wiki?curid=714190", "title": "Commissione", "text": ""}
{"id": "714191", "revid": "533647", "url": "https://it.wikipedia.org/wiki?curid=714191", "title": "Giovanni Francesco Commendone", "text": "Biografia.\nEra primogenito di Antonio, medico e umanista di famiglia bergamasca, e della nobildonna Laura Barbarigo, spinta a un matrimonio di ripiego in quanto il fratello non voleva concederle una dote adeguata. Si form\u00f2 inizialmente con insegnanti privati, quindi pass\u00f2 all'Universit\u00e0 di Padova per studiare filosofia.\nIntraprese a Venezia la carriera ecclesiastica: fu introdotto presso la Curia Romana, grazie ai buoni uffici dell'ambasciatore veneziano, sotto il pontificato di Giulio III.\nGodette di grande fiducia presso Giulio III e il suo successore Paolo IV: nel 1553 fu incaricato di un'importante missione in Inghilterra, per chiedere alla regina Maria I la restaurazione del cattolicesimo nel suo regno; vescovo di Cefalonia e Zante, fu legato pontificio in Spagna presso Carlo V e Filippo II. Richiamato in Italia da papa Pio IV, venne inviato dall'imperatore Ferdinando I per informarlo della bolla che ordinava la ripresa del Concilio di Trento, sospeso dal 1552: si adoper\u00f2 anche per convincere i protestanti a prendervi parte (Dieta di Augusta).\nSu richiesta di Carlo Borromeo, papa Pio IV lo innalz\u00f2 al cardinalato nel concistoro del 12 marzo 1565: cardinale presbitero del titolo di San Ciriaco alle Terme (e in seguito di quelli di Sant'Anastasia, San Marco e Santa Maria degli Angeli), fu legato pontificio presso l'imperatore Massimiliano II (del quale contrast\u00f2 le aperture ai luterani) e in Polonia, presso Sigismondo II Iagellone, che convinse a far applicare i decreti del Concilio di Trento e a consentire la diffusione dei Gesuiti nel suo regno.\nFu camerlengo del Collegio dei cardinali dal 10 gennaio 1583 al 16 gennaio del 1584.\nCadde in disgrazia sotto papa Gregorio XIII e si ritir\u00f2 a Padova, dove mor\u00ec nel 1584: venne sepolto nella chiesa del locale convento dei frati Cappuccini.\nConclave.\nDurante il suo cardinalato vi furono due conclavi: quello del 1565-1566, che elesse papa Pio V, e quello del 1572, che elesse papa Gregorio XIII, ma il Commendone non partecip\u00f2 a nessuno dei due.\nSuccessione apostolica.\nLa successione apostolica \u00e8:"}
{"id": "714192", "revid": "74173", "url": "https://it.wikipedia.org/wiki?curid=714192", "title": "Riksdag dei Quattro Stati", "text": ""}
{"id": "714196", "revid": "767487", "url": "https://it.wikipedia.org/wiki?curid=714196", "title": "She Wants Revenge", "text": "I She Wants Revenge sono un gruppo musicale alternative rock proveniente da Los Angeles, California.\nInfluenze musicali.\nIl loro sound \u00e8 un misto di indie, goth e dance. Sono stati paragonati ai Joy Division; tra le loro influenze compaiono anche altri gruppi come i Depeche Mode e i New Order, con qualche suono e toni simili ai The Sisters of Mercy."}
{"id": "714198", "revid": "1318658", "url": "https://it.wikipedia.org/wiki?curid=714198", "title": "Cueva de las Manos", "text": "La Cueva de las Manos (che in spagnolo significa Caverna delle Mani) \u00e8 una caverna situata nella provincia argentina di Santa Cruz, 163 chilometri a sud della citt\u00e0 di Perito Moreno, all'interno dei confini del Parco Nazionale Perito Moreno che comprende altri siti di importanza archeologica e paleontologica.\nLa Caverna si trova nella valle del fiume Pinturas, in un luogo isolato della Patagonia a circa 100 chilometri dalla strada principale. Essa \u00e8 famosa (e infatti a questo deve il suo nome) per le incisioni rupestri rappresentanti mani, che appartenevano al popolo indigeno di questa regione (probabilmente progenitori dei Tehuelche), vissuto fra i 9.300 e i 13.000 anni fa. Gli inchiostri sono di origine minerale, quindi l'et\u00e0 delle pitture rupestri \u00e8 stata calcolata dai resti degli strumenti (ricavati da ossa) usati per spruzzare la vernice sulla roccia.\nLa caverna principale \u00e8 profonda 24 metri, con un ingresso largo 15 metri ed un'altezza iniziale di 10 metri. All'interno della caverna il terreno \u00e8 inclinato, in salita, mentre l'altezza si riduce a non pi\u00f9 di 2 metri.\nLe immagini delle mani sono spesso in negativo, e oltre a queste ci sono scene di caccia, esseri umani, lama, nand\u00f9, felini ed altri animali, nonch\u00e9 figure geometriche e rappresentazioni del sole. Dipinti simili, anche se in numero minore, sono presenti anche nelle caverne circostanti. Sul soffitto si trovano puntini rossi, ottenuti probabilmente da quelle popolazioni immergendo nell'inchiostro le bolas e tirandole successivamente verso l'alto. I colori usati per dipingere le scene variano dal rosso (ottenuto dall'ematite) al bianco, nero e giallo.\nLa maggior parte delle mani sono sinistre, il che suggerisce che i \"pittori\" tenessero gli strumenti che spruzzavano l'inchiostro con la destra. Le dimensioni delle mani sembrano quelle di un ragazzino di 13 anni ma, considerando che probabilmente esse sono pi\u00f9 piccole di quanto non fossero in realt\u00e0, si pensa che le mani appartenessero a persone di qualche anno pi\u00f9 vecchie: in questo caso potremmo trovarci di fronte ad un rito, lasciare l'impronta della propria mano sul muro della caverna (probabilmente sacra) poteva significare il passaggio dall'et\u00e0 infantile all'et\u00e0 matura.\nNel 1999 la Cueva de las Manos \u00e8 stata inserita nell'elenco dei Patrimoni dell'umanit\u00e0 dell'UNESCO.\nNei media.\nNel film documentario \"Nomad - In cammino con Bruce Chatwin\" (\"Nomad: In the Footsteps of Bruce Chatwin\") (2019) di Werner Herzog, il regista mostra delle fotografie di Cueva de las Manos."}
{"id": "714199", "revid": "1305772", "url": "https://it.wikipedia.org/wiki?curid=714199", "title": "The Call (Backstreet Boys)", "text": "The Call \u00e8 un brano musicale della band statunitense Backstreet Boys, scritto da Max Martin e pubblicato il 6 febbraio 2001 come secondo singolo estratto dall'album \"Black &amp; Blue\" del 2000. Raggiunse le \"Top 10\" delle classifiche di Italia, Belgio e Svezia.\nVideo.\nDiretto dal regista Francis Lawrence, Il video \u00e8 la storia di un uomo che tradisce la sua ragazza andando in un nightclub e chiamandola per dirle che avrebbe fatto tardi a tornare a casa; cos\u00ec la ragazza si vendica: AJ corre nel traffico, Brian viene colpito da proiettili dall'alto, Nick va dal suo amico Howie con la macchina ma alla fine si scopre che non era Howie ma la ragazza vendicatrice, e Kevin compare in una scena finale senza fiato. Nell'ultima scena, tutti e 5 i ragazzi si ritrovano faccia a faccia con delle ragazze arrabbiate. Del video esiste anche una versione Remix dei The Neptunes.\nIl video ottenne due nomination all'MTV Video Music Awards 2001 e una nomination come Favorite Video all'MTV Asia Awards 2002.\nDurante l'intervista all\"'Oprah Winfrey Show\" AJ McLean ammise di aver assunto per la prima volta della cocaina durante le riprese del video.\nTracklist.\nRemix\nThe Neptunes Remix\nUnmastered Mixes\nThe Exclusive S.I.N. Remixes"}
{"id": "714203", "revid": "1305772", "url": "https://it.wikipedia.org/wiki?curid=714203", "title": "Parco regionale Delta del Po", "text": "Con Parco regionale Delta del Po si intendono due diversi parchi regionali, uno entro i confini veneti, l'altro entro i confini emiliani, che coprono l'intero territorio nei pressi della foce del fiume Po."}
{"id": "714204", "revid": "124774588", "url": "https://it.wikipedia.org/wiki?curid=714204", "title": "Riksdag", "text": "Il Riksdag \u00e8 il parlamento nazionale del Regno di Svezia. Consiste in un'assemblea unicamerale di 349 membri, eletto con un sistema proporzionale ogni quattro anni. La sede del Riksdag \u00e8 nel Palazzo del Parlamento svedese sull'isola di Helgeandsholmen a Stoccolma.\nNome.\n\"Riksdag\" \u00e8 il diretto equivalente in lingua svedese del termine tedesco \"Reichstag\", ossia \"Dieta reale\" o \"Assemblea del Regno\". Riksdag \u00e8 anche il nome utilizzato per definire, in svedese, il Parlamento finlandese e dell'Estonia. In Svezia, \u00e8 anche utilizzato per riferirsi al Parlamento tedesco di Berlino.\nCostituzione.\nIl Riksdag svolge le normali funzioni di un Parlamento in una democrazia parlamentare. Discute le leggi, modifica la costituzione e d\u00e0 la fiducia al governo. Nella maggior parte delle democrazie parlamentari, il capo di Stato d\u00e0 mandato a un politico di formare il governo. Con il nuovo \"Strumento di Governo\" (una delle quattro leggi fondamentali della costituzione svedese) del 1974, questo compito fu tolto al Re di Svezia e dato al Presidente del Riksdag.\nPer apportare cambiamenti alla costituzione, le modifiche devono essere approvate due volte dal Parlamento, in due legislature differenti.\nGoverno.\nDopo aver ascoltato i leader dei vari gruppi parlamentari, il Presidente del Riksdag nomina un Primo ministro. La nomina \u00e8 approvata se entro quattro giorni non viene respinta dalla maggioranza assoluta del Parlamento. Il Primo ministro presenta quindi la lista dei Ministri. Il Parlamento pu\u00f2 votare la sfiducia contro ogni singolo membro del Governo, obbligandolo in tal modo alle dimissioni. Se il voto di sfiducia \u00e8 posto contro il Primo Ministro (\"Statsminister\"), l'interno governo deve dimettersi e inizia la procedura di insediamento di un nuovo governo, a meno che, entro una settimana, il governo sfiduciato decida di indire le elezioni.\nPolitica.\nI partiti politici sono molto forti in Svezia, perch\u00e9 i membri del Riksdag sostengono sempre i loro partiti nei voti parlamentari. Nella gran parte dei casi, i governi possono chiedere il supporto (fiducia) della maggioranza del Parlamento, permettendo al governo di avere pieno controllo sull'agenda parlamentare.\nPer molti anni, nessun singolo partito svedese \u00e8 riuscito ad avere pi\u00f9 del 50% dei voti, cos\u00ec sono state necessarie le coalizioni. In generale, il Parlamento \u00e8 diviso in destra e sinistra, o socialisti e non-socialisti (conservatori/liberali). I socialisti sono stati al governo per tre legislature, ma hanno perso le elezioni legislative del 2010. Il socialismo svedese non \u00e8 simile al socialismo della tradizione della Seconda Internazionale, bens\u00ec \u00e8 su posizioni socialdemocratiche.\nElezioni.\nTutti i 349 membri del Riksdag sono eletti nelle elezioni politiche che si svolgono ogni quattro anni. Sono eleggibili e possono votare tutti i cittadini svedesi che abbiano compiuto i 18 anni al pi\u00f9 tardi il giorno delle elezioni. Le prossime elezioni si terranno nel 2022. Esiste la quota di sbarramento al 4% affinch\u00e9 un partito possa accedere al Parlamento.\nComposizione attuale.\nAlle elezioni del 2018, i Socialdemocratici hanno ottenuto, all\u2019interno della Coalizione centro-sinistra costitutita anche dai membri del Partito della Sinistra e dai Verdi, 100 seggi, risultando essere cos\u00ec la forza politica non solo pi\u00f9 grande della coalizione, ma anche della nazione. Gli alleati di quest\u2019ultimi, hanno rispettivamente ottenuto 27 e 16 seggi e ci\u00f2 hanno permesso al centro-sinistra di ottenere ben 143 seggi su 349 disponibili. Sull\u2019altra ala dell\u2019Assemblea, i Moderati hanno ottenuto, all\u2019interno della loro coalizione di centro-destra costituita anche dai Centristi, dai Democristiani e dai Liberali, 70 seggi, confermandosi cos\u00ec come forza pi\u00f9 grande della loro rispettiva coalizione. Gli alleati di quest\u2019ultimi, hanno rispettivamente ottenuto 31, 22 e 19 seggi, portando il centro-destra a possedere ben 142 seggi su 349, appena uno in meno del centro-sinistra. I rimanenti seggi (64), sono stati divisi fra il partito di estrema destra dei Democratici Svedesi, che ne ha ottenuti 62, e 2 indipendenti. L'elezione \u00e8 stata vinta da un'alleanza di centro-sinistra che, tuttavia, ha conseguito solo la maggioranza relativa dei seggi del Riksdag e ha perci\u00f2 formato, durante la legislatura corrente, ben tre governi di minoranza (Governo L\u00f6fven II, Governo L\u00f6fven III e Governo Andersson). Il Governo attualmente in carica \u00e8 costituito dal Socialdemocratici e sostenuto attivamente dai i Verdi per un totale di 116 seggi su 349, e \u201cpassivamente\u201d, secondo il parlamentarismo negativo svedese, dal Partito di Centro, dal Partito della Sinistra, da un Liberale e da un indipendente, per un totale di 176 seggi.\nStoria.\nLe radici dell'attuale Riksdag affondano nella riunione del 1435 della nobilt\u00e0 svedese nella citt\u00e0 di Arboga. Questa organizzazione informale fu modificata nel 1527 dal primo re moderno della Svezia, Gustavo I Vasa, per includere le rappresentanze anche degli altri stati: nobilt\u00e0, clero, borghesia e proletariato. Questa forma di rappresentazione \"St\u00e4ndestaat\" dur\u00f2 fino al 1865, anche se il Parlamento nel senso moderno del termine fu stabilito verso la fine del primo decennio del XX secolo.\nPrima della riforma costituzionale del 1974, il Riksdag fu modificato in modo sensibile nel 1970. Nel 1865 si era costituito come assemblea politica con due camere, ma nel 1970 l'assemblea divenne unicamerale, con 350 seggi. Le elezioni seguenti per il Riksdag del 1973 diedero al governo il supporto di soli 175 membri, mentre l'opposizione poteva contare su altrettanti membri del Parlamento. Per evitare di incorrere di nuovo in simili inconvenienti, il numero di seggi fu ridotto a 349 nel 1976."}
{"id": "714206", "revid": "124424932", "url": "https://it.wikipedia.org/wiki?curid=714206", "title": "Guglielmo Sirleto", "text": "Biografia.\nNato a Guardavalle, figlio di un medico calabrese, Guglielmo Sirleto ricevette un'eccellente educazione. Si form\u00f2 a Napoli dove si distinse nello studio dell'ebraico, del greco, del latino, della filosofia e della teologia.\nSi trasfer\u00ec poi a Roma, dove nel 1537 Filippo Neri vendette i propri libri e ne offr\u00ec il ricavato per questo giovane calabrese in cerca di fortuna.\nA Roma strinse amicizia con i cardinali Girolamo Seripando e Marcello Cervini, futuro papa Marcello II. Di quest'ultimo divenne uno dei pi\u00f9 fidati collaboratori durante i lavori del Concilio di Trento, inizialmente presieduto dal Cervini, per il quale prepar\u00f2 dettagliate relazioni su tutte le pi\u00f9 importanti questioni portate in discussione.\nIl Cervini, divenuto papa, lo nomin\u00f2 custode della \"Biblioteca Apostolica Vaticana\" e gli affid\u00f2 l'educazione dei nipoti. Da custode della biblioteca apostolica, Sirleto compil\u00f2 uno dei primi cataloghi descrittivi, con un indice descrittivo completo dei manoscritti in lingua greca e port\u00f2 a termine una nuova edizione della \"Vulgata\".\nSirleto godette anche della fiducia di papa Paolo IV, che gli conferm\u00f2 l'incarico di precettore per i giovani famigliari del pontefice e lo nomin\u00f2 \"Protonotario apostolico\". Dopo la morte del Carafa, si ritir\u00f2 nella casa di formazione dei teatini (l'ordine che Paolo IV aveva contribuito a fondare) in \"San Silvestro al Quirinale\", dove divenne docente greco ed ebraico, avendo tra i suoi allievi il futuro San Carlo Borromeo.\nNella fase conclusiva del Concilio di Trento, Sirleto, pur continuando a risiedere a Roma, fu comunque un assiduo e pi\u00f9 ascoltato consigliere dei legati pontifici in missione conciliare.\nSu proposta di Carlo Borromeo (che del Sirleto era stato allievo) papa Pio IV lo innalz\u00f2 al cardinalato nel concistoro del 12 marzo 1565 e lo nomin\u00f2 \"diacono\" di San Lorenzo in Panisperna. Papa Pio V lo consacr\u00f2 vescovo e gli affid\u00f2 la diocesi di San Marco (1566) prima e successivamente quella di Squillace (1568), al cui governo rinunci\u00f2 nel 1575 dopo che, su ordine del segretario di stato, aveva dovuto stabilire nel 1570 la sua residenza a Roma per assumere la carica di Bibliotecario apostolico.\nA Roma presiedette le commissioni per la riforma del \"Messale\" e del \"Breviario Romano\", del Catechismo Romano, del calendario dei santi e del Martirologio. Cur\u00f2 l'edizione del Catechismo Tridentino, della \"Vulgata\" e del \"Corpus Juris Canonici\".\nAmante della cultura greca, intrattenne relazioni amichevoli con l'Oriente e incoraggi\u00f2 ogni sforzo tendente alla riunione ecumenica della cristianit\u00e0.\nSi spense a Roma nel 1585, assistito sul letto di morte da Filippo Neri e fu seppellito alla presenza di Sisto V.\nPresso la \"Biblioteca Apostolica Vaticana\" dopo un'iniziale dispersione, \u00e8 conservata la sua ricca raccolta di manoscritti, e la corrispondenza che il cardinale tenne con i pi\u00f9 illustri personaggi del suo tempo.\nGenealogia episcopale.\nLa genealogia episcopale \u00e8:"}
{"id": "714208", "revid": "1305772", "url": "https://it.wikipedia.org/wiki?curid=714208", "title": "Gabriele Paleotti", "text": "Biografia.\nSecondo dei cinque figli di Alessandro e Gentile della Volta, si addottor\u00f2 \"in utroque iure\" presso l'Universit\u00e0 di Bologna nel 1546 e inizi\u00f2 a insegnare giurisprudenza nella stessa universit\u00e0; fu anche avvocato di camera del senato bolognese.\nRicevuti gli ordini minori, venne nominato canonico del capitolo della cattedrale di Bologna e dal 1556 fu giudice uditore del tribunale della Rota Romana.\nPer incarico di papa Pio IV, partecip\u00f2 come consultore e canonista al Concilio di Trento (1562): dopo il concilio il pontefice lo innalz\u00f2 alla dignit\u00e0 cardinalizia nel concistoro del 12 marzo 1565, con la diaconia dei Santi Nereo ed Achilleo, ed entr\u00f2 a far parte di quella che sarebbe diventata la Congregazione del Concilio.\nFu eletto vescovo di Bologna il 30 gennaio 1566 e fu ordinato sacerdote nella Basilica di Santa Maria Maggiore a Roma l'8 febbraio 1566: il 10 febbraio successivo fu anche consacrato vescovo nella stessa chiesa da Carlo Borromeo; sotto il suo governo (1582), Gregorio XIII elev\u00f2 la sede episcopale di Bologna al rango di arcidiocesi metropolitana. Il 30 gennaio 1566 fu promosso cardinale presbitero e trasferito al titolo dei Santi Giovanni e Paolo (poi a quelli di San Martino ai Monti e di San Lorenzo in Lucina); fu poi cardinale vescovo di Albano e di Sabina.\nNel 1582 pubblic\u00f2 il celebre \"Discorso intorno alle immagini sacre e profane\", che dett\u00f2 i principi a cui dovevano attenersi gli artisti della Controriforma: alcuni artisti bolognesi dell'epoca, ed in particolare i cugini Carracci, ebbero un ruolo rilevante nel passaggio da un linguaggio figurativo ancora legato a canoni tardo-manieristici ad un nuovo stile pi\u00f9 immediato e comprensibile e pi\u00f9 capace di stimolare i sentimenti di devozione degli osservatori, stile che meglio si prestava alle nuove esigenze di culto.\nFu anche autore di numerose opere giuridiche, tra cui il \"De nothis et spuriis filiis\" (1550) e il \"De bono senectutis\", stampato a Roma nel 1595 e riedito sempre a Roma nel 1597 nella versione italiana dell'agostiniano Pietro da Rombino.\nMor\u00ec nel 1597 e venne sepolto nella cattedrale metropolitana di San Pietro a Bologna.\nConclavi.\nIl cardinale Paleotti partecip\u00f2 a tutti i conclavi che ebbero luogo durante il suo periodo di cardinalato:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "714209", "revid": "1924342", "url": "https://it.wikipedia.org/wiki?curid=714209", "title": "More than That", "text": "More than That \u00e8 un brano dei Backstreet Boys, pubblicato il 29 maggio 2001 come terzo ed ultimo singolo dal loro album \"Black &amp; Blue\" del 2000. Vendette circa 800.000 copie e la sua presenza sul programma Total Request Live dur\u00f2 fino ad agosto 2001. Fu poi incluso nella raccolta successiva \"\".\nVideo.\nIl video, diretto da Marcus Raboy e girato ad aprile 2001, mostra due scene diverse: nella prima i Backstreet Boys cantano in un'aviorimessa abbandonata con alle spalle un maxi-schermo che trasmette immagini di un deserto, di una citt\u00e0, di nuvole e di sole. Nella seconda scena i BSB camminano nel deserto e guidano due decappottabili.\nIl video debutt\u00f2 alla posizione #1 della classifica di TRL il 15 maggio 2001 e della classifica Top 10 di Nickelodeon."}
{"id": "714210", "revid": "1565034", "url": "https://it.wikipedia.org/wiki?curid=714210", "title": "Catechista", "text": "Il catechista \u00e8 un ministro laico cristiano che annuncia il Vangelo e guida in un percorso di fede coloro che gli sono affidati dalla Chiesa.\nOrigine del termine.\nIl termine \"catechista\", cos\u00ec come \"Catechesi\" e \"Catechismo\", deriva dal verbo greco \u03ba\u03b1\u03c4\u03b7\u03c7\u03b5\u1fd6\u03bd che significa \"istruire a viva voce\". Il Catechista \u00e8 chi \"fa risuonare\" (\u1f20\u03c7\u03b5\u1fd6\u03bd) il messaggio del Vangelo, o meglio \"ci\u00f2 che la Chiesa stessa professa, celebra, vive, prega nella sua vita quotidiana\".\nIl primo \"catechista\" della storia fu Ges\u00f9 Cristo che \"andava[...]insegnando e predicando la buona novella del regno\"\nGes\u00f9 fin dall'inizio della sua attivit\u00e0 pubblica associ\u00f2 strettamente a s\u00e9 alcuni discepoli ai quali affid\u00f2 l'incarico di prolungare nel tempo la sua opera. Gli Apostoli, dunque, si impegnarono nel testimoniare il messaggio che - per esperienza diretta - avevano ricevuto da Ges\u00f9.\nCompiti.\nIn paesi di lunga tradizione cristiana, il catechista \u00e8 comunemente un laico che si mette al servizio della propria parrocchia per collaborare alla formazione dei bambini e dei ragazzi che si preparano a ricevere i Sacramenti. I suoi compiti in paesi di missione sono molto pi\u00f9 ampi.\nIl Catechista \u00e8 chi, per aver conosciuto personalmente Cristo, comunica e trasmette questa conoscenza agli altri. Questo aspetto \u00e8 importante perch\u00e9 l'azione del catechista non \u00e8 quella di trasferire delle nozioni, di impartire degli insegnamenti, ma pi\u00f9 correttamente quella di condividere l'esperienza di incontro con una persona che \u00e8 Ges\u00f9 Cristo.\nIl catechista \u00e8 chiamato anche a spiegare sotto la luce del Magistero i Dogmi della Chiesa.\nPer essere catechisti bisogna aver ricevuto il Sacramento della Confermazione (Cresima) ed essere nominati tali dal proprio parroco a nome della comunit\u00e0.\nLa suprema responsabilit\u00e0 della catechesi in diocesi ricade sul vescovo, cui compete anche pubblicare opportuni catechismi.\nDal 10 maggio 2021, con la lettera apostolica \"Antiquum ministerium\", il compito del catechista \u00e8 diventato un ministero istituito che deve essere conferito dall'ordinario diocesano con uno specifico rito.\nIl 13 dicembre dello stesso anno la Congregazione per il culto divino e la disciplina dei sacramenti ha pubblicato il \"Rito di Istituzione del ministero del Catechista\" che entrer\u00e0 in vigore a partire dal 1\u00ba gennaio 2022."}
{"id": "714211", "revid": "1005847", "url": "https://it.wikipedia.org/wiki?curid=714211", "title": "Riksdag (disambigua)", "text": ""}
{"id": "714212", "revid": "111943005", "url": "https://it.wikipedia.org/wiki?curid=714212", "title": "Francesco Crasso", "text": "Biografia.\nNacque nel 1500 a Milano da Pietro Antonio Crasso, nobile milanese legato alla signoria di Zibido San Giacomo e Lambro.\nPapa Pio IV lo elev\u00f2 al rango di cardinale nel concistoro del 12 marzo 1565.\nMor\u00ec il 28 agosto 1566 a Roma, all'et\u00e0 di circa sessantasei anni."}
{"id": "714213", "revid": "1543377", "url": "https://it.wikipedia.org/wiki?curid=714213", "title": "Ipotiroidismo", "text": "L'ipotiroidismo o insufficienza tiroidea \u00e8 una sindrome clinica del sistema endocrino che consegue ad un deficit degli ormoni tiroidei (triiodotironina e tetraiodotironina o tiroxina) prodotti dalla tiroide e che comporta una riduzione generalizzata di tutti i processi metabolici dell'organismo.\nQuesto disturbo endocrino pu\u00f2 causare una serie di sintomi quali stanchezza, scarsa capacit\u00e0 di tolleranza al freddo e aumento di peso. Nei bambini, l'ipotiroidismo porta a ritardi nella crescita e nello sviluppo intellettuale. La diagnosi di ipotiroidismo, quando sospettata, pu\u00f2 essere confermata con esami del sangue che misurano i livelli di ormone tireostimolante (TSH) e quelli della tiroxina.\nGlobalmente, la scarsit\u00e0 di iodio nella dieta \u00e8 la pi\u00f9 comune causa di ipotiroidismo. Nelle popolazioni che godono di una corretta alimentazione la causa pi\u00f9 comune \u00e8 invece la tiroidite di Hashimoto, una malattia autoimmune. Cause meno comuni includono: un precedente trattamento con iodio radioattivo, lesioni all'ipotalamo o alla ghiandola pituitaria anteriore, l'assunzione di alcuni farmaci, la mancanza di una tiroide funzionante alla nascita o un precedente intervento chirurgico alla tiroide.\nL'ipotiroidismo pu\u00f2 essere ben trattato con la levotiroxina, il cui dosaggio viene regolato in base ai sintomi e alla normalizzazione dei livelli di tiroxina e TSH. Nei paesi occidentali, l'ipotiroidismo si verifica nel 0,3%-0,4% degli individui. La patologia pu\u00f2 inoltre interessare gli animali, in particolare il cane, e con una minor incidenza anche gatti o cavalli.\nStoria.\nLa correlazione tra tiroide e mixedema \u00e8 stata trovata verso la fine del XIX secolo, quando si \u00e8 notato un miglioramento dei sintomi nelle persone o animali a cui era stata tolta la tiroide e sostituita con tessuto tiroideo animale. Lo iodio era stato scoperto nelle alghe nel 1811 da Bernard Courtois e la sua assunzione \u00e8 stata collegata con le dimensioni del gozzo nel 1820 da Jean-Francois Coindet. Nel 1852, Gaspard Adolphe Chatin propose che il gozzo endemico fosse dovuto alla non sufficiente assunzione di iodio e Eugen Baumann dimostr\u00f2 la sua presenza nel tessuto tiroideo nel 1896.\nNel 1891 il medico inglese George Redmayne Murray iniettava per via sottocutanea un estratto della tiroide di pecora, sostituendolo poco dopo con una formulazione orale. La tiroxina purificata \u00e8 stata introdotta nel 1914 e nel 1930 quella sintetica si \u00e8 resa disponibile, anche se l'estratto animale di tiroide essiccata \u00e8 rimasto ampiamente utilizzato. La liotironina \u00e8 stata identificata nel 1952.\nEpidemiologia.\nNell'ambito dei lavori scientifici che hanno analizzato l'epidemiologia dell'ipotiroidismo, particolare importanza riveste lo studio della popolazione della contea di Whickham in Gran Bretagna, condotto per due decadi a partire dalla met\u00e0 degli anni '70, che ha fornito dei dati di riferimento per i paesi occidentali, evidenziando una prevalenza di ipotiroidismo spontaneo nel sesso femminile pari al 7,7% (che diventa 9,3% se inclusi i casi di ipotiroidismo iatrogeno) e nel sesso maschile pari all'1,3%.\nQuesti dati sono stati successivamente confermati da un altro lavoro epidemiologico significativo, lo studio NHANES III, condotto su oltre 17\u00a0000 abitanti degli Stati Uniti negli anni 1988-1994, che ha evidenziato una prevalenza di ipotiroidismo pari al 4,6% nella intera popolazione considerata. Quest'ultimo studio, ha inoltre chiaramente dimostrato che la grande maggioranza degli ipotiroidismi riscontrati \u00e8 rappresentata in realt\u00e0 da forme sub-cliniche (4,3% dei casi), cio\u00e8 pauci-sintomatiche e caratterizzate biochimicamente dalla sola elevazione del TSH. Solo una minoranza degli ipotiroidismi riscontrati risulta invece clinicamente significativa (0,3% dei casi) e in particolare caratterizzata dalla elevazione del TSH e dalla riduzione di FT3 e FT4.\nSi stima che in tutto il mondo vi siano circa un miliardo di persone con carenza di iodio. Tuttavia, non \u00e8 noto quanto spesso ci\u00f2 si traduce in ipotiroidismo. In ampi studi effettuati su popolazione dei paesi occidentali con sufficiente iodio nella dieta, l'ipotiroidismo manifesto \u00e8 stato rilevato nello 0,3-0,4% degli individui.\nTra costoro, l'80% ha un livello di TSH al di sotto della soglia dei 10 mIU/l che \u00e8 considerata come la soglia per il trattamento. I bambini con ipotiroidismo subclinico, spesso recuperano la normale funzionalit\u00e0 tiroidea e solo una piccola percentuale sviluppa una forma clinica.\nLe donne hanno maggiori probabilit\u00e0 di soffrire della condizione rispetto agli uomini. Negli studi di popolazione, le donne hanno dimostrato di avere sette volte pi\u00f9 la probabilit\u00e0, rispetto agli uomini, di presentare livelli di TSH superiori a 10 mU/l. Ogni anno, tra il 2 e il 4% delle persone con ipotiroidismo subclinico progredir\u00e0 a ipotiroidismo conclamato. Il rischio \u00e8 maggiore nei pazienti con anticorpi antiperossidasi tiroidea. L'ipotiroidismo subclinico \u00e8 valutato per coinvolgere circa il 2\u032c% dei bambini. Negli adulti l'ipotiroidismo subclinico \u00e8 pi\u00f9 comune negli anziani e nella razza caucasica. Vi \u00e8 un tasso molto pi\u00f9 elevato di disturbi della tiroide, l'ipotiroidismo \u00e8 il pi\u00f9 comune, nelle persone con sindrome di Down\n, e la sindrome di Turner.\nUna forma di ipotiroidismo molto grave e il coma da mixedema sono condizioni molto rare, con una incidenza stimata in 0,22 casi per milione di persone all'anno. La maggior parte dei casi si verifica nelle donne sopra i 60 anni di et\u00e0, anche se pu\u00f2 accadere in qualsiasi momento della vita.\nLa maggior parte dei casi di ipotiroidismo sono di natura primaria. L'ipotiroidismo centrale o secondario colpisce con un rapporto che varia da 1:20.000 a 1:80.000 della popolazione o circa uno su ogni mille persone gi\u00e0 affette da ipotiroidismo.\nSegni e sintomi.\nLe persone affette da ipotiroidismo spesso risultano essere asintomatiche o presentano solo lievi sintomi. Numerosi segni e sintomi sono associati con l'ipotiroidismo e possono essere correlati alla causa di fondo o agli effetti del deficit di ormoni tiroidei. La tiroidite di Hashimoto pu\u00f2 presentarsi con la presenza di struma (gozzo) dovuto ad una tiroide ingrossata.\nL'appetito del paziente \u00e8 compromesso, facile affaticabilit\u00e0, diminuzione della frequenza cardiaca, vi \u00e8 un calo della libido, talvolta aumento di peso, stipsi, torpore mentale, eccessiva sonnolenza diurna (il paziente pu\u00f2 arrivare a dormire 10-14 ore al giorno), intorpidimento muscolare che vede i muscoli rilasciarsi lentamente dopo contrazione, ridotto metabolismo di tutte le ghiandole endocrine con i relativi scompensi che ne derivano, menorragia e polimenorrea ovvero flussi mestruali eccessivi o eccessivamente frequenti. A volte pu\u00f2 essere riscontrata ipoglicemia reattiva (un calo della glicemia dopo un pasto ricco di carboidrati, con sintomi come sonnolenza e ansiet\u00e0).\nIl quadro clinico dell'ipotiroidismo si ripete in maniera identica nelle diverse forme eziologiche. L'insufficienza tiroidea si caratterizza per il progredire di una riduzione funzionale abbastanza aspecifica che coinvolge l'organismo nella sua interezza e la gravit\u00e0 \u00e8 proporzionale al deficit ormonale. La presentazione clinica \u00e8, comunque, fortemente condizionata dall'et\u00e0 del paziente: mentre nell'anziano le manifestazioni cliniche tendono ad essere pi\u00f9 sfumate, in et\u00e0 evolutiva, accanto ai segni periferici della carenza tiroxinica, compaiono anche i segni di un deficit staturale ed intellettivo, che sono tanto maggiori quanto pi\u00f9 precocemente \u00e8 comparsa la patologia.\nLa progressiva riduzione dei processi metabolici coinvolge tutto l'organismo e si traduce in una ridotta produzione di calore con conseguente intolleranza al freddo ed in un ridotto metabolismo di glicosaminoglicani (GAG) che tendono pertanto ad accumularsi e, essendo marcatamente idrofili, a richiamare acqua, rendendo ragione dell'ispessimento, con edema non improntabile, di cute e sottocute (pi\u00f9 evidente in corrispondenza delle regioni orbitarie e pretibiali), fino ad arrivare al quadro eclatante di mixedema. L'infiltrazione mixedematosa della lingua e delle corde vocali \u00e8, invece, responsabile della caratteristica voce rauca del paziente ipotiroideo. La riduzione delle attivit\u00e0 metaboliche comporta anche una tendenza alla secchezza e fragilit\u00e0 della cute, dei capelli e delle unghie (tipica \u00e8 la caduta delle sopracciglia in corrispondenza del loro terzo esterno) e ad un colorito grigiastro-giallastro della cute (dovuto all'ipercarotenemia).\nPer quanto concerne gli effetti endocrinologici, invece, l'ipotiroidismo comporta, nella donna, alterazioni del ciclo mestruale che vanno dall'oligomenorrea all'amenorrea o all'iperpolimenorrea ed un aumentato rischio di abortivit\u00e0, mentre nell'uomo possono riscontrarsi una riduzione della libido e della potenza sessuale. Elevati livelli di TRH possono, inoltre, esercitare un'azione di stimolo sulla secrezione di prolattina che, unitamente alla ridotta \"clearance\" metabolica della prolattina stessa tipica del soggetto ipotiroideo, pu\u00f2 determinare iperprolattinemia e galattorrea, che regrediscono rapidamente con l'inizio della terapia sostitutiva con ormone tiroideo. Da un punto di vista metabolico, invece, la diminuzione del consumo di ossigeno, del dispendio energetico basale e dell'utilizzo dei substrati metabolici comporta una diminuzione dell'appetito, una tendenza all'incremento ponderale ed alterazioni dell'assetto lipidico, in particolare un incremento del colesterolo totale, delle LDL e dei trigliceridi. In corso di ipotiroidismo vi \u00e8, inoltre, un rallentato assorbimento intestinale del glucosio e si riscontra una ridotta motilit\u00e0 intestinale con conseguente tendenza alla stipsi.\nPer quanto concerne, invece, gli effetti sull'apparato cardiovascolare, il deficit di tiroxina si traduce in un effetto inotropo e cronotropo negativi, con conseguente riduzione della portata e della frequenza cardiaca, aumento delle resistenze vascolari periferiche, con riduzione della pressione differenziale e della perfusione tissutale. Negli stati pi\u00f9 avanzati l'accumulo di mucopolisaccaridi favorisce la formazione di versamento pericardico e pleurico e si assiste ad un interessamento mixedematoso della muscolatura, anche respiratoria, con conseguente tendenza all'ipossia e all'ipercapnia. L'interessamento dell'apparato muscolare si traduce spesso in rigidit\u00e0 e dolorabilit\u00e0 ed a conferma di tale miopatia si riscontrano spesso elevati livelli di GOT e CPK.\nPer quanto riguarda, invece, gli effetti ematologici, nell'ipotiroidismo \u00e8 spesso presente una riduzione dell'eritropoiesi (per adeguamento al diminuito fabbisogno periferico di ossigeno), con conseguente moderata anemia\nNella tabella seguente sono riassunti i principali segni e sintomi:\nUn ritardo nel rilassamento a seguito del test del riflesso del tendine della caviglia \u00e8 un segno caratteristico dell'ipotiroidismo ed \u00e8 associato con la gravit\u00e0 del deficit dell'ormone.\nComa da mixedema.\nIl coma da mixedema \u00e8 uno stato raro ma pericoloso per la vita dovuto ad una condizione molto grave di ipotiroidismo. Pu\u00f2 accadere in coloro che soffrono di ipotiroidismo quando sviluppano altre patologie, ma pu\u00f2 coincidere anche con la prima presentazione della condizione. Il coma da mixedema \u00e8 caratterizzata da temperature molto basse del corpo ma non accompagnate da brividi, confusione, un battito cardiaco lento e depressione respiratoria. Vi possono essere segni fisici suggestivi di ipotiroidismo, come i cambiamenti della pelle o ingrossamento della lingua.\nGravidanza.\nAnche un ipotiroidismo lieve o subclinico pu\u00f2 causare fertilit\u00e0 ridotta e un aumento del rischio di aborto spontaneo. L'ipotiroidismo, durante le fasi iniziali della gravidanza, anche se in forma lieve o asintomatica, pu\u00f2 aumentare il rischio di incorrere in pre-eclampsia, nascita di un bambino con deficit cognitivo e morte perinatale. Le donne accusano ipotiroidismo nello 0,3-0,5% delle gravidanze.\nPediatria.\nEssendo gli ormoni tiroidei indispensabili per la neuronogenesi, per la migrazione neuronale, per la mielinizzazione, per la sinaptogenesi e per la neurotrasmissione si determina una condizione di alterato sviluppo neuronale.\nI neonati con ipotiroidismo possono presentare un peso e una altezza alla nascita normale (anche se la testa pu\u00f2 essere maggiore del previsto e la fontanella posteriore aperta). Alcuni possono accusare sonnolenza, diminuzione del tono muscolare, un pianto rauco, difficolt\u00e0 di alimentazione, stipsi, una lingua allargata, ernia ombelicale, pelle secca, una temperatura corporea ridotta e ittero. La presenza del gozzo \u00e8 raro, anche se si pu\u00f2 sviluppare in seguito nei bambini che hanno una ghiandola tiroidea che non produce ormone tiroideo funzionante. Il gozzo pu\u00f2 anche svilupparsi nei bambini che crescono in luoghi con carenza di iodio. Una crescita e sviluppo normali possono essere ritardati e la mancanza di un trattamento pu\u00f2 portare ad un handicap mentale (QI da 6 a 15 punti inferiore nei casi pi\u00f9 gravi). Altri problemi sono i seguenti: difficolt\u00e0 nella coordinazione dei movimenti (atassia), tono muscolare ridotto, strabismo, diminuzione della capacit\u00e0 di attenzione e acquisizione ritardata delle capacit\u00e0 verbali.\nLo screening neonatale risulta importante, visto l'impatto grave gi\u00e0 sulle prime fasi dello sviluppo fisico e mentale del bambino, e rende possibile un avvio tempestivo (entro due settimane dalla nascita) della terapia sostitutiva con levotiroxina in caso di riscontro. In Italia l\u2019ipotiroidismo congenito colpisce circa 1 neonato ogni 2.000 e lo screening \u00e8 obbligatorio secondo la Legge 5 febbraio 1992, n. 104, nell'ambito della medicina preventiva.\nL\u2019ipotiroidismo neonatale o congenito \u00e8 causato da malformazioni della ghiandola, difetti nel sistema di regolazione o sintesi degli ormoni tiroidei, passaggio placentare di anticorpi bloccanti il recettore del TSH dalla madre al feto o esposizione a carenza di iodio.\nNelle epoche successive spesso si tratta di patologia acquisita a seguito di tiroidite autoimmune o asportazione della ghiandola. Nei bambini pi\u00f9 grandi e negli adolescenti i sintomi di ipotiroidismo possono includere stanchezza, intolleranza al freddo, eccessiva sonnolenza diurna, debolezza muscolare, stipsi, un ritardo nella crescita, pallore, aumento dei peli corporei, cicli mestruali irregolari nelle ragazze e pubert\u00e0 ritardata. I segni possono includere il rilassamento ritardato del riflesso tendineo della caviglia e un battito cardiaco lento. Il gozzo pu\u00f2 essere presente con una ghiandola tiroidea completamente allargata. Tuttavia, a volte solo una parte della tiroide \u00e8 allargata e pu\u00f2 essere a carattere nodoso.\nEziologia.\nL'ipotiroidismo \u00e8 dovuto ad un'inadeguata funzionalit\u00e0 della stessa ghiandola (ipotiroidismo primario) o non sufficienti livelli di ormone tireostimolante (ipotiroidismo centrale). L'ipotiroidismo primario \u00e8 circa mille volte pi\u00f9 comune rispetto all'ipotiroidismo centrale.\nLa carenza di iodio \u00e8 la pi\u00f9 comune causa di ipotiroidismo primario e gozzo endemico in tutto il mondo. Nelle aree del pianeta con sufficiente iodio nella dieta, l'ipotiroidismo \u00e8 pi\u00f9 comunemente dovuto ad una malattia autoimmune, la tiroidite di Hashimoto (tiroidite cronica autoimmune). La Hashimoto pu\u00f2 essere associata con il gozzo. Essa \u00e8 caratterizzata da infiltrazioni della ghiandola tiroidea da linfociti T e anticorpi contro specifici antigeni tiroidei come ioduro perossidasi, tireoglobulina e il recettore TSH.\nDopo che una donna partorisce, nel circa il 5% di casi essa svilupper\u00e0 tiroidite post-partum che pu\u00f2 verificarsi fino a nove mesi dopo la nascita. Questa \u00e8 caratterizzata da un breve periodo di ipertiroidismo seguito da un periodo di ipotiroidismo. Tra il 20% e il 40% di loro rimane in modo permanente ipotiroidea.\nLa tiroidite autoimmune \u00e8 associata ad altre malattie immuno-mediate come il diabete mellito di tipo 1, l'anemia perniciosa, la miastenia grave, la malattia celiaca, l'artrite reumatoide e il lupus eritematoso sistemico. Si pu\u00f2 verificare come parte della sindrome poliendocrina autoimmune (tipo 1 e tipo 2).\nPatogenesi.\nPer il normale funzionamento dell'organismo \u00e8 necessario l'ormone tiroideo. Quando si \u00e8 sani, la tiroide secerne prevalentemente tiroxina (T4), che viene convertita, in altri organi, in triiodotironina (T3) grazie all'azione catalizzatrice dell'enzima iodotironina deiodinasi selenio-dipendente. La triiodotironina si lega al recettore degli ormoni tiroidei presente nel nucleo della cellula dove stimola l'espressione di particolari geni e quindi la produzione di proteine specifiche. Inoltre, l'ormone si lega all'integrina \u03b1v\u03b23 sulla membrana cellulare stimolando l'antiporto sodio-idrogeno ed alcuni processi come la formazione di vasi sanguigni e la crescita cellulare. Nel sangue, quasi tutto l'ormone tiroideo (99,97%) \u00e8 legato alle proteine plasmatiche, come la globulina legante la tiroxina; solo l'ormone tiroideo libero non legato \u00e8 biologicamente attivo.\nLa tiroide \u00e8 l'unica fonte dell'ormone tiroideo nell'organismo. Per la sua produzione vi \u00e8 la necessit\u00e0 di iodio e tirosina. Lo iodio viene preso dal flusso sanguigno e incorporato in molecole di tireoglobulina. Il processo \u00e8 controllato dall'ormone tireostimolante (TSH, tireotropina), che viene secreto dall'ipofisi. La scarsit\u00e0 di iodio o l'insufficienza di TSH, pu\u00f2 causare una diminuzione della produzione dell'ormone tiroideo.\nL'asse ipotalamo-ipofisi-tiroide svolge un ruolo chiave nel mantenimento dei livelli degli ormoni tiroidei entro i limiti normali. La produzione di TSH dall'ipofisi anteriore \u00e8 stimolata a sua volta dall'ormone di rilascio della tireotropina (TRH), rilasciato a sua volta dall'ipotalamo. La produzione di TSH e TRH diminuisce la tiroxina per mezzo di un processo di feedback negativo. L'insufficienza di TRH, che \u00e8 rara, pu\u00f2 portare a deficit di TSH e quindi di non sufficiente produzione di ormone tiroideo.\nPi\u00f9 raramente l'ipotiroidismo pu\u00f2 essere dovuto ad una resistenza periferica agli ormoni tiroidei per deficit recettoriali o post-recettoriali. Alterazioni genetiche dei geni codificanti il NIS (\"Sodium-iodide symporter\") e la pendrina possono essere causa di ridotta produzione di ormoni tiroidei.\nLa gravidanza porta a notevoli cambiamenti nella fisiologia dell'ormone tiroideo. La tiroide aumenta di dimensione di circa il 10%, la produzione di tiroxina aumenta del 50% e la richiesta di iodio aumenta. Molte donne hanno comunque una funzionalit\u00e0 tiroidea normale, ma se hanno la prova immunologica di una autoimmunit\u00e0 tiroidea (come evidenziato dalla presenza di autoanticorpi) o sono carenti di iodio, svilupperanno i sintomi dell'ipotiroidismo prima o dopo il parto.\nDiagnosi.\nLa valutazione tramite test di laboratorio dei livelli dell'ormone stimolante la tiroide, \u00e8 considerato il miglior metodo iniziale per diagnosticare l'ipotiroidismo. Una seconda valutazione a distanza di alcune settimane, \u00e8 generalmente richiesta come conferma. Tuttavia, tali livelli possono essere alterati nel caso di altre malattie e il test del TSH nelle persone ricoverate in ospedale \u00e8 sconsigliato a meno che la disfunzione tiroidea non sia fortemente sospettata. Un livello di TSH elevato indica che la tiroide non produce abbastanza ormone tiroideo e spesso si misurano anche i livelli di T4 libero. La misurazione di T3 \u00e8 sconsigliata nei casi di ipotiroidismo. Vi \u00e8 una serie di scale di valutazione dei sintomi di ipotiroidismo che forniscono un certo grado di obiettivit\u00e0, ma tuttavia sono uno strumento limitato per la diagnosi.\nMolti casi di ipotiroidismo sono associati ad un lieve innalzamento nel sangue della creatinchinasi e degli enzimi epatici. Di norma, questi valori, ritornano alla normalit\u00e0 quando l'ipotiroidismo viene completamente trattato. Anche i livelli di colesterolo, della lipoproteine a bassa densit\u00e0 e della lipoproteina (a) possono essere elevati. L'impatto dell'ipotiroidismo subclinico sui parametri lipidici \u00e8 per\u00f2 meno ben definito.\nUna forma di ipotiroidismo molto grave e il coma da mixedema sono tipicamente associati a bassi livelli di sodio nel sangue e un aumento dell'ormone antidiuretico, cos\u00ec come una insufficienza renale acuta.\nUna diagnosi di ipotiroidismo privo, alla palpazione, di noduli o masse rilevabili all'interno della ghiandola tiroidea, non necessita di imaging tiroideo. La presenza di anticorpi anti ioduro perossidasi rende pi\u00f9 probabile che i noduli tiroidei siano causati da tiroidite autoimmune, ma se vi sono dubbi, una agobiopsia pu\u00f2 essere indicata.\nSe il livello di TSH \u00e8 normale o basso ed i livelli sierici di T4 libero sono bassi, il quadro \u00e8 indicativo di ipotiroidismo centrale (secrezione non sufficiente di TSH o TRH da parte dell'ipofisi o dell'ipotalamo). Vi possono essere altre caratteristiche proprie dell'ipopituitarismo, come le anomalie del ciclo mestruale e l'insufficienza surrenalica. Ci potrebbe anche essere la presenza di una massa ipofisaria, come cefalea e disturbi alla vista. L'ipotiroidismo centrale dovrebbe essere studiato ulteriormente per determinare la causa sottostante.\nIpotiroidismo subclinico.\nNell'ipotiroidismo primario palese i livelli di TSH sono elevati mentre i livelli di T4 e T3 risultano bassi. Il TSH in genere aumenta dopo la discesa dei livelli di T4 e T3. L'ipotiroidismo subclinico \u00e8 una forma pi\u00f9 lieve di ipotiroidismo caratterizzato da un elevato livello di TSH sierico, ma con un livello normale di tiroxina libera. La presentazione dell'ipotiroidismo subclinico \u00e8 variabile e i classici segni e sintomi di ipotiroidismo non possono essere osservati. Tra gli individui con ipotiroidismo subclinico, una percentuale svilupper\u00e0 ipotiroidismo manifesto ogni anno. In coloro con anticorpi contro la perossidasi tiroidea (TPO) rilevabili ci\u00f2 avviene nel 4,3% dei casi, mentre in coloro senza anticorpi rilevabili si verifica nel 2,6% dei casi. Quelli con ipotiroidismo subclinico e anticorpi TPO rilevabili che non richiedono un trattamento dovrebbe eseguire un test di funzionalit\u00e0 tiroidea ripetuto pi\u00f9 frequentemente (ad esempio annualmente) rispetto a coloro che non hanno anticorpi.\nGravidanza.\nLa gravidanza porta a notevoli cambiamenti nella fisiologia dell'ormone tiroideo. La ghiandola aumenta le dimensioni del 10%, la produzione di tiroxina aumenta del 50% e il fabbisogno di iodio aumenta. Molte donne presentano una funzionalit\u00e0 tiroidea normale, ma possono avere la prova immunologica della autoimmunit\u00e0 tiroidea (come evidenziato dalla presenza di autoanticorpi) o sono carenti di iodio, e sviluppare i segni dell'ipotiroidismo prima o dopo il parto.\nIn gravidanza, i livelli di tiroxina libera possono essere inferiori a quelli previsti, a causa del maggiore legame con le globuline leganti tiroxina e una diminuzione del legame con l'albumina. Per la diagnosi essi devono essere corretti per lo stadio della gravidanza oppure devono essere considerati i livelli complessivi di tiroxina. I valori di TSH possono anche essere inferiori al normale (in particolare nel primo trimestre di gestazione).\nIn gravidanza, l'ipotiroidismo subclinico \u00e8 definito come un TSH tra i 2,5 e i 10 mIU/l con un normale livello di tiroxina, mentre le donne con un TSH sopra 10 mIU/l sono considerati casi di ipotiroidismo conclamato anche se il livello tiroxina \u00e8 normale. La presenza degli anticorpi anti TPO possono essere importanti nel prendere decisioni sul trattamento e pertanto dovrebbe essere determinata nelle donne con test di funzionalit\u00e0 tiroidea anormale.\nLa determinazione degli anticorpi TPO pu\u00f2 essere considerata come parte della valutazione in seguito ad aborto spontaneo ricorrente. Tuttavia questa raccomandazione non \u00e8 accettata universalmente e la presenza di anticorpi anti perossidasi tiroidea non pu\u00f2 predire anti-tiroide non pu\u00f2 predire l'esito futuro.\nEndocrinopatie con effetti comuni con l'ipotiroidismo.\nAlcuni dei sintomi dell'ipotiroidismo (quali ad esempio astenia, aumento di peso, perdita di massa muscolare e della libido, depressione) sono comuni ad altre endocrinopatie altrettanto diffuse quali ad esempio l'ipogonadismo (carenza di testosterone) e la sindrome di Cushing.\nSe si sospetta ipotiroidismo \u00e8 sempre bene verificare anche i livelli di ACTH, GH, fattore di crescita insulino-simile, cortisolo (plasmatico e urinario), LH, FSH, testosterone libero e totale.\nPrevenzione.\nL'ipotiroidismo pu\u00f2 essere evitato con l'aggiunta dello iodio agli alimenti di uso comune. L'adozione di questa misura come intervento di sanit\u00e0 pubblica ha permesso di eliminare l'ipotiroidismo endemico infantile nei paesi dove prima era frequente. Oltre a promuovere il consumo di alimenti ricchi di iodio, come i latticini e il pesce, molti paesi sono intervenuti con la iodizzazione universale del sale (USI). Grazie agli incoraggiamenti della Organizzazione mondiale della sanit\u00e0, 130 paesi hanno un programma USI e il 70% della popolazione mondiale riceve sale iodato. In alcuni paesi, il sale iodato viene aggiunto al pane. Nonostante ci\u00f2, la carenza di iodio \u00e8 ricomparsa in alcuni paesi occidentali come risultato dei tentativi di ridurre il consumo del sale.\nLe donne incinte e che allattano, il cui fabbisogno di iodio \u00e8 pi\u00f9 elevato, possono sperimentarne una mancanza. Si raccomanda pertanto l'assunzione di una dose giornaliera di 250\u00a0mg. Siccome molte donne non raggiungono questo obiettivo dalla sola alimentazione, l\"'American Thyroid Association\" raccomanda un supplemento di 150 mcg giornaliero da prendere \"per os\".\nTrattamento.\nTerapia ormonale sostitutiva.\nLa terapia dell'ipotiroidismo si basa sulla somministrazione di ormone tiroideo, con lo scopo di ristabilire e mantenere una condizione di eutiroidismo, normalizzando le concentrazioni sieriche di TSH e T4 libero. Il trattamento avviene mediante somministrazione di tiroxina sintetica a lunga durata d'azione, nota come levotiroxina (L-tiroxina). Nei giovani e nelle persone con ipotiroidismo manifesto ma altrimenti sane, una dose completa pu\u00f2 essere assunta immediatamente. Negli anziani e in coloro che soffrono di malattie cardiache, si raccomanda una dose iniziale pi\u00f9 bassa per evitare una sopra integrazione e il rischio di complicanze. Dosi inferiori possono essere sufficienti in coloro con ipotiroidismo subclinico, mentre le persone con ipotiroidismo centrale possono richiederne una pi\u00f9 elevata rispetto alla dose media.\nI livelli ematici di tiroxina e di TSH libero vengono monitorati per determinare se la dose sia sufficiente. Questo viene fatto da 4 a 8 settimane dopo l'inizio del trattamento o quando vi \u00e8 un cambiamento del dosaggio della levotiroxina. Una volta che il dosaggio adeguato \u00e8 stato stabilito, i test possono essere ripetuti dopo 6 e poi 12 mesi, salvo se si presenta un cambiamento dei sintomi. Negli individui con ipotiroidismo centrale o secondario, la misurazione di TSH non \u00e8 un indicatore affidabile per la sostituzione ormonale e le decisioni su trattamento si basano principalmente sul livello di T4 libero. Nelle formulazioni in compresse \u00e8 consigliato assumere la levotiroxina da 30 a 60 minuti prima della colazione o quattro ore dopo i pasti in quanto alcune sostanze, come il calcio, possono inibirne l'assorbimento. Tale problema viene parzialmente superato dall'introduzione di formulazioni liquide in soluzione orale, che hanno permeazione fino al 30% pi\u00f9 rapida e riducono il rischio di interazione con cibi e bevande assunte in tempi ravvicinati al farmaco.\nNon vi \u00e8 alcun modo diretto per aumentare la secrezione di ormone tiroideo dalla tiroide.\nNel paziente adulto le dosi di T4 con cui iniziare un trattamento sostitutivo, oscillano tra 1\u00a0\u00b5g/kg/die, nel caso dell'ipotiroidismo sub-clinico, e 1,6\u00a0\u00b5g/kg/die, nel caso dell'ipotiroidismo conclamato, soprattutto se il paziente \u00e8 tireoprivo. Tuttavia la posologia va adattata sulla base dei valori di TSH (determinato con metodo di 3\u00aa generazione) raggiunti, con l'obiettivo terapeutico di riportarli nei limiti della norma. L'obiettivo terapeutico, una volta iniziata la terapia sostitutiva, dovrebbe essere quello di mantenere il TSH nel range di 0,5-2 \u03bcU/ml.\nLiotironina.\nL'aggiunta della liotironina (T3 sintetico) alla levotiroxina \u00e8 una strategia suggerita come misura per controllare meglio i sintomi, ma tuttavia ci\u00f2 non \u00e8 stato confermato da studi al riguardo. Nel 2007, la \"British Thyroid Association\" ha dichiarato che la terapia combinata con T4 e T3 ha portato ad un pi\u00f9 alto tasso di effetti collaterali e a nessun vantaggio rispetto al T4 da solo. Allo stesso modo, le linee guida statunitense scoraggiano la terapia combinata, proprio per mancanza di prove certe, anche se riconoscono che alcuni casi abbiano tratto beneficio da questo approccio. Il trattamento con la sola liotironina non \u00e8 suffragato da abbastanza studi al riguardo ed inoltre, a causa della sua breve emivita, deve essere assunta pi\u00f9 frequentemente.\nEstratto di tiroide animale.\nLa somministrazione di estratto animale, pi\u00f9 comunemente da suini, di tiroide essiccata \u00e8 una terapia di combinazione, contenente forme di T4 e T3. Inoltre essa contiene calcitonina (un ormone prodotto dalla tiroide e coinvolto nella regolazione dei livelli di calcio), T1 e T2. Questi elementi non sono presenti nei farmaci sintetici. Questo approccio una volta era il trattamento fondamentale, ma al 2013 esso non \u00e8 supportato da sufficienti prove al riguardo. La \"British Thyroid Association\" e le linee guida professionali statunitensi ne scoraggiano l'uso.\nIpotiroidismo subclinico.\nVi sono poche prove se vi sia un beneficio dal trattamento dell'ipotiroidismo subclinico e se questo compensa i rischi correlati. Un ipotiroidismo subclinico non trattato pu\u00f2 essere associato ad un modesto aumento del rischio di malattia coronarica. Una \"review\" sistematica del 2007 non ha trovato alcun beneficio dalla sostituzione dell'ormone tiroideo ad eccezione di \"alcuni parametri dei profili lipidici e della funzionalit\u00e0 ventricolare sinistra\".\nA partire dal 2008, la comunit\u00e0 scientifica internazionale si \u00e8 orientata sul considerare non richiedenti trattamento le persone con TSH inferiore ai 10 \u03bcU/ml. Le linee guida statunitensi raccomandano che il trattamento sia comunque considerato per un livello di TSH compreso tra 4,5 e 10 \u03bcU/ml nelle persone con sintomi di ipotiroidismo, anticorpi contro perossidasi tiroidea rilevabili, una storia di malattia cardiaca o che hanno un rischio aumentato di incorrerci.\nComa da mixedema.\nI casi di coma da mixedema richiedono solitamente il ricovero in terapia intensiva, il trattamento delle problematiche relative alla respirazione, il controllo della temperatura corporea, della pressione sanguigna e dei livelli di sodio. La ventilazione artificiale pu\u00f2 rendersi necessaria, come la somministrazione di liquidi, di vasopressori e di corticosteroidi (per una eventuale insufficienza surrenalica che pu\u00f2 verificarsi con l'ipotiroidismo). La correzione accurata dei bassi livelli di sodio pu\u00f2 essere realizzata con soluzioni saline ipertoniche o antagonisti dei recettori della vasopressina. Per un rapido trattamento dell'ipotiroidismo, la levotiroxina o la liotironina possono essere somministrate per via endovenosa, in particolare se il livello di coscienza \u00e8 troppo basso perch\u00e9 il farmaco possa essere ingoiato in maniera sicura.\nGravidanza.\nAlle donne con ipotiroidismo noto che affrontano una gravidanza, si raccomanda che i livelli sierici di TSH siano strettamente monitorati. La levotiroxina deve essere utilizzata per mantenere i livelli di TSH entro il range normale per il primo trimestre. Il range normale per il primo trimestre \u00e8 inferiore a 2,5 mIU/L e per il secondo e per il terzo trimestre \u00e8 inferiore a 3,0 mIU/L. Il trattamento deve essere guidato dai livelli di totali di tiroxina e non da quelli di tiroxina libera. I risultati dovrebbero essere interpretati secondo il range di riferimento appropriato per quella fase della gravidanza. La dose di levotiroxina abituale solitamente deve essere aumentata dopo che la gravidanza \u00e8 confermata.\nLe donne con anticorpi anti-TPO che cercano di rimanere incinte (naturalmente o tramite procreazione assistita) possono richiedere la supplementazione di ormone tiroideo, anche se il livello di TSH \u00e8 normale. Ci\u00f2 \u00e8 particolarmente vero se hanno avuto aborti precedenti o hanno avuto ipotiroidismo in passato. L'assunzione di levotiroxina integrativa pu\u00f2 ridurre il rischio di parto pretermine e la possibilit\u00e0 di incorrere in aborto spontaneo. Tale raccomandazione \u00e8 pi\u00f9 forte nelle donne in gravidanza con ipotiroidismo subclinico (definito come TSH tra i 2,5 e i 10 mIU/l) che sono anti-TPO positive, in considerazione del rischio di ipotiroidismo manifesto. Se viene presa la decisione di non procedere al trattamento, si raccomanda un attento monitoraggio della funzionalit\u00e0 tiroidea (ogni 4 settimane nelle prime 20 settimane di gravidanza). Se non risulta anti-TPO positiva, il trattamento per l'ipotiroidismo subclinico non \u00e8 attualmente raccomandato.\nNegli animali.\nNella pratica veterinaria, i cani sono le specie pi\u00f9 frequentemente colpite da ipotiroidismo. La maggior parte dei casi si verifica per un ipotiroidismo primario, di cui due tipi sono riconosciuti: tiroidite linfocitica, che \u00e8 probabilmente di origine autoimmune e porta alla distruzione e alla fibrosi della ghiandola tiroidea, e l'atrofia idiopatica che porta ad una progressiva sostituzione della ghiandola con tessuto adiposo. Spesso si presentano letargia, intolleranza al freddo, affaticamento nell'esercizio e un aumento di peso. Inoltre, cambiamenti nella pelle e problematiche legate alla fertilit\u00e0 sono frequenti, nonch\u00e9 una serie di altri sintomi. I segni di mixedema possono essere notati nei cani, soprattutto con pieghe della pelle sulla fronte e talvolta si hanno anche casi di coma da mixedema. La diagnosi pu\u00f2 essere confermata da analisi del sangue; la sola valutazione clinica pu\u00f2 portare a sovradiagnosi. La tiroidite linfocitaria \u00e8 associata al rilevamento di anticorpi anti-tireoglobulina, anche se ci\u00f2 avviene ad uno stadio avanzato della malattia. Il trattamento consiste nella somministrazione sostitutiva dell'ormone tiroideo.\nGatti e cavalli sono meno comunemente colpiti, cos\u00ec come altri grandi animali domestici. Nei gatti l'ipotiroidismo \u00e8 di solito il risultato di altre cure mediche, come la chirurgia o la radioterapia. Nei cavalli pi\u00f9 giovani, casi di ipotiroidismo congenito sono stati rilevati principalmente in Canada occidentale e sono stati correlati con la dieta del genitore femmina.\nDistiroidismo.\nVi \u00e8 poi una condizione nella quale convivono, apparentemente paradossalmente, in proporzione variabile, i sintomi sia dell'ipotiroidismo sia quelli dell'ipertiroidismo, condizione probabilmente causata dallo squilibrio in senso reciprocamente opposto dei diversi tipi di ormoni tiroidei. Qualora si sospetti una patologia tiroidea, questa apparente incoerenza nei vari sintomi contrapposti pu\u00f2 indurre in diagnosi errate, in tal caso si parla di distiroidismo."}
{"id": "714214", "revid": "1005847", "url": "https://it.wikipedia.org/wiki?curid=714214", "title": "Parlamento svedese", "text": ""}
{"id": "714217", "revid": "118761592", "url": "https://it.wikipedia.org/wiki?curid=714217", "title": "Kajika", "text": " \u00e8 un manga scritto e illustrato da Akira Toriyama e serializzato dalla Sh\u016beisha sulla rivista \"Weekly Sh\u014dnen Jump\" nel 1998.\nTrama.\nKajika \u00e8 un ragazzo dotato di poteri speciali. Da giovane era ribelle e quasi malvagio, e quando uccise senza motivo una volpe lo spirito di questa lo maledisse, trasformandolo in un ragazzo-volpe e condannandolo a salvare mille vite per poter tornare normale.\nCacciato dalla sua trib\u00f9, \u00e8 ormai in viaggio da cinque anni, in compagnia dello spirito della volpe, di nome Gigi, con sole altre dieci vite da salvare. Oltre a grandi abilit\u00e0 di combattimento, Kajika possiede anche il particolare potere di far uscire la malvagit\u00e0 dai corpi delle persone, facendole diventare buone.\nIl suo obiettivo \u00e8 quello di sciogliere la maledizione arrivando a salvare 1000 vite, per riacquisire la totalit\u00e0 della sua forza, in quanto lo stato di uomo-volpe limita la sua potenza, impedendogli di sfruttare fino in fondo le sue potenzialit\u00e0.\nUn giorno il ragazzo incontra Haya, una ragazza inseguita da dei criminali in cerca di un \"uovo di drago\", prezioso poich\u00e9 rarissimo, si narra che chi beva sangue di drago ottenga enormi poteri. Haya stando ormai alle strette, viene salvata da Kajika che osservava la situazione e libera dalla malvagit\u00e0 gli scagnozzi. Che tornati dal boss per spiegare con le buone i motivi di mancata riuscita vengono freddati all'istante, Gibachi il Boss decide di mandare un aristocratico killer per recuperare l'uovo e la situazione, Isaza.\nDavanti a quest'ultimo compare Donko, uno strano personaggio che per soli 200.000 Don lo guider\u00e0 a trovare l'uovo, imbattendosi cos\u00ec su Kajika, Donko essendo pi\u00f9 veloce di Isaza se ne fa beffa e avvisa Kajika, che sulle sue tracce c'\u00e8 un killer di fama mondiale, per l'aiuto si fa pagare 10.000 Don.\nIl doppio gioco finisce con lo scontro tra Isaza e Kajika, i due che sembrano equivalersi scoprono di appartenere ad un antico clan di nome Kawa estinto ormai da anni a causa di un'eruzione. Isaza mette a tacere Kajika che risulta pi\u00f9 debole per causa della maledizione, ripreso l'uovo, Gigi e Kajika rimangono a terra esausti, quando si presenta nuovamente Donko il ragazzo misterioso decide di aiutarli nuovamente riprendendo l'uovo dalle mani del killer. Isaza li insegue ma stavolta il boss lo informa che sar\u00e0 l\u00ec per ottenere di persona ci\u00f2 che desidera, bere il sangue di drago e ottenere la forza mostruosa.\nAd un certo punto l'uovo si schiude e il draghetto che ne esce inizia a nutrirsi e a crescere con incredibile velocit\u00e0, ma ad un tratto: \"BANG!\". Il draghetto cade atterra esanime in una pozza di sangue che vede il boss Gibachi nutrirsene e trasformarsi sotto gli occhi di tutti in un uomo rugoso e squamoso, mostrando subito la sua terribile forza contro Kajika che \u00e8 ormai allo stremo delle forze. \nA questo punto \u00e8 Isaza che si mette in primo piano e gli salva la vita; Gibachi gi\u00e0 avendo preventivato di ucciderlo si presta subito a farlo ma a Kajika manca solo una vita da salvare per liberarsi dalla maledizione e riacquisire i poteri perduti, allorch\u00e9 Haya gli ricorda della sua pillola salva vita che gli aveva donato in precedenza. \nRiuscendo a farla inghiottire al drago, lo salva e libera finalmente il suo potenziale. La superiorit\u00e0 di Kajika \u00e8 evidente tanto che Gigi lo incoraggia ad uccidere ci\u00f2 che \u00e8 puramente malvagio, ma esso lo risparmia e lo purifica dal maligno che si dimostra come un enorme fluido a forma di palla nera.\nEgli avverte gli amici di non avvicinarsi e di non toccare il fluido nero, altrimenti sarebbero diventati anch'essi malvagi. Distruggendo la sfera esso ristabilisce gli ordini e permette che tutti possano tornano alle loro vite, ma la ormai volpe Gigi restando assieme a Kajika in giro per il deserto, soffre le lunghe camminate e ad un punto si fa lanciare un sasso che colpendolo lo fa cadere e morire... \n...rimaledicendo cos\u00ec nuovamente il ragazzo. \n (S.R.)"}
{"id": "714219", "revid": "2153076", "url": "https://it.wikipedia.org/wiki?curid=714219", "title": "Drowning (Backstreet Boys)", "text": "Drowning \u00e8 un brano dei Backstreet Boys della loro prima raccolta \"\". La canzone, pubblicata il 13 agosto 2001, e inizialmente registrata per \"Black &amp; Blue\", venne inclusa nella raccolta come unico singolo inedito con al pianoforte Kevin Richardson.\nIl singolo ebbe un buon successo in molte classifiche internazionali, raggiungendo la numero 3 in Svezia, la numero 5 in Norvegia e la numero 10 in Italia. \"Drowning\" fu l'ultimo inedito prima dei quattro anni di pausa che la band fece dal 2001 al 2005 ed \u00e8 la sigla di chiusura dell'anime \"Hanada Shounen-shi\".\nVideo.\nVersione ufficiale.\nLa versione ufficiale del video fu girata a Los Angeles nel luglio 2001 e diretta dal regista Paul Boyd. Riprende i Backstreet Boys che cantano insieme presso un antico monumento somigliante ad una chiesa. Nel video \u00e8 possibile notare un uso frequente dell'effetto controluce.\n\"Wet Version\".\nUn video secondario della canzone fu girato nell'agosto 2001, e si apre con i Backstreet Boys in abiti neri che cantano la canzone al pianoforte suonato da Kevin Richardson. Inizialmente l'atmosfera \u00e8 luminosa ma nuvole scure ingombrano il cielo durante il primo ritornello per poi creare un'incessante tempesta fino alla fine della canzone in cui i cantanti vengono investiti alle spalle da una grande onda, in riferimento al testo del brano che parla di un amore intenso che fa idealmente annegare.\nTrack listing.\nInternational\nUK CD1\nUK CD2\nUK promo single"}
{"id": "714233", "revid": "767487", "url": "https://it.wikipedia.org/wiki?curid=714233", "title": "Titanic (film 1997)", "text": "Titanic \u00e8 un film del 1997 scritto, diretto, co-prodotto e co-montato da James Cameron.\nLa pellicola \u00e8 un colossal epico-romantico di carattere storico interpretato da Leonardo DiCaprio e Kate Winslet nei ruoli di Jack e Rose, due membri di differenti classi sociali che s'innamorano durante il tragico viaggio inaugurale della durata di 4 giorni in mezzo all'oceano Atlantico del \"RMS\" \"Titanic\". \u00c8, al 2021, il terzo film con maggiori incassi nella storia del cinema dopo \"Avatar\" del 2009 (sempre diretto da Cameron), e \"\" del 2019.\nDetiene il record di vittorie ai Premi Oscar (11, nel 1998), insieme a \"Ben-Hur\" e \"Il Signore degli Anelli - Il ritorno del re\", nonch\u00e9 quello di candidature (14), insieme a \"Eva contro Eva\" e \"La La Land\".\nNel 2007 l'American Film Institute l'ha inserito all'83\u00ba posto nella classifica dei cento migliori film americani di tutti i tempi (nella classifica originaria del 1998 non era presente). Si trova inoltre al sesto posto della classifica dei migliori film epici di tutti i tempi nella \"AFI's 10 Top 10\" dell'American Film Institute.\nNel 2017 \u00e8 stato scelto per la conservazione nel National Film Registry della Biblioteca del Congresso degli Stati Uniti in quanto \"culturalmente storico e significativo\".\nTrama.\nAtlantico del nord, 1996. Il cacciatore di tesori Brock Lovett sta conducendo una spedizione per recuperare dal relitto affondato del transatlantico RMS \"Titanic\" una collana con un raro diamante, il Cuore dell'Oceano, andato perduto durante il naufragio. Lovett e la sua squadra riescono a riportare in superficie la cassaforte di Caledon Hockley, proprietario del diamante. Al suo interno per\u00f2 trovano solo il ritratto di una ragazza nuda con indosso il diamante, datato 14 aprile 1912, giorno in cui la nave colp\u00ec l'iceberg. Un'anziana vedova dello Iowa, Rose Dawson Calvert, viene a sapere del ritrovamento guardando la TV e contatta Lovett sostenendo di essere la donna del ritratto, Rose DeWitt Bukater, una passeggera della prima classe del \"Titanic\" ritenuta morta nel naufragio. Accertata la sua identit\u00e0 dopo essere arrivata sulla nave di Lovett, Rose accetta di raccontare la propria storia e cosa accadde durante il suo viaggio sul \"Titanic\".\n10 aprile 1912. L'allora diciassettenne Rose DeWitt Bukater si imbarca sul \"Titanic\" a Southampton assieme alla madre Ruth e al fidanzato Caledon \"Cal\" Hockley, un uomo arrogante e pieno di pregiudizi. Rose ha accettato il fidanzamento solo dietro pressione della madre per salvare la famiglia dalla bancarotta in quanto il padre se ne \u00e8 andato lasciando dei debiti irrisolti. La sera del secondo giorno di navigazione, provata dalla pesantezza e dalle responsabilit\u00e0 che la sua condizione impone, la donna tenta il suicidio scavalcando il parapetto di poppa, ma viene salvata da Jack Dawson, un giovane e squattrinato artista giramondo che ha vinto il biglietto per il \"Titanic\" giocando a poker. Per ringraziarlo simbolicamente del salvataggio, Cal invita Jack a cenare al loro tavolo per la sera seguente. Scosso dal comportamento della promessa sposa, Cal mostra a Rose il regalo di fidanzamento ufficiale, un diamante blu chiamato \"il Cuore dell'Oceano\", di 56 carati, realizzato con un diamante appartenuto a Luigi XVI. Il giorno seguente Rose decide di trascorrere un po' di tempo insieme a Jack invitandolo a passeggiare sul ponte di prima classe. La ragazza rimane affascinata dalle esperienze di vita che il ragazzo le racconta mostrandole i disegni del suo album che porta sempre con s\u00e9. Tra i due si instaura una certa complicit\u00e0 che nei giorni successivi si trasforma in un'amicizia sempre pi\u00f9 profonda, fino a sfociare nell'amore.\nGrazie all'aiuto di Molly Brown, che gli aveva procurato un abito per la sera, Jack cena nella Sala da Pranzo insieme ad alcuni tra gli uomini e le donne pi\u00f9 rinomati della nave. Il ragazzo apprende la realt\u00e0 che l'alta societ\u00e0 esprime: una vita immersa nella ricchezza e nello sfarzo, concentrata sul profitto e sulla politica, concetti che mal si adattano con la vita del giovane. Poi invita Rose a trascorrere segretamente il resto della serata con lui nella Sala da Ballo della terza classe. Lovejoy, guardia del corpo e maggiordomo di Cal, li segue e li spia durante la festa. La mattina seguente Cal affronta Rose e le impone prepotentemente di essergli fedele, per poi lasciarla in lacrime. Ruth, gi\u00e0 resasi conto dell'attrazione della figlia verso Jack, impone a Rose di non frequentare pi\u00f9 il giovane e di pensare alla vita di miseria che le attenderebbe qualora il matrimonio con Cal andasse a monte. Inizialmente Rose si sottomette, ma, dopo aver rivissuto l'infelicit\u00e0 che il suo mondo altolocato offre, decide di seguire i propri sentimenti e ritrova Jack: i due si dichiarano reciproco amore sulla prua del \"Titanic\" al tramonto del 14 aprile.\nQuella stessa sera Rose chiede a Jack di realizzare un ritratto di se stessa con indosso soltanto il Cuore dell'Oceano come segno della sua progressiva indipendenza: lascia infatti il disegno nella cassaforte di Cal assieme a una lettera. Poco dopo i due innamorati vengono scoperti e inseguiti da Lovejoy, che per\u00f2 finisce col perderli. Una volta al sicuro, i due fanno l\u2019amore in una Renault nella stiva postale della nave. Successivamente progettano di scappare insieme dopo che il Titanic sar\u00e0 giunto in America.\nDurante la notte, le vedette Frederick Fleet e Reginald Lee avvistano un iceberg davanti a loro e William Murdoch tenta una virata a babordo e un'inversione di marcia, ma il lato destro della prua striscia contro la montagna di ghiaccio provocando diverse falle nello scafo. Jack e Rose, in quel momento sul ponte della nave, assistono alla collisione e ascoltano ufficiali e ingegneri di bordo discutere dell'accaduto insieme all'ingegnere navale Thomas Andrews, comprendendo la gravit\u00e0 della situazione. I due corrono ad avvisare Cal e Ruth, ma Cal, che ha trovato il ritratto ed \u00e8 furioso con i due innamorati, fa in modo che Jack sia accusato di aver rubato il Cuore dell'Oceano, arrestato e rinchiuso nei meandri della nave, mentre sul ponte sono in corso le prime manovre per l'evacuazione.\nIl comandante Edward Smith, conscio che le scialuppe bastano per met\u00e0 delle persone, d\u00e0 l'ordine di imbarcare donne e bambini per primi e invia richieste di soccorso a tutte le navi nelle vicinanze (tra cui il \"Carpathia\"), ma sono tutte troppo lontane per poter intervenire in tempo: la nave affonder\u00e0 in un tempo massimo di due ore.\nGli ufficiali e l'equipaggio preparano le scialuppe permettendo ai passeggeri di prima e seconda classe di presenziare sul ponte. I commenti di Ruth, che pretende una suddivisione in classi delle scialuppe, fanno scattare Rose, che al contempo si rende conto che Cal ha incastrato Jack perch\u00e9 venisse arrestato. Cos\u00ec la ragazza rifiuta un posto su una lancia, dice addio a sua madre e corre a cercare il suo amato. Ammanettato in un ufficio in un ponte inferiore, che si sta allagando, il ragazzo viene liberato da Rose con un'accetta di emergenza. Trovata una via per salire ai livelli superiori, la coppia riesce a raggiungere le scialuppe e si dirigono verso una ancora disponibile. Qui Cal tenta in extremis di ricomporre un'immagine positiva di s\u00e9 e assicura a Rose che dall'altro lato della nave un ufficiale ha garantito per lui e per Jack. In realt\u00e0 la garanzia vale solo per Cal e Rose se ne rende conto mentre la scialuppa sta venendo calata. Disperata, torna a bordo ritrovandosi con l'amato. Tale gesto li porter\u00e0 a vivere insieme l'esperienza dell'affondamento fino all'ultimo. Cal, distrutto dall'amore reciproco dei due, prende la pistola di Lovejoy e li insegue: dopo aver finito le munizioni, li lascia andare, ma si rende conto di aver dato il suo cappotto con il diamante a Rose. Successivamente si imbarca su una scialuppa portando una bambina smarrita.\nDopo aver affrontato diversi ostacoli, Jack e Rose tornano sul ponte superiore, dove il caos \u00e8 totale, le lance sono ormai tutte partite e la poppa si alza dall'acqua. Restare sulla nave il pi\u00f9 a lungo possibile sembra dunque l'opzione migliore. Durante il naufragio muoiono sia il comandante Smith che Andrews, mentre Joseph Bruce Ismay, amministratore della White Star Line, la compagnia che ha costruito il transatlantico, riesce a salvarsi imbarcandosi di soppiatto (pur sapendo di fare la figura del codardo) su una delle ultime scialuppe. La nave si spezza in due tronconi: la prua affonda, mentre la met\u00e0 di poppa, su cui si trovano Jack e Rose, rimane a galla ancora per qualche minuto. Inabissatasi anche la poppa, i due si ritrovano in mare in mezzo a tutti i passeggeri rimasti, molti dei quali gi\u00e0 morti assiderati. Le lance si sono allontanate per evitare di essere assaltate dai naufraghi e a nulla valgono i tentativi di Molly Brown di convincere qualcuna di esse a fare marcia indietro. Jack e Rose riescono a trovare una parte di muro in legno che galleggia, che per\u00f2 non pu\u00f2 sostenere il peso di entrambi: Jack fa salire soltanto Rose, permettendo alla ragazza di resistere al gelo e facendole promettere di sopravvivere e vivere una vita lunga e avventurosa. Poco dopo, Jack muore di ipotermia.\nIl quinto ufficiale Harold Lowe, al comando di una lancia, torna indietro in cerca di superstiti. Rose, straziata dal dolore ma decisa a mantenere la promessa fatta a Jack, viene tratta in salvo assieme ad altre cinque persone. La mattina seguente, il transatlantico \"Carpathia\" raggiunge e soccorre i naufraghi. Rose, nascondendosi da Ruth e Cal, sopravvissuti anch'essi, al momento di sbarcare a New York assume l'identit\u00e0 di \u201cRose Dawson\u201d, usando per amore il cognome di Jack. Rose de Witt Bukater viene cos\u00ec dichiarata deceduta nel naufragio. Cal, sopravvissuto, si suicider\u00e0 nel 1929 a seguito del crollo di Wall Street, che colpisce duramente i suoi affari. Della madre di Rose non si sapr\u00e0 pi\u00f9 nulla, anche se \u00e8 certo che il ricordo della figlia l'accompagner\u00e0 per sempre.\nTornando al presente, Lovett, rendendosi conto di non aver mai veramente compreso la tragedia del \"Titanic\", visibilmente commosso decide di abbandonare la ricerca del diamante. Quella notte Rose, che ha segretamente custodito il Cuore dell'Oceano sin dal giorno del naufragio, getta il gioiello in mare.\nL'ultima scena mostra l'anziana Rose a letto, circondata dalle fotografie che testimoniano una vita ispirata a quella che avrebbe dovuto vivere con Jack, il cui ricordo l'ha accompagnata per tutta la vita. Muore in quel momento durante il sonno, nel suo caldo letto proprio come aveva ipotizzato Jack e cos\u00ec raggiunge il suo amato sul relitto del transatlantico, dove tutto prende di nuovo vita. Rose raggiunge il suo amato Jack sulla Grande Scalinata della prima classe dove l'orologio segna ancora le 2:20 (l'ora esatta in cui il Titanic affond\u00f2) e lo bacia, con intorno a loro le anime dei passeggeri periti nella catastrofe che applaudono.\nProduzione.\n\"Titanic\" \u00e8 stato il film pi\u00f9 costoso mai realizzato fino ad allora (200 milioni di dollari di budget pi\u00f9 altri 85 milioni spesi per la promozione).\nLa produzione del film inizi\u00f2 nel 1996, quando Cameron fece alcune riprese del vero relitto del Titanic. Le scene vennero girate su una nave, la Akademik Mstislav Keldysh, che lo stesso Cameron us\u00f2 come base per riprendere il relitto. Una ricostruzione del Titanic fu eseguita a Playas de Rosarito, Baja California, e modelli in scala e immagini generate al computer vennero usate per ricreare il naufragio. Il film venne in parte finanziato dalla Paramount Pictures e la 20th Century Fox, rispettivamente i distributori per il mercato americano e internazionale.\nLa post-produzione ritard\u00f2 e fece slittare l'uscita del film al 19 dicembre 1997.\nRiprese.\nLe riprese principali per Titanic iniziarono nel luglio del 1996 a Dartmouth, Nuova Scozia, a bordo della nave oceanografica russa Akademik Mstislav Keldysh. Nel settembre 1996 la produzione si spost\u00f2 alla Baia degli studios di Rosarito in Messico dove la 20th Century Fox, non avendo teatri di posa sufficientemente grandi, aveva acquistato 16 milioni di metri quadrati di costa e fatto costruire una cisterna esagonale di circa contenente 76 milioni di litri d'acqua, in cui fu poi ricostruito, a grandezza naturale (scala 1:1), il 90% del Titanic (ne sarebbe stata tralasciata una porzione di 27 metri, pari al 10%), il cassero di poppa e parte del molo di Southampton. Il set principale venne costruito solo dal lato di dritta dopo che uno studio sui venti prevalenti della zona aveva indicato che il fumo dei fumaioli sarebbe stato correttamente orientato verso poppa. Questa venne poi costruita ed incernierata ad un meccanismo che poteva farla ruotare da zero a 6 gradi, e durante le riprese dell'affondamento, i tecnici riuscirono a separare in 2 il gigantesco set, far affondare realmente la prima sezione per poi riallacciare digitalmente la sezione posteriore. Il cassero di poppa invece venne montato su un sistema idraulico ancora pi\u00f9 complesso che permetteva un'inclinazione di 90\u00b0, per poter permettere le ultime scene dell'affondamento della nave. Per la sicurezza degli stuntmen, molti oggetti di scena furono fatti in gomma, inoltre le dimensioni dei 4 fumaioli furono ridotte del 10%. Le riprese durarono sei mesi e terminarono il 23 marzo 1997, periodo durante il quale l'intero cast tecnico e artistico fu sottoposto a forte stress, tanto che molti membri del cast accusarono raffreddori, influenza o infezioni renali dopo aver trascorso svariate ore in acqua fredda, inclusa la Winslet che si ammal\u00f2 di polmonite per non aver voluto indossare protezioni al freddo sotto al vestito di scena. Diversi altri hanno lasciato la produzione e tre stuntman hanno subito fratture, ma la Screen Actors Guild decise, a seguito di un'indagine, che nulla era intrinsecamente pericoloso per il set. Le aspettative erano tante e la post produzione risult\u00f2 pi\u00f9 lunga del previsto, tanto che l'uscita nelle sale fu rimandata dalla primavera alla fine dell'anno.\nDei set interni della nave venne ricostruito lo scalone monumentale di prua dal livello del ponte Lance al ponte E che appare svariate volte nelle scene pi\u00f9 importanti del film, i relativi corridoi annessi, la sala da pranzo di prima classe, una porzione della sala caldaie, la suite presidenziale B-52, B-54 e B-56 (con qualche accorgimento a causa della documentazione), la stiva di carico, diversi spazi della terza classe, la sala fumatori di prima classe e il Palm Court Restaurant sul ponte A.\nGli oggetti di scena come i piatti, la tappezzeria, le posate, le sedie, i mobili, ecc. furono ricostruiti con cura maniacale sulla base di veri reperti recuperati dal relitto o dai disegni originali della White Star Line. Per curare questo aspetto Cameron assunse due storici del Titanic, inoltre venne assunta anche una persona esperta di galateo di inizio 900, che serv\u00ec per seguire i comportamenti degli attori nelle scene. Questi ed altri particolari hanno fatto s\u00ec che l'intero film di Cameron diventasse il pi\u00f9 accurato nel trattare la vicenda storica.\nCi fu anche un largo uso di set e location ricreate in scala ridotta e aggiunte ai set fisici tramite l'ausilio della computer grafica che lo stesso Cameron aiut\u00f2 a creare. Il transatlantico venne ricostruito interamente pi\u00f9 volte a diverse scale e a sezioni specifiche. Oggi, di questi modelli ne sono sopravvissuti alcuni, riutilizzati nel 2012 dallo stesso Cameron per il documentario di National Geografic sul centenario dell'affondamento. Scene ambiente nel salone di prima classe, nella sala macchine e svariate riprese dell'urto con l'iceberg, l'allagamento e l'affondamento sono risultati di scene ibride tra effetti pratici e digitali.\nPer descrivere infine le scene dell'affondamento, la maggior parte dei set vennero affondati realmente in vasche apposite. Alla fine delle riprese, poco materiale \u00e8 sopravvissuto, quello che rimane si trova nel museo Fox a Rosarito o alla Ronald Reagan Presidential Library, in Presidential Drive, Simi Valley, California, Stati Uniti.\nColonna sonora.\nLa colonna sonora del film \u00e8 stata curata dal compositore James Horner. Il regista aveva offerto alla cantante irlandese Enya il lavoro, ma dopo il rifiuto di quest'ultima aveva chiesto di comporre la partitura a Horner, richiedendogli esplicitamente di utilizzare lo stesso stile vocalizzato di Enya. Per le sezioni vocali, Horner si rivolse all'artista norvegese Sissel Kyrkjeb\u00f8, dopo aver provato con altri venticinque o trenta cantanti. I temi del film, diventati tra i pi\u00f9 famosi della storia del cinema, sono stati descritti da Earle Hitchner per il \"Wall Street Journal\" come \"evocativi\".\nInsieme a Will Jennings, Horner ha composto la canzone \"My Heart Will Go On\". Il regista Cameron non voleva parti cantate durante i titoli di coda, cos\u00ec il compositore scrisse in segreto la parte musicale e affid\u00f2 la scrittura delle parole a Will Jennings. In seguito Horner incise una demo al sintetizzatore come base della canzone, la present\u00f2 sempre in segreto alla cantante C\u00e9line Dion, che accett\u00f2 di registrarla. Dopo qualche giorno fu fatta ascoltare a James Cameron, a cui piacque moltissimo. Il regista la fece ascoltare a sua figlia, dopodich\u00e9 non ci furono pi\u00f9 dubbi, e la canzone fu inserita nel film.\nPer quest'opera Horner ricevette due Oscar (uno per la miglior colonna sonora e l'altro per la miglior canzone), due Golden Globe, un Chicago Film Critics Association Award per la miglior colonna sonora originale, due Satellite Award, un Grammy Award per la miglior canzone, un MTV Movie Awards per la miglior canzone. L'album della colonna sonora \u00e8 tra i pi\u00f9 venduti nel mondo.\n20th Anniversary Edition.\nIl 28 novembre 2017 la La-La Land Records ha pubblicato un'edizione a 4 dischi limitata a 5000 copie che presenta per la prima volta la colonna sonora composta da Horner nella sua completezza. Ad essa sono dedicati i primi due dischi: il primo, \"SCORE PRESENTATION\", contiene 17 tracce per un totale di 58:29 minuti, il secondo, \"SCORE PRESENTATION (CONTINUED)\", ne contiene 11 per un totale di 55 minuti. Il terzo disco, \"ADDITIONAL MUSIC AND ALTERNATES\", presenta 17 tracce (72:52 minuti) ed \u00e8 dedicato a musica aggiuntiva e versioni alternative dei brani usati nel film, mentre il quarto ed ultimo, \"SOURCE MUSIC\", presenta 23 tracce (76:30 minuti) ed \u00e8 dedicato alle musiche dell'epoca, soprattutto quelle suonate dall'orchestra che era presente sulla nave. Insieme a questi quattro dischi \u00e8 allegato un libretto di 36 pagine.\nDistribuzione.\nIl film venne mostrato per la prima volta al Tokyo International Film Festival in Giappone il 1\u00ba novembre 1997. Negli Stati Uniti d'America usc\u00ec il 19 dicembre 1997. In Italia usc\u00ec il 16 gennaio 1998, restando nelle sale per sei mesi. Per quanto riguarda il suo primo passaggio televisivo italiano, \"Titanic\" arriv\u00f2 su Canale 5 il 2 aprile 2001 totalizzando telespettatori, attualmente al 20\u00ba posto fra i film con pi\u00f9 ascolto nella televisione italiana.\nIl film \u00e8 stato ridistribuito nei cinema di tutto il mondo in 3D a partire dal 4 aprile 2012 (in Italia il 6 aprile), in occasione del centenario della partenza del \"Titanic\" per il suo viaggio inaugurale ed \u00e8 ritornato nelle sale italiane in esclusiva l'8, il 9 e il 10 ottobre 2018 per festeggiare i 20 anni dall'uscita nei cinema italiani.\nVersione estesa del film per l'home video, scene tagliate e blu-ray 3D.\nPer rendere il film di durata adeguata alla proiezione nelle sale cinematografiche, numerose sono state le scene tagliate per un totale di 29 scene pi\u00f9 un finale alternativo, tutte incluse nei contenuti speciali della versione DVD Collector's edition 2005 per una durata approssimativa di tutto il film di circa quattro ore.\nUnitamente a un finale alternativo del film e a numerose scene di breve durata reintegrate nella versione estesa, le scene tagliate principali sono:\nIl 13 settembre 2012 \u00e8 stato inoltre distribuito in Blu-ray e Blu-ray 3D con oltre 6 ore di contenuti speciali.\nVersione 3D.\nNel novembre 2011 James Cameron present\u00f2 18 minuti di una nuova versione del film in 3D, che, come annunciato, \u00e8 stata distribuita nel 2012 nelle sale a partire dal 6 aprile. Per promuovere il film in Italia venne organizzata un'anteprima in tutte le sale UCI Cinemas, che lo proiettarono gratuitamente il 14 febbraio 2012. Vennero inoltre diffusi sul web dei nuovi poster realizzati ad hoc per l'uscita in tre dimensioni. Il 27 marzo 2012 alla Royal Albert Hall di Londra si \u00e8 tenuta la premi\u00e8re di Titanic 3D.\nIn Italia Titanic \u00e8 salito di nuovo in testa al botteghino incassando il primo giorno ben 815.000 euro e nei primi nove giorni di programmazione pi\u00f9 di 5,3 milioni di euro. Altri euro vennero incassati domenica 15 aprile per un totale all'aprile 2012 di 7 milioni di euro.\nAl 20 luglio 2012 la versione in 3D ha incassato 343,6 milioni di dollari in tutto il mondo. Ad oggi le due versioni di Titanic hanno incassato complessivamente dollari.\nJon Landau, produttore di \"Titanic\", ha spiegato come \u00e8 stato convertito il film: innanzitutto il negativo originale di 35 mm \u00e8 stato telecinemato in digitale 4K dalla Reliance MediaWorks, poi questo master digitale ha ricevuto un meticoloso processo di restauro. Successivamente un team di 450 tecnici della StereoD ha manipolato i fotogrammi per creare la prospettiva dell'occhio destro. James Cameron ha collaborato di persona con gli artisti per stabilire la profondit\u00e0 di ogni singolo elemento presente in ciascuna inquadratura. Il processo di riconversione \u00e8 durato circa 14 mesi (pi\u00f9 di ore-uomo di lavoro per dare profondit\u00e0 ad un totale di circa fotogrammi) ed \u00e8 costato ben 18 milioni di dollari (ampiamente recuperati gi\u00e0 nei soli USA, visti gli incassi). Cameron ha ammesso che la tentazione di perfezionare la pellicola grazie alle innovazioni tecnologie avvenute in 15 anni \u00e8 stata molto forte, ma ci ha rinunciato perch\u00e9 ha ritenuto che un film debba appartenere all'epoca in cui \u00e8 stato realizzato. Unica eccezione, la correzione della posizione delle stelle in un'inquadratura: gi\u00e0 alcuni anni prima l'astrofisico Neil deGrasse Tyson lo aveva contattato per informarlo che c'era un'inquadratura del cielo in cui le stelle apparivano in una posizione diversa da quella in cui si sarebbero dovute trovare su quella zona dell'oceano alle 4:20 del mattino del 15 aprile 1912. Cameron ha quindi approfittato di questa riconversione in 3D per apportare tale correzione, chiedendo all'astrofisico di fornirgli la corretta mappa stellare.\nEdizione Dolby Vision.\nIl 1\u00ba dicembre 2017, in occasione del 20\u00ba anniversario della pellicola, il film \u00e8 tornato in 87 sale americane in una nuova versione restaurata in HDR.\nStreaming.\nCon l'annuncio della sezione interna alla piattaforma Disney+ denominata \"Star\", a seguito dell'acquisizione della 20th Century Fox nel 2019 da parte di Disney, il film appare nel catalogo della piattaforma a partire dal 23 febbraio 2021.\nCameo, citazioni e reverenze.\nMolti membri dell'equipaggio della nave oceanografica russa Akademik Mstislav Keldysh appaiono nel film, incluso Anatoly Sagalevich, creatore e pilota del sommergibile MIR e Anders Falk, che gir\u00f2 un documentario sul set per conto della Titanic Historical Society e che compare nelle vesti dell'immigrato svedese che Jack Dawson incontra nella sua cabina all'inizio del film. Anche Edward Kamuda e Karen Kamuda, allora presidente e vicepresidente della societ\u00e0 furono scelti come comparse.\nOltre ai cameo, ai personaggi e le scenografie storiche fedelmente ricostruite che compaiono nel film, James Cameron, sebbene non lo abbia mai esplicitamente dichiarato, ha inserito svariati riferimenti e reverenze implicite verso la tragedia ed i morti del naufragio dell'RMS Titanic, a partire dalla scena simbolo girata sulla prua del transatlantico in cui gli attori Kate Winslet e Leonardo DiCaprio assumono una posa del tutto simile a quella del Titanic Memorial di Washington costruito nel 1931.\nAccoglienza.\nCritica.\nIl film ha raccolto recensioni principalmente positive dai critici cinematografici ed \u00e8 stato valutato positivamente dal pubblico e dagli studiosi, che hanno commentato gli impatti culturali, storici e politici del film. Gli aspetti romantici ed emotivamente carichi del film sono stati ugualmente elogiati.\nSul sito web aggregatore di recensioni Rotten Tomatoes, il film ha una valutazione di approvazione dell'89% basata su 193 recensioni, con un voto medio di 7,98/10. Il consenso critico del sito recita: \"Un trionfo perlopi\u00f9 incondizionato per James Cameron, che offre una miscela vertiginosa di immagini spettacolari e melodramma vecchio stile\". Metacritic ha assegnato una valutazione media ponderata di 75/100 basato su 35 recensioni, indicando \"recensioni generalmente favorevoli\". Il pubblico intervistato da CinemaScore ha assegnato al film un voto medio di \"A +\" su una scala da A + a F, uno dei meno di 60 film nella storia del servizio a guadagnare tale punteggio.\nPer quanto riguarda l'aspetto complessivo del film, Roger Ebert ha dichiarato: \"\u00c8 realizzato in modo impeccabile, costruito in modo intelligente, recitato con forza e affascinante... Film come questo non sono solo difficili da realizzare, ma quasi impossibili da realizzare bene\". Ha attribuito alle \"difficolt\u00e0 tecniche\" l'essere \"cos\u00ec scoraggianti che \u00e8 una meraviglia quando i registi sono anche in grado di portare il dramma e la storia in proporzione\" e \"si \u00e8 trovato [se stesso] convinto sia dalla storia che dalla triste saga\". James Berardinelli ha dichiarato: \"Meticoloso nei dettagli, ma vasto per portata e intento, \"Titanic\" \u00e8 il tipo di evento cinematografico epico che \u00e8 diventato una rarit\u00e0. Non guardi semplicemente Titanic, lo vivi\". Owen Gleiberman di Entertainment Weekly ha descritto il film come: \"Uno spettacolo lussureggiante e terrificante di destino romantico. Lo sceneggiatore e regista James Cameron ha rimesso in scena la catastrofe che definisce l'inizio del XX secolo su scala umana di desiderio e paura cos\u00ec purificati che tocca il pi\u00f9 profondo livelli di cinematografia popolare.\" Janet Maslin del New York Times ha commentato che \"il magnifico \"Titanic\" di Cameron \u00e8 il primo spettacolo in decenni che invita onestamente il confronto a \"Via col vento\".\" Richard Corliss della rivista \"Time\", d'altra parte, ha scritto una recensione per lo pi\u00f9 negativa, criticare la mancanza di elementi emotivi interessanti.\nAlcuni critici hanno ritenuto che la storia e i dialoghi fossero deboli, elogiando comunque le immagini come \"spettacolari\". Il regista Robert Altman l'ha definito \"il lavoro pi\u00f9 terribile che abbia mai visto in tutta la mia vita\". Nel suo studio del 2012 sulle vite dei passeggeri del Titanic, lo storico Richard Davenport-Hines ha detto: \"Il film di Cameron ha diabolizzato i ricchi americani e ha istruito l'inglese, anatematizzando la loro moderazione emotiva, la buona sartoria, i modi puntigliosi e la formazione grammaticale, mentre ha reso gli eroi romantici dei poveri irlandesi e degli illetterati\".\nNel 2017, in occasione del 20\u00ba anniversario della sua uscita, il film \u00e8 stato selezionato per la conservazione nel National Film Registry degli Stati Uniti dalla Biblioteca del Congresso come \"culturalmente, storicamente o esteticamente significativo\".\nL'American Film Institute ha elencato il film in numerose classifiche:\n\"Titanic\" fu il protagonista e trionfatore annunciato della 70\u00aa edizione della cerimonia di premiazione degli Oscar, che si svolse il 23 marzo 1998: l'unica incognita prima della serata riguardava il numero di Oscar che la pellicola si sarebbe aggiudicata. Su 14 candidature ricevute (al pari di \"Eva contro Eva\" del 1950 e \"La La Land\" del 2016), conquist\u00f2 11 statuette. \"Titanic\" arriv\u00f2 quindi a eguagliare il record che \"Ben-Hur\", del 1959, deteneva da solo da 38 anni e che dal 2004 \u00e8 condiviso anche con \"Il Signore degli Anelli - Il ritorno del re\". \"Titanic\" \u00e8 stato il primo film della storia ad avere due attori differenti che interpretavano lo stesso ruolo, entrambi candidati al Premio Oscar come migliori attrici (Kate Winslet protagonista e Gloria Stuart non protagonista, entrambe per il ruolo di Rose).\nIncassi.\nIl film ha totalizzato il terzo maggiore incasso mondiale di tutti i tempi, pari a 1.850.300.000 dollari (al 1998) (venendo superato da \"Avatar\", dello stesso James Cameron nel gennaio 2010). Il 5 maggio 2019 \u00e8 stato superato da \"\" scendendo al terzo posto.\nNegli Stati Uniti d'America il film incass\u00f2 nella prima settimana 28 milioni di dollari. Settimana dopo settimana il numero degli spettatori, invece di diminuire, aumentava; alla fine del dicembre 1997 nei soli Stati Uniti il film aveva gi\u00e0 recuperato tutti i 285 milioni di dollari spesi per la produzione. Divenne il primo film a superare il miliardo di dollari d'incasso.\nNei soli Stati Uniti raggiunse un incasso di 600.788.188 dollari mentre a livello mondiale raggiunse 2.186.772.302 dollari (al 2016), grazie al quale divenne il film con maggior incasso della storia del cinema. Mantenne ineguagliato tale record per dodici anni, finch\u00e9 nel 2009 non venne superato da \"Avatar\", il successivo film dello stesso regista. In una classifica che tenga conto dell'inflazione negli Stati Uniti, \"Titanic\" risulta invece al quinto posto (al 2016); considerando l'inflazione, \u00e8 il terzo maggiore incasso di sempre.\nIn Italia fu altrettanto campione di incassi gi\u00e0 dal primo week-end di programmazione. Pur tuttavia, l'unica citt\u00e0 italiana dove il film arriv\u00f2 secondo fu Napoli, dove nel primo week-end di programmazione, incredibilmente, fu surclassato dal film \"Annar\u00e9\" di Nin\u00ec Grassia con protagonista Gigi D'Alessio, il cui film, proiettato solo a Napoli e in Campania, incass\u00f2 pi\u00f9 di \"Titanic\" e \"La maschera di ferro\" (entrambi con Leonardo Di Caprio) sommati insieme, come riport\u00f2 a suo tempo il quotidiano la Repubblica.\nUna dodicenne di Castelfranco Emilia balz\u00f2 alle cronache per averlo visto ben 45 volte in sala cinematografica, mentre una donna australiana sembra aver raggiunto le 100 visioni."}
{"id": "714235", "revid": "767487", "url": "https://it.wikipedia.org/wiki?curid=714235", "title": "Games Workshop", "text": "La Games Workshop Group (spesso abbreviata in GW) \u00e8 un'azienda britannica fondata a Londra nel 1975 da Ian Livingstone e Steve Jackson, oggi con sede a Nottingham. Dedicata inizialmente all'importazione e pubblicazione di giochi di ruolo a causa del successo dei suoi wargame tridimensionali tra cui soprattutto \"Warhammer Fantasy Battle\" e \"Warhammer 40.000\" ha concentrato principalmente le sue attivit\u00e0 su di essi.\nLa Games Workshop \u00e8 quotata sul London Stock Exchange con il simbolo GAW.L.\nStoria.\nLa Games Workshop \u00e8 stata fondata nel 1975 da John Peake, Ian Livingstone e Steve Jackson (da non confondere con l'omonimo statunitense, anch'esso autore di giochi), in Bolingbroke Road, Londra. Originariamente produceva tavole da gioco in legno per giochi da tavolo tradizionali, come backgammon, mancala, Mulino e Go, prodotti fisicamente da Peake, mentre Livingstone curava la distribuzione e vendita ai negozi locali e Jackson si occupava dell'ufficio e di scrivere articoli per la rivista \"Games &amp; Puzzle\"..\nPer promuovere i propri affari la Games Workshop fond\u00f2 la rivista \"Owl and Weasel\" nel febbraio 1975. Fin dall'inizio fu affermato chiaramente l'interesse nello stampare \"giochi progressisti\" (\"progressive games\"), inclusi videogiochi. Per pubblicizzare la rivista il primo numero fu inviato agli iscritti della recentemente defunta fanzine di giochi \"Albion\" e tra questi c'era Brian Blume, da poco entrato in societ\u00e0 con Gary Gygax e Don Kaye per la pubblicazione del nuovo gioco \"Dungeons &amp; Dragons\". Blume invi\u00f2 una copia di \"Dungeons &amp; Dragons\" alla Games Workshop, e questo attir\u00f2 subito l'attenzione di Livingstone e Jackson, che dopo qualche contrattazione ne ordinarono sei copie per la rivendita in Inghilterra e dedicarono il sesto numero di \"Owl and Weasel\" al nuovo gioco.\n\"Dungeons &amp; Dragons\" fu immediatamente un successo e la Games Workshop ottenne un'esclusiva di tre anni per la sua rivendita in Inghilterra e inizi\u00f2 a sostenere attivamente la sua pubblicazione, organizzando una convention di gioco alla fine del 1975 e dedicando una pagina di ogni numero dell\"Owl &amp; Weasel\" a un club rivolto al nuovo gioco, comunque Peake che non era interessato a questo ne and\u00f2 all'inizio del 1976.\nNel 1976 Livingstone e Jackson, che operavano la loro societ\u00e0 dal loro appartamento furono scacciati dal proprietario, stanco di vedere persone presentarsi in quella che pensavano la sede di un negozio e societ\u00e0 di giochi. I due approfitarono dell'evento per recarsi in vacanza negli Stati Uniti, dove visitarono la Gen Con XI, incontrando e stringendo contatti molti altri editori statunitensi di giochi, tra cui Chaosium, Fantasy Games Unlimited, Game Designers' Workshop e Judges Guild Per un breve periodo la societ\u00e0 us\u00f2 come sede l'appartamento della ragazza di Livingstone, quindi si trasfer\u00ec in un piccolo ufficio, condiviso con un agente immobiliare. In questo periodo Livingstone e Jackson che non potevano permettersi di pagare anche l'affitto per un appartamento in cui vivere, dormirono in un furgone parcheggiato fuori dall'ufficio e si iscrissero in una locale palestra di squash per poterne sfruttare le docce al mattino.\nNel 1977 per sostenere le vendite dei giochi importati \"Owl e Weasel\" fu chiuso e sostituito nel giugno 1977 da \"White Dwarf\", una rivista professionale stampata su carta patinata, con una tiratura iniziale di 4000 copie. Alla fine del 1977 la Games Workshop inizi\u00f2 a stampare su licenza un'edizione locale dei giochi di ruolo di cui aveva licenza, dato che risultava molto pi\u00f9 economico che non importare l'edizione statunitense. Oltre ai prodotti della TSR tra i giochi ristampati su licenza ci furono \"Traveller\" nel 1979, \"RuneQuest\" nel 1979, \"Gangster!\" nel 1982 e \"Il richiamo di Cthulhu\", \"Il gioco di ruolo del Signore degli Anelli\", \"Paranoia\" e \"\" tra il 1984-1986.\nNel 1978 la Games Workshop apr\u00ec il suo primo negozio a Hammersmith, Londra.\nAll'inizio del 1979 la Games Workshop, in partnership con Bryan Ansell, forn\u00ec i capitali per la fondazione della Citadel Miniatures a Newark-on-Trent. La nuova ditta inizi\u00f2 la produzione di due linee di miniature per i giochi di ruolo, la prima un'edizione su licenza delle miniature della Ral Partha, la seconda delle miniature basate sui mostri che comparivano su \"White Dwarf\". Oltre ai prodotti su licenza la Games Workshop inizi\u00f2 anche la pubblicazione di accessori per i giochi di ruolo che importava, per esempio pacchi di schede del personaggio per \"Dungeons &amp; Dragons\" o la mappa di un'astronave per \"Traveller\". Nel 1980 inizi\u00f2 la produzione di giochi da tavolo propri, trasformandosi sempre di pi\u00f9 in un editore, oltre che un importatore. Questo fu un periodo di rapida crescita ed espansione, sia di personale, che di prestigio e sedi. Il 4 ottobre 1980 apr\u00ec un secondo negozio a Manchester e il 5 settembre 1981 un terzo a Birghingam. Per un certo periodo Gary Gygax promosse l'idea di una fusione tra la TSR e la Games Workshop, ma Steve Jackson e Ian Livingstone si ritirarono dall'affare.\nJackson e Livingstone usarono \"White Dwarf\" anche per pubblicizzare il loro libro game \"Lo stregone della montagna incantata\" (\"The Warlock of Firetop Mountain\", 1982). Questo era stato pubblicato dalla Puffin Books che per\u00f2 non credeva molto nel suo successo e non si era preoccupata granch\u00e9 di pubblicizzarlo, visto il suo successo lo trasform\u00f2 nella popolare serie Fighting Fantasy che pubblic\u00f2 59 libro game nel corso di 13 anni. Comunque il successo della linea di libri distrasse Jackson e Livingstone dalla cura degli affari della Games Workshop.\nNel 1983 la Citadel pubblic\u00f2 la prima edizione del wargame tridimensionale \"Warhammer Fantasy Battle\", che insieme agli altri wargame derivati da esso sarebbe diventato il prodotto principale della Games Workshop. Lo stesso anno la Games Workshop pubblic\u00f2 il gioco da tavolo d'avventura \"Talisman\" che ebbe un buon successo, con numerose ristampe ed espansioni. Sempre nel 1983 inizi\u00f2 a produrre videogiochi per lo ZX Spectrum.\nNel 1984 la Games Workshop cess\u00f2 di distribuire i suoi prodotti negli Stati Uniti attraverso la Hobby Games Distributors e apri la sua filiale statunitense a Gaithersburg nel Maryland. Complessivamente alla fine degli anni ottanta attravers\u00f2 un periodo di crescita e arriv\u00f2 ad avere oltre 250 impiegati per il 1990. Sempre nel 1984 tent\u00f2 la produzione in proprio di giochi di ruolo, con \"Golden Heroes\" (Simon Burley e Pete Haines, 1984) un gioco di ruolo di supereroi generico, ma per cui la Games Workshop aveva tentato di ottenere una licenza dalla Marvel Comics \"Golden Heroes\" non ebbe gran successo, dovendo scontrarsi con un mercato all'epoca affollato di supereroi \u2014 la Games Workshop tent\u00f2 anche di impedire alla Mayfair Games di importare il loro \"DC Heroes\", in compenso un certo successo l'ottenne con \"Judge Dread\" (Marc Gascoigne e Rick Priestley, 1985) basato sull'omonimo fumetto, di cui la Games Workshop deteneva gi\u00e0 la licenza del 1982 per la produzione di un gioco da tavolo.\nNel 1985 il crescente successo di \"Warhammer Fantasy\" e l'impegno esterno di Jackson e Livingstone per \"Fighting Fantasy\" port\u00f2 alla nomina di Bryan Ansell come managing director della Games Workshop. Nel 1986 inizi\u00f2 la fusione con la Citadel, la distribuzione fu trasferita nella fabbrica di quest'ultima a Eastwood mentre la produzione fu trasferita a Nottingham. \"White Dwarf\" sub\u00ec un drastico mutamento, e da rivista generalista, sia pur con un focus sui giochi di ruolo importati, divenne completamente un house organ, con articoli dedicati esclusivamente ai prodotti della Games Workshop. Le vecchie colonne dedicate ai giochi importati e la sezione recensioni furono chiuse per dare maggiore spazio alle anteprime dei nuovi prodotti della casa.\nLa compagnia continu\u00f2 ancora a pubblicare per alcuni anni giochi di ruolo, tra cui oltre a quelli su licenza anche \"Warhammer Fantasy Roleplay\" (1986) basato sul wargame tridimensionale e diversi giochi da tavolo come per esempio uno dei primi cooperativi \"The Fury of Dracula\" (1987) e il gioco da tavolo d'avventura \"HeroQuest\" (1989), quest'ultimo in cooperazione con la Milton Bradley. Comunque il prodotto primario della compagnia stavano diventando sempre di pi\u00f9 le miniature, nel 1987 fu pubblicata la terza edizione di \"Warhammer Fantasy\" e il nuovo \"Warhammer 40,000: Rogue Trader\" che trasportava nello spazio le razze fantasy di \"Warhammer Fantasy\". Le linee di giochi di ruolo furono lentamente chiuse e nel 1989 l'ultimo gioco di ruolo rimasto in pubblicazione, \"Warhammer Fantasy\" fu ceduto in gestione a una sussidiaria, la Flame Publication con risorse tagliate all'osso. Quest'ultima pubblic\u00f2 solo una manciata di supplementi nel corso di un paio d'anni. Nel 1991 Livingstone e Jackson cedettero le loro quote nella compagnia, lasciandola definitivamente e nel 1992 anche la Flame Publication fu sciolta..\nLa catena di negozi si concentr\u00f2 su un mercato pi\u00f9 giovane e orientato alle famiglie. Il cambio di rotta ebbe successo e i profitti della compagnia crebbero, ma con questa mossa perse parte dei suoi fan pi\u00f9 vecchi. Le lamentele dei vecchi clienti spinsero due ex dipendenti della GW a pubblicare \"Fantasy Warlord\" in competizione con la GW, ottenendo per\u00f2 poco successo. La Games Workshop si espanse in Europa, negli Stati Uniti, Canada e Australia, aprendo nuove filiali e organizzare eventi in ogni nuovo territorio commerciale. Le azioni della compagnia furono offerte sul London Stock Exchange nell'ottobre 1994. Nell'ottobre 1997 tutte le operazioni basate nel Regno Unito furono trasferite al quartier generale di Lenton, Nottingham. Il sito ospita il quartier generale, la redazione di \"White Dwarf\", gli impianti di produzione e gli uffici di vendita per corrispondenza e la spedizione in Europa e gli uffici dei gruppi creativi che progettano miniature e giochi.\nComunque per la fine della decade i profitti della compagnia si stavano riducendo e la compagnia attribuiva ci\u00f2 all'aumento di popolarit\u00e0 dei giochi di carte collezionabili, come \"\" e \"Pok\u00e9mon Trading Card Game.\"\nStruttura aziendale.\nLa Games Workshop inizialmente produceva in proprio tutti i componenti, successivamente si \u00e8 affiliata alla Citadel Miniatures per la completa produzione di miniature e per il quadro dell'ambientazione (trattata in alcuni testi) ispirato ancora dagli universi di \"Warhammer\" alla cosiddetta sottosezione Black Library.\nInvece per lo sviluppo e la pubblicazione di molti giochi presenti nella linea Specialist Games vi fanno capo la societ\u00e0 Forge World per tutti i materiali dei giochi strategici, mentre l'azienda Black Industries si occupa degli accessori per quelli di ruolo e quindi la Sabretooth Games, dopo l'acquisto, lavora per quelli di carte.\nA fronte di risultati costantemente negativi negli ultimi trimestri del 2007 il \"management\" della compagnia ha reagito chiudendo improvvisamente la sottosezione \"Black Industries\". Questo esattamente una settimana dopo il lancio del manuale base di \"Dark Heresy\", gioco di ruolo ispirato a \"Warhammer 40.000\", che aveva visto le prime 20.000 copie esaurite in tre giorni grazie alle sole prenotazioni, ma dalla scarsa redditivit\u00e0 tra costi e ricavi.\nI negozi della Games Workshop si dividono in tre tipi:\nGiochi di miniature.\nSi possono distinguere nei giochi principali, quelli cio\u00e8 su cui la GW punta maggiormente e ricevono costanti aggiornamenti sia di miniature che di manuali e regole, e sono i seguenti:\npoi ci sono i giochi della serie Specialist, giochi che hanno fatto parte in passato dei giochi principali, ma che ora sono stati quasi abbandonati dal punto di vista sia di aggiornamenti nei regolamenti, sia di miniature ad-hoc necessarie:\nEventi.\nOgni anno, nei principali paesi che hanno un negozio ufficiale, si tengono due eventi principali, il Games Day e il Golden Demon, che \u00e8 la gara pittorica ufficiale della GW i cui premi sono la Slayer Sword, per il vincitore assoluto e i Golden Demon per i vincitori delle singole categorie, viene anche organizzato un torneo ufficiale chiamato Grand Tournament, per le categorie dei giochi principali. In estate si organizzano delle grandi campagne mondiali, a turno tra \"Warhammer Fantasy Battle\" e \"Warhammer 40.000\".\nRiviste.\nLa rivista \"White Dwarf\", edita anche in Italia, si occupa di pubblicizzare le novit\u00e0, di dare informazioni sugli eventi della Games Workshop nel mondo e di fornire aggiornamenti riguardanti regole e miniature.\nVideogiochi.\nLa Games Workshop pubblic\u00f2 direttamente alcuni giochi per gli home computer negli anni '80, tra cui \"Battlecars\", \"\", \"D-Day\", \"Key of Hope\", \"Runestone\", \"Talisman\", \"Tower of Despair\".\nDagli anni '90 in poi sono usciti numerosi videogiochi basati su giochi della Games Workshop, prodotti e pubblicati su licenza da altre compagnie specializzate."}
{"id": "714243", "revid": "123485957", "url": "https://it.wikipedia.org/wiki?curid=714243", "title": "Incomplete (Backstreet Boys)", "text": "Incomplete \u00e8 un singolo del gruppo musicale statunitense Backstreet Boys, pubblicato il 1\u00ba aprile 2005 come primo estratto dal quinto album in studio \"Never Gone\".\nDescrizione.\nSi tratta della prima pubblicazione del gruppo dopo la pausa dalle scene musicali durata circa 3 anni.\nMusicalmente \u00e8 una power ballad, con la quale i BSB segnarono in modo deciso la loro evoluzione stilistica. Il singolo debutt\u00f2 alla posizione numero 13 negli Stati Uniti sulla Billboard Hot 100, al 1\u00ba posto nella ARIA, diventando il primo singolo del gruppo a raggiungere tale posizione nella classifica australiana e rimase alla posizione numero 2 nella Top Singoli italiana. Raggiunse l'ottavo posto nel Regno Unito e ottenne buoni risultati anche nelle Filippine, in Cina, Canada e Indonesia, vendendo pi\u00f9 di 250.000 copie nel mondo.\nVideo musicale.\nIl video di \"Incomplete\" fu diretto da Joseph Kahn e girato a Lancaster e Zuma Beach in California. I Backstreet Boys rappresentano ognuno un elemento naturale: Brian rappresenta l'acqua, Howie la pioggia, Nick il fuoco, Kevin il ghiaccio e AJ il sole. Il video termina con in cinque cantanti camminare insieme lungo una strada al tramonto.\nTracce.\nUK CD1\nUK CD2\nJapanese E.P."}
{"id": "714246", "revid": "767487", "url": "https://it.wikipedia.org/wiki?curid=714246", "title": "Pari e dispari (film)", "text": "Pari e dispari \u00e8 un film italiano del 1978 diretto da Sergio Corbucci con Bud Spencer e Terence Hill.\nTrama.\nAl guardiamarina Johnny Firpo viene affidato l'incarico di sgominare una banda di allibratori clandestini. Il loro capo si chiama Paragoulis, detto il Greco, conosciuto per essere un grande giocatore di poker. Per Johnny \u00e8 anche l'occasione per conoscere suo fratello Charlie, camionista ed ex giocatore d'azzardo ormai pentito, amico di suor Susanna, che non ha mai voluto saperne di Johnny dopo che il padre Mike aveva abbandonato lui e sua madre per mettersi con la madre di Johnny. Dati i suoi trascorsi al tavolo verde per\u00f2, Charlie pu\u00f2 dare una grossa mano a Johnny con le indagini, conoscendo bene Paragoulis e i suoi uomini.\nNon sar\u00e0 facile per\u00f2 rompere il ghiaccio con il burbero Charlie. Fingendosi un autostoppista, Johnny riesce a farsi dare un passaggio senza rivelare nulla al fratello n\u00e9 dell'indagine n\u00e9 del loro legame di parentela. Dopo alcune leggere scaramucce, per non perdere contatto con Charlie, Johnny gli sottrae il camion sfruttando gli uomini di Paragoulis.\nI due si ritrovano in uno \"sfasciodromo\" a una gara di automobilismo: intenzionato a mettere le mani su Johnny per riavere il suo camion, Charlie lo sperona pi\u00f9 volte e i due iniziano a duellare mandandosi fuori pista a vicenda.\nA questo punto Johnny gli rivela di essere suo fratello, senza dire nulla dell'indagine, e lo porta dal padre che non vedeva da anni. Johnny riesce a convincere il padre, promettendogli una parte delle vincite, e i due fanno credere a Charlie che i soldi che vinceranno serviranno per l'operazione agli occhi del padre, ormai cieco. Pur non fidandosi n\u00e9 del fratello n\u00e9 del padre, Charlie si convince a tornare a giocare. I fratelli Firpo iniziano a infliggere duri colpi all'organizzazione di Paragoulis infiltrandosi in alcune gare e vincendo scommesse per mezzo milione di dollari. Al termine di una partita di pelota basca, Johnny convince Ninfus, il braccio destro del greco, a portarlo da quest'ultimo per giocarsi a poker tutti i soldi vinti. Illuso da una precedente cattiva prestazione di Johnny contro Ninfus e i suoi scagnozzi al tavolo verde, Ninfus porta Johnny sullo yacht privato del greco che ospita un casin\u00f2 illegale.\nIl tutto avviene all'insaputa di Charlie, a cui il fratello fa avere una lettera da suor Susanna informandolo volutamente in ritardo delle sue intenzioni. Convinto che Johnny e il padre lo abbiano derubato e scoperto che Mike non \u00e8 affatto cieco, Charlie, ubriaco e arrabbiato, distrugge il locale dove il padre stava giocando a biliardo. Intanto Johnny di fronte a Paragoulis sfodera tutte le sue conoscenze sul poker, avute grazie a lezioni del fratello Charlie. Il Greco e i suoi uomini devono cedere a Johnny tutti i soldi e finiscono per giocarsi anche coppe e trofei. Dopo aver perso l'ennesima mano dove si giocava il panfilo, il Greco ordina ai suoi uomini di eliminare Johnny, ma proprio in quel momento arriva Charlie, che grazie all'aiuto del padre raggiunge il panfilo. Charlie e Johnny prima si colpiscono fra di loro, poi insieme sistemano il Greco e la sua banda di scagnozzi a furia di botte.\nUna volta arrestati i malavitosi Johnny confessa a Charlie di essere un guardiamarina e che l'esercito lo ricompenser\u00e0 per l'aiuto dato nell'indagine con un nuovo camion. Padre e figli, ormai ritrovatisi, lanciano una moneta in aria per decidere a chi deve andare il milione di dollari vinto con le scommesse, ma Charlie fa il verso del gabbiano e un volatile gli risponde prendendo al volo la moneta. N\u00e9 testa n\u00e9 croce: la vincita v\u00e0 tutta agli orfanelli di suor Susanna.\nIncassi.\nIl film \u00e8 stato il quarto maggiore incasso nella stagione cinematografica italiana 1978-79 con \u00a3 5.524.525.184.\nColonna sonora.\nNel film si sentono due canzoni degli Oliver Onions gi\u00e0 utilizzate in altre pellicole: quando Charlie prepara il gelato a Johnny, la musica in sottofondo \u00e8 quella del film \"Il bianco, il giallo, il nero\", mentre nel locale dove Mike Firpo gioca a biliardo, si sente la canzone \"Angels and beans\", colonna sonora del film \"Anche gli angeli mangiano fagioli\". Inoltre, la versione strumentale della canzone \"Man on the boat\" \u00e8 presente nel film \"Goodbye &amp; Amen\" del 1977."}
{"id": "714250", "revid": "842", "url": "https://it.wikipedia.org/wiki?curid=714250", "title": "U.R.S.S", "text": ""}
{"id": "714251", "revid": "74801", "url": "https://it.wikipedia.org/wiki?curid=714251", "title": "Falun (comune)", "text": "Falun \u00e8 un comune svedese di abitanti, situato nella contea di Dalarna. Il suo capoluogo \u00e8 la citt\u00e0 omonima, che conta (2000) abitanti.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "714255", "revid": "17351", "url": "https://it.wikipedia.org/wiki?curid=714255", "title": "Teorema dei due carabinieri", "text": ""}
{"id": "714257", "revid": "339392", "url": "https://it.wikipedia.org/wiki?curid=714257", "title": "Raccomandazione dell'Unione Europea", "text": ""}
{"id": "714258", "revid": "1924342", "url": "https://it.wikipedia.org/wiki?curid=714258", "title": "Just Want You to Know", "text": "Just Want You to Know \u00e8 un brano musicale dei Backstreet Boys, estratto come secondo singolo dall'album \"Never Gone\", il 4 ottobre 2005. La canzone raggiunse la top 20 delle classifiche di Italia, Germania e Regno Unito.\nIl suo ritornello \u00e8 molto simile a \"Since U Been Gone\" di Kelly Clarkson, in quanto entrambe le canzoni sono state scritte da Max Martin e Dr. Luke.\nIl video trae ispirazione dal documentario \"Heavy Metal Parking Lot\" del 1986 ed \u00e8 una parodia di un gruppo rock degli anni 80 chiamato Sphyntker.\nNel DVD \"Never Gone: The Videos\" \u00e8 inclusa anche la versione che riprende solo gli Sphyntker mentre cantano il brano."}
{"id": "714261", "revid": "124775743", "url": "https://it.wikipedia.org/wiki?curid=714261", "title": "Falun", "text": "Falun, IPA /'f\u0251\u02d0l\u0289n/, \u00e8 una citt\u00e0 della Svezia centrale di 37.291 abitanti, centro della municipalit\u00e0 omonima (55.267 abitanti). La citt\u00e0 \u00e8 anche capoluogo della contea (l\u00e4n) della Contea di Dalarna. E' la citt\u00e0 dove si \u00e8 formata nel 1999 la band dei Sabaton. \nStoria.\nNei pressi di questa cittadina si estraevano un tempo i due terzi del rame di tutto il mondo. Da qui la sua eccezionale importanza e la ricchezza che ne deriva. Oggi l'ex zona mineraria di Falu koppargruva e gli edifici annessi sono stati dichiarati Patrimonio dell'umanit\u00e0 dall'UNESCO per l'unicit\u00e0 e l'originalit\u00e0 delle strutture.\nGeografia fisica.\nLa citt\u00e0, assieme con Borl\u00e4nge, costituisce un'area metropolitana di circa 100.000 abitanti. Sorge a centro-sud della Svezia, a 233\u00a0km (nord-est) da Stoccolma, 92 (est) da G\u00e4vle e 194 (nord-est) da Uppsala.\nSport.\nStazione sciistica, Falun ha ospitato i Campionati mondiali di biathlon nel 1986 e i Campionati mondiali di sci nordico nel 1954, nel 1974, nel 1980 (parzialmente), nel 1993 e nel 2015. Attualmente \u00e8 attrezzata con due trampolini, il piccolo Kvarnberget e il Lugnet (quest'ultimo costruito in luogo dello smantellato K\u00e4llviken in occasione della rassegna iridata del 1974).\nLa cittadina ha spesso ospitato gare di sci nordico delle varie Coppe del Mondo (di biathlon, di sci di fondo, di combinata nordica e di salto con gli sci), in genere verso fine stagione quando le localit\u00e0 pi\u00f9 a sud non hanno ormai pi\u00f9 neve.\nUniversit\u00e0.\nLa citt\u00e0 \u00e8 sede dell'Universit\u00e0 di Dalarna. Nota per ospitare un gran numero di studenti Erasmus, in particolare italiani, alloggiati principalmente presso lo studentato chiamato Britsen."}
{"id": "714263", "revid": "287204", "url": "https://it.wikipedia.org/wiki?curid=714263", "title": "\u00c9tienne Marcel", "text": "Biografia.\nRampollo di una delle famiglie borghesi pi\u00f9 potenti di Parigi, \u00c9tienne entra a far parte delle due maggiori confraternite parigine, la Grande Confraternita di Nostra Signora (\"Grande-Confr\u00e9rie de Notre Dame\") e la Confraternita di San Giacomo dei Pellegrini (\"Confr\u00e9rie Saint-Jacques-aux-P\u00e8lerins\"). Nel 1354 diventa \"pr\u00e9v\u00f4t des marchands\", cio\u00e8 capo della municipalit\u00e0 parigina. Importatore di abiti dalle Fiandre e da Bruxelles, fu fornitore anche per la corte reale.\nHa il controllo degli Stati Generali del 1355 insieme al vescovo di Laon, Robert Le Coq.\nLeader della jaquerie.\nNel XIV secolo a Parigi guid\u00f2 la famosa \"jacquerie\", rivolta popolare contro le ingenti tasse imposte alla popolazione per sovvenzionare l'esercito impegnato nel conflitto che sarebbe poi passato alla storia come la guerra dei cent'anni. La rivolta fu sedata dai nobili, guidati da Filippo l'Ardito, poi duca di Borgogna, e dal futuro re di Francia Carlo V. \u00c9tienne venne ucciso, e con la fine della rivolta parigina anche i contadini dei pressi di Parigi che si erano ribellati senza guida furono massacrati."}
{"id": "714265", "revid": "1005847", "url": "https://it.wikipedia.org/wiki?curid=714265", "title": "Procedure legislative dell'Unione europea", "text": "Le pi\u00f9 importanti procedure legislative dell'Unione europea che portano all'adozione di un atto normativo dell'Unione sono:"}
{"id": "714268", "revid": "2131061", "url": "https://it.wikipedia.org/wiki?curid=714268", "title": "Alexandre Tansman", "text": "Biografia.\nTansman nacque a \u0141\u00f3d\u017a, in Polonia, nel 1897. Comp\u00ec i suoi studi musicali prima nel conservatorio della sua citt\u00e0 natale e successivamente in quello di Varsavia. Nel 1919 vinse i primi tre premi nel primo concorso di composizione organizzato in Polonia dopo l'indipendenza, con tre composizioni diverse. Questo gli consent\u00ec di entrare in contatto subito con gli ambienti musicali parigini e internazionali. Incontr\u00f2 Ravel, Bart\u00f3k, Stravinsky e Prokofiev. Le sue opere sono state dirette dai pi\u00f9 importanti direttori d'orchestra del suo tempo. Nel 1927 fece il suo primo viaggio negli Stati Uniti, dove il fatto pi\u00f9 importante fu la prima del suo secondo concerto per pianoforte. Il concerto era dedicato a Charlie Chaplin, che era presente alla rappresentazione. Negli Stati Uniti Tansman incontr\u00f2 anche i pi\u00f9 importanti musicisti jazz, come Duke Ellington, Louis Armstrong, Art Tatum, e divenne anche amico di George Gershwin.\nSuccessivamente Tansman fu membro dell\"'\u00c9cole de Paris\", assieme a musicisti come Bohuslav Martin\u016f, Aleksandr \u010cerepnin, Tibor Hars\u00e1nyi, il compositore de \"L'Histoire du petit tailleur\", un pezzo per bambini molto conosciuto. New York fu solo la prima tappa di un \"tour\" mondiale che lo port\u00f2, tra il 1932 e il 1933, alle Hawaii, in Giappone, Cina, Filippine, Singapore, Indonesia, Ceylon, India, Egitto e alle isole Baleari.\nTansman divenne cittadino francese, ma la guerra lo costrinse all'esilio nel 1941. Si stabil\u00ec a Los Angeles dove divenne amico di Igor Stravinsky, che frequentava quasi quotidianamente.\nTansman torn\u00f2 in Francia nel 1946. Fu il periodo della sua maturit\u00e0, che gli consent\u00ec di comporre \"Isa\u00efe le proph\u00e8te\", e le opere \"Le Serment\" e \"Sabbatai Zevi\". Pubblic\u00f2 anche un testo di riferimento sulle opere di Stravinsky.\nIl suo catalogo comprende pi\u00f9 di 850 titoli di ogni genere, dall'opera alla musica per ragazzi. Per i ragazzi Tansman scrisse parecchi album di pezzi per pianoforte (\"Je joue pour maman\", \"Je joue pour papa\", \"Pour les Enfants\", \"Les Jeunes au piano\"), ma anche per violino, violoncello, chitarra, e molta musica da camera.\nMor\u00ec nel 1986 e fu sepolto nel Cimitero Sud di Saint-Mand\u00e9, vicino a Parigi.\nCuriosit\u00e0.\nIl nipote di Tansman, Roberto Martinozzi detto \"Pinguino\", \u00e8 stato il cantante dei Brontosauri, una band hardcore/punk/oi! che partecip\u00f2 allo storico concerto Last White Christmas nel 1983 a Pisa che \u00e8 stato pi\u00f9 volte ristampato in Italia, USA e Canada."}
{"id": "714272", "revid": "6066", "url": "https://it.wikipedia.org/wiki?curid=714272", "title": "Pace di Br\u00e9tigny", "text": ""}
{"id": "714277", "revid": "767487", "url": "https://it.wikipedia.org/wiki?curid=714277", "title": "Il cacciatore delle tenebre", "text": "Il cacciatore delle tenebre (\"Vampires: Los Muertos\") \u00e8 un film horror del 2002, diretto da Tommy Lee Wallace e prodotto da John Carpenter, sequel del famoso \"Vampires\" di Carpenter: ne riprende i temi e le ambientazioni, ma i personaggi sono completamente nuovi. Al posto di James Woods (il cacciatore di vampiri Jack Crow) abbiamo Jon Bon Jovi nel ruolo di un nuovo cacciatore di vampiri dalla battuta facile di nome Derek Bliss. La trama del film \u00e8 molto simile a quella del prequel, tanto che molto spesso si \u00e8 parlato di un remake parallelo al primo capitolo. La differenza principale consiste nel fatto che mentre nel primo film il nemico principale era un principe dei vampiri, qui \u00e8 una principessa.\nTrama.\nIn Messico Derek Bliss (Jon Bon Jovi) lavora come cacciatore di vampiri a contratto, accettando contratti per l'eliminazione su commissione delle famose creature della notte. Qui, al termine di un lavoro, viene contattato da un misterioso anonimo che gli commissiona un particolare incarico che per essere portato a termine prevede l'assunzione di altri cacciatori di vampiri. Dopo aver iniziato la ricerca, Derek scopre per\u00f2 che molti dei suoi colleghi sono stati sterminati da una misteriosa vampira, la quale, si scoprir\u00e0 in seguito, sta tentando di attuare un antico rituale per permettere ai vampiri di essere immuni alla luce diurna. Per questo motivo dovr\u00e0 essere fermata ad ogni costo, tanto che Bliss sar\u00e0 costretto ad allearsi con alcuni improponibili personaggi per tentare di porre freno al suo piano.\nIl film.\n\"La differenza - sia dal punto di vista della regia che da quello della trama - tra Carpenter e Wallace si fa sentire\" afferma Timothy Gross. Nonostante riprenda tutti i temi cari al primo film, \"viene eliminata la componente critica che Carpenter attentava nei confronti della Chiesa nel primo episodio\": era infatti il Vaticano stesso che supportava i vampiri. Sempre secondo Timothy Gross, il film \u00e8 davvero buono per i suoi 3/4 se \"stiamo andando a vedere un film in cui un tizio vive uccidendo i vampiri per guadagno, niente di pi\u00f9\"."}
{"id": "714279", "revid": "115466", "url": "https://it.wikipedia.org/wiki?curid=714279", "title": "Tongres", "text": ""}
{"id": "714289", "revid": "1379714", "url": "https://it.wikipedia.org/wiki?curid=714289", "title": "Carlo Cozio", "text": "\u00c8 autore dell'opera \"Il giuoco degli scacchi o sia Nuova idea di attacchi, difese e partiti del Giuoco degli Scacchi\", in due volumi (Stamperia Reale, Torino 1766).\nBiografia.\nEra figlio del conte Giuseppe Maria Cozio e gli fu dato il nome del nonno Carlo Francesco Cozio (1620-1693), che fu il fondatore della casata, avendo ottenuto nel 1665 dal duca di Mantova Carlo II il titolo di conte e i piccoli feudi di Montiglio e Salabue. Suo figlio, Ignazio Alessandro Cozio, \u00e8 stato un celebre collezionista e commerciante di strumenti musicali. \nCome si evince da una copia manoscritta della prima stesura datata 1740, in possesso del grande maestro tedesco Lothar Schmid di Bamberga, l'opera era sostanzialmente pronta a quella data; tuttavia fu pubblicata, con alcune aggiunte, solo molto pi\u00f9 tardi. Il libro \u00e8 citato in molte opere scacchistiche successive (Domenico Ponziani, Ercole Del Rio, George Walker, William Lewis, Howard Staunton, ecc.), ma ebbe diffusione limitata anche perch\u00e9 molte copie andarono distrutte in un incendio della Stamperia Reale di Torino. \nA differenza della scuola modenese allora in auge in Italia, accett\u00f2 le regole europee dell'arrocco \"alla Calabrista\" (quelle moderne) e la promozione a Donna di pi\u00f9 pedoni. Il libro contiene anche numerosi problemi e studi di finali, alcuni dei quali di notevole profondit\u00e0, da lui stesso composti. \nLa variante della partita Spagnola 1. e4 e5 2. Cf3 Cc6 3. Ab5 Cge7 (ECO C60) prende il suo nome."}
{"id": "714297", "revid": "729019", "url": "https://it.wikipedia.org/wiki?curid=714297", "title": "Giuseppe Vitali (generale)", "text": "Biografia.\nVitali partecip\u00f2 alla campagna del 1866, in cui si guadagn\u00f2 una medaglia d'Argento al Valor Militare. Fu nominato nello stesso anno sottotenente d'artiglieria.\nRientrato dalla guerra e superati i corsi della scuola complementare, prest\u00f2 servizio nel 1\u00ba Reggimento artiglieria, promosso luogotenente nel 1870, pass\u00f2 al 3\u00ba Reggimento artiglieria da fortezza e l'anno dopo venne trasferito al 7\u00ba Reggimento artiglieria da campagna.\nPromosso al grado di capitano nel 1878, prest\u00f2 servizio alla Compagnia Operai, dal 1883 al 1890 alla Fabbrica d'Armi di Torino, anno in cui fu promosso maggiore.\nNel 1891 \u00e8 assegnato al 27\u00ba Reggimento da fortezza, quattro anni dopo, nel 1895 alla 9\u00aa Brigata da fortezza. Nel 1897 promosso al grado di tenente colonnello, fu destinato alla direzione d'artiglieria di Roma, ove vi rimase sino al 1901.\nDal 1901 al 1903 fu Direttore del Laboratorio di precisione di Roma. In questo periodo, diede grande impulso alle lavorazioni, rese pi\u00f9 agevoli per il progressivo acquisto di macchinari pi\u00f9 moderni.\nNel 1903 lasci\u00f2 il servizio attivo e nel 1912 fu promosso maggior generale nella Riserva.\nDurante la Grande Guerra venne richiamato in servizio dal 1915 al 1918 all'Ispettorato delle costruzioni d'artiglieria. Nel 1917 venne promosso tenente generale.\nFin dal 1883 aveva iniziato i suoi studi sulla ripetizione seguendo pertanto una strada nuova e pi\u00f9 razionale da quella battuta dalla Germania e dalla Francia. L'americano Lee aveva in quegli anni ideato i serbatoi centrali mobili, l'allora capitano Giuseppe Vitali li perfezion\u00f2 rendendoli fissi e realizzando il caricamento multiplo per mezzo di un caricatore contenente quattro cartucce che si caricavano tutte insieme in un tempo uguale a quello occorrente per caricarne una sola cartuccia. Per tali studi da lui effettuati, 1887 l'Italia trasform\u00f2 ed adatt\u00f2 il fucile Vetterli Mod. 1870, realizzato appunto dallo svizzero Federico Vetterli, in fucile a ripetizione Modello 1870-87 sistema Vitali.\nNel suo periodo di permanenza alla Regia Fabbrica d'Armi di Torino, trasform\u00f2 il ciclo produttivo per adattarlo e rendere possibile l'incremento della trasformazione dei Vetterli. Le parti meno importanti venivano acquistate dall'industria privata, e successivamente assemblate nelle officine dello stabilimento. Questo sistema si dimostr\u00f2 molto conveniente, la produzione di armi modello 1870/87 si stabilizz\u00f2 a circa venticinque fucili all'ora con solo sette operai, contro i cento al giorno della fabbrica di Terni che impiegava circa trecento operai.\nNel 1905 present\u00f2 una pistola semiautomatica del calibro 7,62 mm, che da lui prese il nome. Essa \u00e8 del sistema a canna ed otturatore rinculanti in misure diverse. Il meccanismo di otturazione e scatto sono contenuti nel castello e nell'impugnatura. Il caricamento \u00e8 multiplo con caricatore capace di otto cartucce tipo Mauser, che si dispone sull'apertura di caricamento."}
{"id": "714315", "revid": "1745361", "url": "https://it.wikipedia.org/wiki?curid=714315", "title": "Regina Cordelia", "text": "Cordelia \u00e8 stata una leggendaria regina della Britannia, secondo l\u2019\"Historia Regum Britanniae\" di Goffredo di Monmouth. Il personaggio ha per\u00f2 ottenuto maggiore fama grazie alla tragedia \"Re Lear\", di William Shakespeare.\nBiografia.\nStando alla cronaca pseudo-storica della \"Historia Regum Britanniae\" (scritta attorno al 1136), Cordelia era la minore delle tre figlie del re di Britannia Leir, il quale avrebbe regnato nell'VIII secolo a.C.. Non avendo figli maschi, Leir, ormai avanzato in et\u00e0, decise di dividere il regno tra le sue figlie e i rispettivi mariti, ma Cordelia, pur essendo la preferita del padre, si rifiut\u00f2 di compiacerlo con delle adulazioni, come invece avevano fatto le sorelle maggiori. Irritato, Leir la escluse dalla successione e si rifiut\u00f2 anche di assegnarle una dote, quando il re dei Franchi Aganippo la chiese in moglie e la port\u00f2 con s\u00e9 in Gallia. Goneril e Regan, le figlie maggiori di Leir cui pass\u00f2 il regno, si mostrarono per\u00f2 insofferenti verso il vecchio padre, che, non sopportando alla lunga le umiliazioni e l'ingratitudine, fugg\u00ec dalla Britannia e si rifugi\u00f2 presso Cordelia, che si riconcili\u00f2 con lui, radun\u00f2 un esercito e lo rimise sul trono. Tre anni dopo il vecchio Leir mor\u00ec e la corona della Britannia pass\u00f2 a Cordelia.\nCordelia regn\u00f2 per cinque anni. Ma le sorelle avevano lasciato come eredi dei figli: Margano, duca di Cornovaglia, e Cunedagio, duca di Alba, i quali, divenuti adulti, le mossero guerra per reclamare il trono. Cordelia li affront\u00f2 in diverse battaglie, ma fin\u00ec catturata e imprigionata, e infine si suicid\u00f2. I suoi nipoti si spartirono in due il paese (Cunedagio regnava a sud dell'Humber e Margano a nord), ma poco dopo vennero a loro volta a contesa e nella guerra civile che ne segu\u00ec Margano fu sconfitto e ucciso.\nNella cultura.\nLa storia di Leir e delle sue tre figlie fu utilizzata da Shakespeare per la sua tragedia \"Re Lear\". Tuttavia essa \u00e8 ambientata in un'epoca molto pi\u00f9 tarda rispetto alla (comunque anacronistica) antichit\u00e0 celtica descritta da Goffredo di Monmouth nella sua \"Historia\". Ma soprattutto diverge la trama: nella versione di Shakespeare, la spedizione di Cordelia per rimettere sul trono il padre si risolve in un fallimento, i due vengono gettati in prigione e ivi muoiono.\nOltre a Shakespeare, anche il poeta Edmund Spenser utilizz\u00f2 la storia di Cordelia per un poema epico intitolato \"The Faerie Queene\" (1590 ca.). Ed \u00e8 parimenti nota una tragedia omonima a quella di Shakespeare, ma di autore ignoto."}
{"id": "714326", "revid": "767487", "url": "https://it.wikipedia.org/wiki?curid=714326", "title": "Podu Iloaiei", "text": "Podu Iloaiei \u00e8 una citt\u00e0 della Romania di 10.162 abitanti, ubicata nel distretto di Ia\u0219i nella regione storica della Moldavia.\nFanno parte dell'area amministrativa anche le localit\u00e0 di Bud\u0103i, Cosi\u0163eni, Holm e Scob\u00e2l\u0163eni.\nPodu Iloaiei ha ottenuto lo \"status\" di citt\u00e0 il 12 ottobre 2005.\nIl 3 aprile 2000 \u00e8 stato scoperto un sito archeologico non lontano dal centro abitato chiamato \"Campagna di T\u00e2rgu\" (\"\u0219esul T\u00e2rgului\")."}
{"id": "714327", "revid": "156341", "url": "https://it.wikipedia.org/wiki?curid=714327", "title": "Tansman", "text": ""}
{"id": "714333", "revid": "1793900", "url": "https://it.wikipedia.org/wiki?curid=714333", "title": "Pinturas", "text": "Il Rio Pinturas \u00e8 un fiume della Patagonia, in Argentina, che scorre attraverso una valle a cui sovente ci si riferisce come \"il Gran Canyon argentino\".\nAttraversa il Parco nazionale Perito Moreno e scorre vicino a numerosi siti archeologici, tra i quali la Cueva de las Manos, cio\u00e8 la Caverna delle Mani, famosa per le incisioni rupestri risalenti a oltre 10.000 anni fa. Il sito \u00e8 stato inserito tra i patrimoni dell'umanit\u00e0 dall'UNESCO nel 1999."}
{"id": "714339", "revid": "838137", "url": "https://it.wikipedia.org/wiki?curid=714339", "title": "Rie Mastenbroek", "text": "Biografia.\nInizi\u00f2 a nuotare con l'allenatrice \"Ma\" Braun, famosa perch\u00e9 sua figlia, da lei allenata, aveva vinto una medaglia d'oro alle Olimpiadi del 1928.\nNel 1934, ad appena 15 anni, Rie Mastenbroek vinse tre ori ed un argento ai campionati europei. Due anni dopo, alle Olimpiadi di Berlino 1936, si aggiudic\u00f2 tre volte l'oro nei 100, 400 e nella 4 x 100 stile libero, e l'argento nei 100 dorso.\nIl presidente del CIO dell'epoca, Willy Daume, alla conclusione delle Olimpiadi, le diede l'appellativo di \"Imperatrice di Berlino\".\nFu la prima donna, in qualsiasi sport, a vincere quattro medaglie nella stessa Olimpiade. Successivamente don\u00f2 una delle sue medaglie d'oro in beneficenza, per raccogliere fondi per un centro per disabili.\nDurante la sua carriera stabil\u00ec anche nove primati mondiali (sei nel dorso, tre nello stile libero).\nNel 1937 divenne istruttrice di nuoto. Questo le fece perdere lo \"status\" di dilettante, secondo le regole dell'epoca, e non pot\u00e9 pi\u00f9 partecipare alle successive Olimpiadi.\nNel 1968 Rie Mastenbroek fu inserita nella International Swimming Hall of Fame, la \"Hall of Fame\" internazionale degli sport acquatici.\nMor\u00ec a Rotterdam nel 2003, a 84 anni."}
{"id": "714345", "revid": "767487", "url": "https://it.wikipedia.org/wiki?curid=714345", "title": "Economic Research Service", "text": "L'Economic Research Service (ERS) \u00e8 la pi\u00f9 importante fonte di ricerca ed informazioni in economia del United States Department of Agriculture. Situato in Washington D.C., la missione dell'ERS \u00e8 di informare e favorire il processo di decision-making pubblico e privato sui temi di politica ed economia agroalimentare, ambientale e dello sviluppo rurale. Per adempiere a questa funzione una squadra di economisti e sociologi di alto livello, sviluppano e distribuiscono un'ampia gamma di informazioni e analisi economiche e sociali.\nLe periodiche analisi e ricerche dell'ERS forniscono ai decisori pubblici e privati le informazioni di cui hanno bisogno per il loro business, per formulare politiche, o imparare qualcosa sulle aziende agricole, lo sviluppo rurale ed il settore agroalimentare. I materiali prodotti dall'ERS sono usati da giornali ed altri mass media, e sia le pubblicazioni stampate che quelle in formato elettronico sono disponibili pubblicamente.\nIl lavoro dell'Agenzia \u00e8 strutturato in quattro divisioni:\nIl programma dell'ERS include ricerca analisi del settore agroalimentare e delle commodity, analisi delle politiche, ed indicatori statistici e di sviluppo economico. Le informazioni e le analisi sono prodotte per il settore privato e per aiutare le branche esecutive e legislative del Federal Government per sviluppare, amministrare, e valutare i programmi ed i progetti."}
{"id": "714348", "revid": "287204", "url": "https://it.wikipedia.org/wiki?curid=714348", "title": "Annullabilit\u00e0", "text": ""}
{"id": "714353", "revid": "287204", "url": "https://it.wikipedia.org/wiki?curid=714353", "title": "Tommy Lee Wallace", "text": "Tra i suoi lavori pi\u00f9 famosi ci sono \"Halloween III - Il signore della notte\", sequel al famoso slasher di John Carpenter \"Halloween - La notte delle streghe\" e \"Il cacciatore delle tenebre\", sequel diretto a \"Vampires\" di John Carpenter. A differenza del suo \"maestro\", Carpenter, i suoi film sono privi di alcun impegno sia politico o sociale, ma tendono unicamente a intrattenere lo spettatore con vari elementi di suspense."}
{"id": "714355", "revid": "124123", "url": "https://it.wikipedia.org/wiki?curid=714355", "title": "Margano I", "text": "Biografia.\nEra figlio di Maglauro, duca di Albany, e di Goneril, figlia di re Leir. Insieme al fratello Cunedagio, duca di Cornovaglia, tolse il trono di Britannia alla zia Cordelia, dopodich\u00e9 spart\u00ec il regno col fratello: Cunedagio regnava a sud-ovest dell'Humber e Margano la regione a nord-est di questo fiume. Alla fine, per\u00f2, tra i due scoppi\u00f2 la guerra civile: Morgano fu sconfitto e ucciso dal fratello Cunedagio, che rimase l'unico sovrano della Britannia."}
{"id": "714361", "revid": "111322", "url": "https://it.wikipedia.org/wiki?curid=714361", "title": "Bandini automobili", "text": ""}
{"id": "714362", "revid": "697352", "url": "https://it.wikipedia.org/wiki?curid=714362", "title": "Gastone Brilli-Peri", "text": "Biografia.\nGastone Brilli-Peri era figlio del conte Alessandro Brilli-Peri e della marchesa Elisa Alli Maccarani, residenti a Firenze in un palazzo signorile in via Guelfa 69. Come molte famiglie nobili fiorentine, possedevano anche una serie di propriet\u00e0 in campagna e pi\u00f9 precisamente a Montevarchi in localit\u00e0 Giglio, zona Acquamorta, in quella che \u00e8 via Soldani, ch\u00e9 poi i Brilli Peri, originari di Montevarchi, si erano inurbati in Firenze proprio da l\u00ec. Non \u00e8 strano dunque che Gastone preferisse Montevarchi a Firenze come dimostrano anche i certificati anagrafici che lo vedono residente in Montevarchi fino al 10 novembre 1909 anche se, essendo lui fiorentino, non \u00e8 stato possibile stabilire quando vi prese la residenza.\nDisput\u00f2 la sua prima gara agli inizi del 1907 quando aveva solo 14 anni. Era per\u00f2 una corsa ciclistica. Scrive nel suo diario: \u00ab\"eravamo quasi tutti ragazzi della Provincia di Arezzo, fanatici e scavezzacolli dello stesso stampo. A San Giustino mi si rompe la forcella; mi trovo in terra con la testa e un ginocchio rotti. Minaccia di commozione cerebrale; dieci punti di sutura. Ma mio padre mi ha fabbricato bene; la Domenica successiva, tutto fasciato e infagottato corro e vinco una corsa a Mercatale Valdarno\"\u00bb.\nNel 1908, vinse un'altra gara a Firenze intitolata all'aviatore Charles Van Den Born il cui primo premio era, ovviamente, un tour in aereo sulla citt\u00e0 con decollo da Campo di Marte. Gara dopo gara, nel 1911, arriv\u00f2 la vittoria nel campionato toscano e relativo piazzamento a quello italiano. In senso ciclistico Brilli Peri era un velocista: debole in salita ma micidiale nelle volate.\nLa passione per la bicicletta comunque pass\u00f2 presto quando, nel 1912, compr\u00f2 la sua prima moto, una \"Della Ferrera\". L'anno dopo si iscrisse al Moto Club d'Italia con licenza di gareggiare e infatti nel 1914 partecip\u00f2 al Giro del Trasimeno e al Giro Umbro-Toscano per poi vincere il 1\u00ba Giro motociclistico d'Italia. Durante la Prima guerra mondiale fu assegnato al 69\u00ba Reggimento Fanteria e, naturalmente, impiegato come motociclista addetto all'Ufficio Stampa del Comando Supremo.\nA guerra finita torn\u00f2 a correre e, durante una gara al Foro Boario, avvenne la svolta della sua carriera come racconta lui stesso: \u00ab\"ma il pi\u00f9 grave rischio l'ho corso\" [...] \"nella pista del Foro Boario a Padova, durante lo svolgimento di una gara motociclistica di beneficenza a favore delle famiglie dei caduti. Uno scoppio di gomma, mentre abbordavo alla massima velocit\u00e0 una curva sopraelevata; un ruzzolone semplicemente fantastico; pi\u00f9 di due mesi all'ospedale e ... cambiamento dei connotati. Rotto il naso, rotta la mandibola, perduti sei denti: ecco il passivo del mio bilancio. All'attivo pongo una neo plastica brillantemente eseguita, ma che mi ha reso per sempre irriconoscibile a me stesso. Quella caduta mi decise a... continuare a correre ancor pi\u00f9 forte, passando dalla motocicletta alla automobile\"\u00bb.\nPilota e asso del volante.\nCon le auto da corsa, per la verit\u00e0, aveva gi\u00e0 avuto a che fare nel 1914 quando, nel circuito del Mugello, aveva fatto da meccanico al conte San Giorgio. L'esordio da pilota fu per\u00f2 nel 1920 in una classica di allora, la Parma-Poggio Berceto, dove, al volante di un'Aquila Italiana, si classific\u00f2 terzo.\nIl 2 aprile 1922 prese parte alla XIII edizione della Targa Florio ma fu costretto al ritiro per un grave incidente con cappottamento dell'auto di oltre undici quintali e lui sotto. Fu Antonio Ascari a trasportarlo all'ospedale. Con ancora i postumi dell'incidente addosso, sempre nel 1922, torn\u00f2 a vincere la Parma-Berceto e al Mugello pi\u00f9 buoni piazzamenti alla gara della Consuma e al Gran Premio d'Autunno a Monza.\nRiprov\u00f2 con la Targa Florio il 15 aprile dell'anno dopo, con una Steyr, ma fu costretto di nuovo al ritiro. Tuttavia, come da copione, rivinse la Parma-Poggio Berceto, coprendo il percorso con il tempo record di 35' e 24\", e in maggio rivinse anche il Premio del Mugello malgrado, durante la gara, avesse cambiato ben dodici gomme. E non era finita qui. In agosto partecip\u00f2 alla terza edizione del Circuito del Montenero nella categoria sport-classe 3000, classificandosi primo con il tempo di 2.4,9'1\" alla media di 64,274\u00a0km orari facendo suo anche il giro pi\u00f9 veloce in 18'13\" alla media di 74,108\u00a0km orari.\nSempre su Steyr, il 27 aprile 1924, era al via della XV edizione della Targa Florio alla quale, per la prima volta, era abbinata la Coppa Florio. Stavolta nessun ritiro anche se il risultato finale fu piuttosto deludente: 11\u00ba alla Targa Florio e 10\u00ba alla Coppa Florio.\nNel 1925 vinse la Coppa della Perugina e prese parte anche al Gran Premio di Spa, in Belgio, ma senza grande successo. Lui per\u00f2 non si scoraggi\u00f2 e il 26 luglio era regolarmente al via del Gran Premio di Francia dove mor\u00ec Antonio Ascari che si schiant\u00f2 con l'Alfa Romeo P2. E proprio in seguito a questa tragedia la scuderia decise di ingaggiare Brilli Peri come sostituto di Ascari. Una fatalit\u00e0 che gli valse la gloria.\nCon l'Alfa Romeo campione del mondo.\nAlla vigilia del Gran Premio d'Italia, Milano era invasa da una folla di appassionati e semplici curiosi e gli hotel di Milano erano tutti esauriti. Al gran premio avrebbero assistito il principe ereditario Umberto e la principessa Jolanda. Perfino Gabriele D'Annunzio aveva annunciato la sua presenza con un telegramma agli organizzatori: \u00ab\"Mi metto al servizio della Dea Rapidit\u00e0 e sono certo della vittoria\"\u00bb.\nMonza era l'ultima gara del Campionato del Mondo Costruttori (il primo mai organizzato) e le previsioni erano tutt'altro che favorevoli per gli italiani. Americani e francesi schieravano i loro migliori piloti e i tempi segnati da Kreys in prova non promettevano niente di buono. Come ricorda anche Brilli Peri: \u00abSentivo quel giorno, per la grande battaglia Italo-Americana che dovemmo affrontare senza Antonio Ascari, grande capitano scomparso, sentivo la mia volont\u00e0 di vittoria divenuta incrollabile. I bookmakers mi pagavano sino a venti. Ma io avevo fede cieca nella imbattibilit\u00e0 dell'Alfa-Romeo, nella mia forza fisica e morale. Pensavo ad Ascari, a Sivocci, a tutti i nostri morti; e sentivo che essi mi comandavano di vincere. Che importava osare, cedere ancora una volta, rischiare la pelle! Si trattava di assicurare all'Italia il campionato del mondo ed io la pelle l'avevo arrischiata tante volte per molto meno\u00bb.\nIl 6 settembre 1925, sulla griglia di partenza del V Gran Premio d'Italia, Brilli Peri \u00e8 in terza fila con Santolesi su Chiribiri e Kreys su Duesenberg dietro alle altre Alfa Romeo di Campari e De Paoli. Dopo il via, Campari rimane al comando per tutto il primo giro e poi Kreys con la sua Duesenberg prende la testa che mantiene fino al terzo giro poi alla curva di Lesmo ribalta e, anche se ne esce illeso, la corsa per lui \u00e8 finita. Le tre Alfa di Brilli Peri, Campari e DePaolo prendono il comando seguite a breve distanza da Milton su Duesenberg che ha in scia Materassi che per\u00f2, di l\u00ec a poco, esce per un guasto meccanico. Al 32\u00ba giro Brilli Peri si ferma per fare rifornimento e cambia le due ruote posteriori. Poi \u00e8 Campari a fermarsi ai box per il rifornimento. Al 35\u00ba giro, ripassano ai box contemporaneamente tutte e tre le Alfa Romeo e Milton passa al comando. Ma per poco. Brilli Peri con una progressiva accelerazione dalla terza posizione lo supera e va in testa. Dopo 80 giri di pista per 800\u00a0km, Brilli Peri sfreccia sul rettilineo d'arrivo e passa per primo sotto la bandiera a scacchi con un tempo di 5 ore, 14 minuti e 33 secondi. E grazie a questa vittoria l'Alfa Romeo diventa campione del mondo.\nQuesto l'ordine di arrivo:\nIl giorno dopo scrive il Giornale d'Italia \u00ab\"Brilli Peri ha dimostrato di essere un maestro del volante ed ha saputo degnamente sostituire il suo grande sfortunato predecessore: Ascari. Meno temerario di lui, ha rivelato nella condotta di corsa una calma, una sicurezza di guida, una perfetta percezione della necessit\u00e0 del momento che sono presagio di vittoria avvenire. Che se Brilli Peri avesse voluto, avrebbe potuto aumentare notevolmente la distanza fra la sua e le altre macchine. Questo dominio della volont\u00e0 che gli ha fatto rinunziare alla ebbrezza di un trionfo pi\u00f9 completo, dimostra come egli sia fornito di eminenti qualit\u00e0 sportive\"\u00bb.\nAldo Borrelli, in un editoriale dal titolo \"In margine a Monza\", su \"La Nazione\" scrive: \u00ab\"Noi siamo particolarmente lieti che la vittoria di Monza non sia stata ghermita dagli uomini pi\u00f9 noti al quali sembrava dovesse andare per diritto divino, ma da questo bel gentiluomo fiorentino, da questo grande e buon figliolone delta nostra terra, il quale aveva gi\u00e0 sanguinato varie volte sulla strada dominata e dominatrice e perseguiva tuttavia il suo sogno di gloria, bench\u00e9 ad ogni svolta lo attendesse implacabile un nuovo colpo mancino delta sorte. Borbottone e sorridente, impetuoso e cauto, impastato di tutte le nostre strade italiche, osteggiato in una corsa da un motore ironico, in un'altra dal fango, in una terza da una gomma burlona, sacrando e imprecando, egli ha percorso tutto il calvario di una \"guigne\" stabile pi\u00f9 che l'ago di una bussola al Nord. Senza disanimarsi, senza cedere. Sinch\u00e9 ha potuto agguantare la vittoria pi\u00f9 alta nella competizione pi\u00f9 grande. E l'Alfa di Brilli Peri ha sgominato la Duesenberg di Milton. La genialit\u00e0 della costruzione, saldandosi al valore dell'uomo, ha permesso la creazione di questo primato in un campo che pareva essere precluso agli uomini del vecchio mondo dalle sterminate possibilit\u00e0 tecniche e dalle pi\u00f9 vergini energie umane possedute dall'America\"\u00bb. E infatti fu l'ultima volta che un team e un pilota statunitense riuscirono a infilarsi tra i grandi dell'automobilismo pre-Formula 1.\nUlteriori successi e il tragico incidente.\nIl 1928 \u00e8 l'anno dei suoi pi\u00f9 grandi successi. Il 10 giugno arriva secondo nel Gran Premio di Roma dietro a Louis Chiron su Bugatti; ma poi vince a Montenero, a Perugia, a Brescia, alla Collina Pistoiese e alla Consuma, e ancora a Cremona, al Mugello e a Tunisi.\nNel 1929 ottiene un'ulteriore vittoria in terra africana, aggiudicandosi il Gran Premio di Tripoli.\nSembrava insomma che la sua parabola ascendente non dovesse pi\u00f9 arrestarsi fino a quando il 22 marzo 1930 \u00ab\"poco dopo le ore 13, mentre in circuito chiuso il corridore Gastone Brilli Peri provava il percorso della gara, giunto in localit\u00e0 Suk El Giuma, a 5\u00a0km da Tripoli, perduta la padronanza della sua potente macchina, andava a cozzare contro il muricciolo di un giardino. L'automobile filava in quel momento ad una velocit\u00e0 di 180\u00a0km all'ora. L'urto \u00e8 stato tremendo. Sbalzato dal sedile, il valoroso pilota toscano rimaneva ucciso sul colpo\"\u00bb.\nIl corpo di Gastone Brilli Peri rientr\u00f2 a Montevarchi nel tardo pomeriggio del 28 marzo e fu allestita una camera ardente nella Chiesa della Misericordia. Mentre in tutta la citt\u00e0 le bandiere erano a mezz'asta, il 29 marzo, fu celebrato il funerale al quale partecip\u00f2 una folla imponente arrivata da Firenze e da tutta l'Italia. Il corpo fu poi trasferito a Firenze, nel cimitero di Trespiano, per essere seppellito nella cappella di famiglia dove lo ricorda un busto in bronzo dello scultore Pietro Guerri.\nEredit\u00e0.\nIn memoria del figlio scomparso, con atto di donazione del 29 dicembre 1939, la madre Elisa lasci\u00f2 la villa di Montevarchi alle suore Calasanziane che la adibirono ad asilo infantile intitolandolo al pilota. La marchesa don\u00f2 anche una campana alla chiesa di Santa Maria al Giglio.\nA Gastone Brilli Peri - che \u00e8 citato nella canzone \"Nuvolari\" di Lucio Dalla e nel film del 1954 \"Cronache di poveri amanti\" di Carlo Lizzani - \u00e8 stato intitolato lo stadio di Montevarchi.\n\u00c8 il prozio dell'attrice Nancy Brilli."}
{"id": "714363", "revid": "149726", "url": "https://it.wikipedia.org/wiki?curid=714363", "title": "Vetterli Federico", "text": ""}
{"id": "714366", "revid": "104458", "url": "https://it.wikipedia.org/wiki?curid=714366", "title": "Aar (fiume)", "text": "L'Aar (o Aare) \u00e8 un fiume della Svizzera. Nasce nelle Alpi bernesi, forma i laghi di Brienz e di Thun, tocca Berna, per poi sfociare nel Reno.\nTra i fiumi con il percorso completamente in territorio elvetico \u00e8 il fiume pi\u00f9 lungo (295\u00a0km) ed importante; con il suo bacino imbrifero drena una superficie di quasi 18000\u00a0km\u00b2, circa il 43% dell'intera Svizzera.\nPercorso.\nIl fiume Aar nasce ad ovest del passo del Grimsel dai due ghiacciai che scendono dal versante orientale del Finsteraarhorn, nelle Alpi bernesi e pi\u00f9 particolarmente dal Basso ghiacciaio dell'Aar e dal Alto ghiacciaio dell'Aar.\nDopo il fiume percorre la valle dell'Hasli, raggiunge ed attraversa i laghi di Brienz e di Thun, da cui esce navigabile. In seguito scorre verso Berna, la cui parte vecchia \u00e8 stata costruita sul bordo di un suo meandro. Un impianto idroelettrico \u00e8 stato creato dopo Berna a M\u00fchleberg, il quale produce 45\u00a0MW di corrente elettrica. Un paio di chilometri pi\u00f9 a valle della diga si trova la centrale nucleare di M\u00fchleberg, che \u00e8 raffreddata con l'acqua del fiume.\nPi\u00f9 lontano il fiume \u00e8 raggiunto dalla sinistra orografica dalla Saane (in francese \"Sarine\"), suo principale affluente. Successivamente continua il suo percorso fino al lago di Bienne.\nDi qui il fiume prende a scorrere verso est al sud del Giura ed attraversa la citt\u00e0 di Soletta dove lo raggiunge il suo affluente Emme. In seguito attraversa la citt\u00e0 di Olten.\nAttraversa poi Aarau e Brugg dove confluiscono da destra i fiumi Reuss e Limmat.\nInfine l'Aar continua il suo cammino verso nord fino al Reno nel quale si getta nei pressi di Koblenz, pi\u00f9 precisamente di fronte al comune tedesco di Waldshut-Tiengen.\nComuni attraversati.\nI comuni attraversati sono:\nAffluenti.\nI principali affluenti (ed eventuali subaffluenti) nell'ordine in cui raggiungono il fiume, a partire dalla sua confluenza con il Reno e fino alla sua sorgente, sono: "}
{"id": "714369", "revid": "729019", "url": "https://it.wikipedia.org/wiki?curid=714369", "title": "Strada statale 344 di Porto Ceresio", "text": "La strada statale 344 di Porto Ceresio (SS 344) \u00e8 una strada statale italiana, che funge da collegamento tra Varese e la Svizzera.\nPercorso.\nHa inizio a nord di Varese dall'innesto sulla strada statale 233 Varesina e tocca i comuni di Induno Olona (evitandone il centro tramite un percorso in variante, in galleria e vietato ai ciclisti), Arcisate, Bisuschio, Besano e giunge a Porto Ceresio, paese che si affaccia sulla sponda sud-ovest del Lago di Lugano. Termina poi al confine di Stato di Porto Ceresio, dove entra in Svizzera.\nIl limite di velocit\u00e0 \u00e8 quasi sempre fissato a 50\u00a0km/h, a eccezione della variante di Induno Olona (limite 70\u00a0km/h) e un brevissimo tratto fra Bisuschio e Besano (limite a 90\u00a0km/h).\nI primi 2,918\u00a0km sono stati declassati e consegnati ai comuni di Varese e Induno Olona."}
{"id": "714378", "revid": "466539", "url": "https://it.wikipedia.org/wiki?curid=714378", "title": "Aarau", "text": "Aarau (toponimo tedesco) \u00e8 un comune svizzero di 21\u00a0503 abitanti del Canton Argovia, nel distretto di Aarau; ha lo status di citt\u00e0 ed \u00e8 capitale del cantone e capoluogo del distretto.\nGeografia fisica.\nSorge nella valle dell'Aar, da cui prende il nome, su una piana alluvionale sulla riva del fiume ai piedi dei monti del Massiccio del Giura.\nStoria.\nAarau fu fondata dai conti di Kyburg tra il 1240 e il 1250, con la funzione di piazzaforte a difesa della valle dell'Aar. A partire dal 1273 la citt\u00e0 pass\u00f2 sotto il possesso degli Asburgo; la fortezza fu quindi presa dai bernesi nel 1415. \nNel 1798, sotto il dominio napoleonico, divenne capitale della Repubblica Elvetica, mantenendo questo ruolo fino al 1803. Nel 2010 Aarau ha inglobato il comune soppresso di Rohr.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nFin dal XVII secolo \u00e8 stato un importante centro tessile, sia per il cotone sia per la seta, anche se attualmente \u00e8 un importante centro industriale, soprattutto nel settore metalmeccanico (strumenti di precisione) e calzaturiero (grazie anche alla diffusione di tale attivit\u00e0 nei borghi vicini).\nInfrastrutture e trasporti.\nAarau \u00e8 servita dall'omonima stazione, rilevante nodo ferroviario sulla ferrovia Berna-Zurigo; \u00e8 il centro della rete celere dell'Argovia e il capolinea della Wynental- und Suhrentalbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nAd Aarau hanno sede la Federazione svizzera di ginnastica e, tra le altre, la squadra di calcio Fussballclub Aarau 1902."}
{"id": "714379", "revid": "1452073", "url": "https://it.wikipedia.org/wiki?curid=714379", "title": "Mega Man Zero", "text": "Mega Man Zero, in Giappone , \u00e8 un videogioco a piattaforme, primo episodio della serie \"Mega Man Zero\".\nTrama.\nDopo la guerra contro Maverick (nella serie \"Mega Man X\"), grazie all'aiuto di X, le ferite apportate dalla guerra al mondo si stanno lentamente rimarginando ed il mondo sta lentamente rigenerandosi. Viene creata Neo Arcadia, come sogno utopistico per gli umani. Ma appena inizia il benessere per gli umani grazie alla creazione di Neo Arcadia, inizia la paura che i \"reploids\" possano iniziare una nuova guerra, quindi molti di loro vengono uccisi e vengono banditi dal territorio di Neo Arcadia.\nMolti dei reploids scappati si uniscono ad un movimento di resistenza creato da Ciel, una scienziata umana di Neo Arcadia. Ma la forza del movimento rivoluzionario non sono abbastanza da combattere il governo di Neo Arcadia, provano quindi a trovare e resuscitare il leggendario Zero, che combatt\u00e9 con X contro le truppe di Maverick 100 anni prima. Dopo lunghe ricerche riescono a trovare Zero e corrono da lui per recuperarlo e per poter combattere contro Neo Arcadia.\nModalit\u00e0 di gioco.\nIl gioco si discosta notevolmente dalla struttura tipica su cui si \u00e8 assestata la serie di Megaman, come mostra la tabella seguente. I successivi episodi della serie ritornano progressivamente verso la struttura base dei videogiochi di Megaman.\nL'ordine delle missioni \u00e8 relativamente arbitrario, in quanto solo quelle numerate devono essere completate nell'ordine specificato."}
{"id": "714381", "revid": "1934238", "url": "https://it.wikipedia.org/wiki?curid=714381", "title": "Parco interregionale Delta del Po", "text": "Il Parco Naturale Interregionale del Delta del Po \u00e8 il nome che la Legge quadro sulle Aree Protette (Legge n.394 del 1991) ha stabilito per il parco che le Regioni del Veneto e dell'Emilia-Romagna avrebbero dovuto realizzare congiuntamente e di concerto con il Ministero dell'Ambiente, nel territorio che si estende tra le province di Rovigo e di Ferrara in corrispondenza con la foce del fiume Po.\nStoria.\nAnni di polemiche e di diatribe hanno impedito alle due amministrazioni regionali e alle amministrazioni provinciali e comunali coinvolte di raggiungere un accordo circa la gestione congiunta dell'area protetta.\nIl Delta del Po, pur essendo di insostituibile interesse naturalistico, paesaggistico e storico e pur essendo compreso tra i Patrimoni dell'umanit\u00e0 dell'UNESCO, \u00e8 sede di forti interessi economici, per la presenza, ad esempio, di vaste aree di pesca, di allevamento, di coltivazioni, di produzione energetica (la centrale elettrica di Polesine-Camerini), e ovviamente di interessi turistici.\nLa storia del parco del Delta del Po inizia nel 1979 quando la Regione Emilia-Romagna inizi\u00f2 lo studio per la fattibilit\u00e0 di un parco nazionale. L'idea del parco di interesse nazionale viene poi sostituita con quella di un parco di interesse regionale.\nNel 1988 la LR n.27 del 2 luglio 1988, istituisce il Parco Naturale Regionale del Delta del Po. Nel testo della legge vi \u00e8 gi\u00e0 l'impegno di interagire con il Veneto e con lo Stato per la realizzazione di un'area cogestita comprendente tutto il territorio dell'estuario del Po.\nLo Stato conferma nel 1991 la volont\u00e0 di arrivare ad un unico parco: l'art. 35 della Legge n.394 del 1991 stabilisce che Emilia-Romagna e Veneto istituiscano di concerto, e d'accordo il Ministero dell'Ambiente, il Parco Naturale Interregionale del Delta del Po entro il 1993.\nVarie conferenze costituenti e tavoli di trattativa locale non sono serviti a raggiungere un accordo per la creazione di un Ente Parco cogestito.\nL'Emilia-Romagna ha completato il suo percorso iniziato nel 1988 con la costituzione, nel 1996, di un proprio Ente Parco.\nL'anno successivo \u00e8 nato il Parco Regionale veneto del Delta del Po istituito dalla LR n.36 dell'8 settembre 1997, su un piano approvato nel 1994, comprendente tutto il territorio del vero e proprio estuario del Po in provincia di Rovigo, in 9 comuni, per circa 786\u00a0km\u00b2 di estensione, con circa 120\u00a0km\u00b2 di aree protette."}
{"id": "714397", "revid": "254059", "url": "https://it.wikipedia.org/wiki?curid=714397", "title": "Federico Vetterli", "text": "Biografia.\nNel 1867 present\u00f2 un fucile a ripetizione con chiusura a cilindro rassomigliante a quello Flobert. Dopo molte prove quest'arma fu adattata dal governo federale svizzero, nel 1867, col nome di \"fucile Vetterli a ripetizione modello 1867\", in seguito modello 1869.\nSul finire del 1871 questo modello sub\u00ec ancora numerose modificazioni, la principale fu di una molla a spirale per la percussione sulla capsula della cartuccia. Pi\u00f9 avanti si ebbe il modello 1874.\nIl sistema di ripetizione ha il serbatoio con tredici cartucce posto lungo il fusto dell'arma, una molla a spirale con spingitoio porta le cartucce alla culatta nel punto ove una cucchiaia le raccoglie successivamente dopo ogni sparo e le presenta di fronte alla camera, nella quale sono alloggiate, spingendo avanti il cilindro otturatore.\nIl fucile era munito di bacchetta alla quale si applicava uno scovolino per la pulitura dell'anima. La pallottola era di piombo, cilindrica. \nData la semplicit\u00e0 del meccanismo e la sua robustezza, questo fucile venne adottato anche dall'Italia in calibro 10,35 \u00d7 47 mm R con poche modificazioni e con successivi miglioramenti, prendendo il nome di fucile Vetterli Mod. 1870. Il fucile Vetterli italiano era munito di leva di sicurezza Clavarino, modificato in seguito da Vitali e rest\u00f2 in servizio, trasformato a ripetizione nel modello Vetterli-Vitali Mod. 1870/87, fino all'adozione del Carcano Mod. 91.\nNella Grande Guerra, lo stesso fucile fu ulteriormente modificato in calibro 6,5 \u00d7 52 mm e serv\u00ec nelle trincee come Vetterli-Vitali Mod. 1870/87/16. "}
{"id": "714401", "revid": "26601", "url": "https://it.wikipedia.org/wiki?curid=714401", "title": "British Home Championship", "text": ""}
{"id": "714403", "revid": "1431409", "url": "https://it.wikipedia.org/wiki?curid=714403", "title": "Steve Bloomer", "text": "Biografia.\nOltre a essere un calciatore fu anche un giocatore di baseball, vincendo negli anni '90 del XIX secolo per tre volte il titolo britannico. Fu anche un giocatore dilettante di cricket.\nNel 1914 emigr\u00f2 in Germania per allenare una squadra di Berlino e durante la guerra fu internato in un campo prigionieri per civili. Organizz\u00f2 insieme ad altri giocatori professionistici presenti una serie di tornei di calcio (e anche di cricket).\nCarriera.\nGiocatore.\nClub.\nInizi\u00f2 a giocare nel Derby County (squadra nella quale aveva militato gi\u00e0 il padre) nel 1892, a 18 anni. Con la squadra della citt\u00e0 dove crebbe vinse ben 5 titoli di capocannoniere in campionato (1896, 1897, 1899, 1901 e 1904), che rappresenta ancor oggi un record imbattuto. Tuttavia con il Derby County non riusc\u00ec mai a vincere nessun titolo, arrivando due volte consecutive alla finale di FA Cup (1898 e 1899).\nNel 1906 pass\u00f2 al Middlesbrough \nTornato al Derby County in Second Division nel 1910, contribu\u00ec alla promozione del 1912, arrivando a giocare l'ultima partita della carriera a 40 anni e 11 giorni in First Division. Nell'ultimo campionato prima dello scoppio della Prima guerra mondiale la squadra venne retrocessa.\n\u00c8 stato il pi\u00f9 prolifico realizzatore inglese dell'anteguerra, e il secondo di tutti i tempi nel campionato inglese dopo Jimmy Greaves con 317 gol in 536 partite di campionato con le maglie del e del . Nelle annate 1896, 1897 e 1901 divenne il miglior marcatore mondiale.\nNazionale.\nEsord\u00ec in Nazionale nel 1895, e nelle prime 10 partite segn\u00f2 19 reti.\nNel 1907 chiuse la sua carriera in Nazionale nella quale totalizz\u00f2 29 reti in 23 partite, l'ultima dei quali nella sua ultima partita contro la Scozia.\nIn Nazionale ha vinto per 8 volte il British Home Championship.\nAllenatore.\nNel 1924 guid\u00f2 la squadra spagnola del Real Uni\u00f3n alla vittoria della Copa del Rey contro il ."}
{"id": "714405", "revid": "1313191", "url": "https://it.wikipedia.org/wiki?curid=714405", "title": "Eucalyptus camaldulensis", "text": "L'eucalipto rosso (Eucalyptus camaldulensis, ) \u00e8 un albero appartenente alla famiglia delle Myrtaceae, originario dell'Australia che si pu\u00f2 trovare in molte zone del mondo dal clima temperato. In Italia \u00e8 presente dal 1803. Il suo nome scientifico deriva dalla Collina dei Camaldoli, presso Napoli, dove la specie venne descritta per la prima volta.\nSi tratta di un albero assai diffuso lungo molti corsi d'acqua nell'interno del continente australiano. L'albero produce un'ombra assai gradevole nel caldo infuocato delle zone dell'Australia centrale e gioca un ruolo importante nella stabilizzazione delle sponde dei fiumi, consolidando il suolo e limitandone l'erosione.\nDescrizione.\nL'eucalipto rosso raggiunge l'altezza di 20 m ma pu\u00f2 arrivare fino a 45 m e oltre (il suo congenere \"Eucalyptus regnans\" sfiora i 90 m).\nLa sua corteccia \u00e8 spessa (3 centimetri) e spugnosa. Da giovane \u00e8 rossastra, col tempo diventa grigia chiazzata di rosso, bianco e verde. Dalle fessure nella corteccia trasuda una linfa di colore rossastro (da qui il suo nome inglese di \"red gum\").\nLe foglie sono ovate da giovane, ma la pianta adulta presenta foglie lunghe lanceolate.\nColtivazione.\nL'albero si sviluppa rapidamente sia da semi freschi che essiccati o tenuti al fresco. La pianta diventa rapidamente forte e pu\u00f2 sopportare la siccit\u00e0 gi\u00e0 nei tubi usati nella riforestazione. Con essa si producono eccellenti bonsai e la pianta pu\u00f2 facilmente ricrescere sia dalla base che dalle gemme epicormiche.\nSi tratta di uno degli eucalipti pi\u00f9 coltivati nel mondo (5000\u00a0km\u00b2 di piantagioni nel 1980). \nUsi.\nDall'eucalipto rosso si ricava un legno rosso brillante che pu\u00f2 variare da un colore rosa chiaro a una tonalit\u00e0 molto scura, a seconda dell'et\u00e0 e delle condizioni ambientali. Il legno \u00e8 piuttosto friabile e spesso nodoso, quindi \u00e8 difficile da lavorare. Tradizionalmente veniva usato soprattutto per applicazioni come palchi, pali per recinzioni e travicelli ma di recente ha cominciato ad essere usato come legname per mobili, per il suo spettacolare colore rosso e i caratteristici contorni delle nervature. Deve essere fatta particolare attenzione nella scelta del legno perch\u00e9 questo \u00e8 assai sensibile ai cambiamenti dell'umidit\u00e0 dell'aria. Esso \u00e8 denso (circa 900\u00a0kg/m\u00b3), piuttosto duro, facile da pulire e intagliare. Il legno \u00e8 anche apprezzato dagli ebanisti, in particolare se secco e ben stagionato.\nIl legno degli eucalipti rossi della foresta di Barmah viene spesso usato come legna da ardere. Il legno della pianta produce inoltre un eccellente carbone usato in Brasile per la produzione di oggetti in ferro e acciaio. La pianta \u00e8 mellifera e viene utilizzata in apicoltura per produrre il miele d'eucalipto, soprattutto in Brasile e Australia."}
{"id": "714408", "revid": "125010265", "url": "https://it.wikipedia.org/wiki?curid=714408", "title": "Luigi Durand de la Penne (D 560)", "text": "Il cacciatorpediniere lanciamissili della Marina Militare Luigi Durand de la Penne (D 560) \u00e8 un'unit\u00e0 multiruolo per la lotta antiaerea, lotta antisommergibile, lotta antinave e per il bombardamento a lungo raggio.\nCaratteristiche.\nConta un equipaggio di 377 persone (di cui il 10% femminile). Lo scafo \u00e8 a ponte continuo con due blocchi di sovrastrutture che inglobano i due fumaioli, con la zona poppiera occupata per una lunghezza di circa 25 metri dal ponte di volo e per una lunghezza di 18m dall'aviorimessa che pu\u00f2 accogliere due elicotteri. La forma dello scafo e una coppia di stabilizzatori assicurano una notevole riduzione del rollio.\nStoria.\nLa nave porta il nome dell'ammiraglio di squadra Luigi Durand de la Penne, medaglia d'oro al valor militare. La costruzione dell'unit\u00e0, iniziata nel 1988 \u00e8 avvenuta nel Cantiere navale di Riva Trigoso e la nave \u00e8 stata varata il 20 ottobre 1989 con il nome Animoso richiamando il nome di una torpediniera della Regia Marina della seconda guerra mondiale della Classe Ciclone, ma con la morte di Durand de la Penne, avvenuta durante l'allestimento, venne deciso di cambiare il nome dell'unit\u00e0, che cos\u00ec venne consegnata il 18 marzo 1993 alla Marina Militare con il nuovo nome.\nTra le attivit\u00e0 a cui ha preso parte \u00e8 da segnalare la circumnavigazione del globo, effettuata assieme al \"Bersagliere\". Le due unit\u00e0, salpate il 12 luglio 1996, rientrarono a Taranto il 4 aprile 1997 dopo aver percorso oltre 46\u00a0000 miglia e toccato 35 porti di 23 nazioni.\nDall'11 febbraio 2002 al 17 giugno 2002 ha partecipato nel mar Arabico all'operazione Enduring Freedom.\nNell'estate 2006 ha preso parte con due interventi all'operazione di evacuazione di civili di varie nazionalit\u00e0 in fuga dai combattimenti da Beirut nel Libano a Larnaca nell'isola di Cipro, in un'operazione denominata \"Mimosa 06\", in cui hanno preso parte anche altre navi della Marina Militare Italiana, come la \"San Giorgio\", la \"San Marco\" e l'\"Aliseo\".\nLa \"Durand de la Penne\" \u00e8 stata assegnata dalla Marina Militare allo Standing Nato Maritime Group 2 (SNMG2) il gruppo navale che dipende dal Comando della Componente Marittima Alleata del Sud Europa e che fa parte della NRF (\"NATO Reaction Forces\"), la Forza di Reazione Rapida della NATO. Il \"Durand de la Penne\" ne fa parte insieme alla fregata turca \"Gokova\", la fregata greca \"Kondouriothis\", la fregata inglese \"Somerset\" e il cacciatorpediniere statunitense \"Gonzalez\".\nNel Dicembre 2014 ha preso parte alle operazioni di soccorso del traghetto Norman Atlantic."}
{"id": "714411", "revid": "1543377", "url": "https://it.wikipedia.org/wiki?curid=714411", "title": "Appaloosa", "text": "L'appaloosa \u00e8 una razza di cavalli originaria del Nord America.\nIl suo nome deriva dal popolo Palouse, appartenente alla nazione Waiilatpuan (come i Cayuse, anch'essi specializzati nell'allevamento di una razza di cavalli, i Walla Walla e i Nimipu, volgarmente noti come \"Nasi Forati\") cio\u00e8 il popolo dei nativi americani che furono i loro primi allevatori.\nMorfologia.\nEsistono cinque tipi di mantello: \"Leopardo\", \"Fiocco di neve\", \"Brina\", \"Marezzato\", \"Coperta macchiata\" o \"Coperta bianca\". La testa \u00e8 piccola e proporzionata, con profilo rettilineo, occhi con iride circondata da fondo oculare bianco, orecchie corte e appuntite. Il collo \u00e8 muscoloso e proporzionato, ben inserito nelle spalle lunghe e inclinate; il garrese \u00e8 mediamente definito e la linea dorso-lombare corta e dritta. Criniera e coda sono corte e rade. Il torace \u00e8 profondo e la groppa rotonda e ben mescolata; gli avambracci sono forti e i garretti solidi e giustamente angolati; i tendini sono robusti e asciutti. I piedi presentano strisce verticali nere e bianche. La pelle del naso \u00e8 particolarmente sottile, la testa raffinata \u00e8 un carattere distintivo della razza.\nMantello.\nLa caratteristica pi\u00f9 evidente dei cavalli appaloosa \u00e8 il mantello maculato, ma lo standard della razza prevede anche forme di pigmentazioni diverse. Esistono cinque tipi di manti: \nI mantelli brina e marezzato sono spesso indicati semplicemente come \"roan\" dato che in molti casi la differenza fra l'uno e l'altro \u00e8 piuttosto difficile da determinare.\nStoria.\nLe prime testimonianze di cavalli dal manto maculato sono antichissime. Nelle grotte di Lascaux e di Peche-Merle, in Francia, sono state rinvenute delle pitture rupestri che raffigurano cavalli macchiati, risalenti a circa 18.000 anni a.C. Gli studiosi ipotizzano che questi potessero essere gli antenati dell'appaloosa, ma secondo studi recenti le pitture rupestri potevano raffigurare anche semplici sogni o visioni.\nIn seguito, fra il II e I millennio a.C. molte civilt\u00e0 fra cui i Persia, i Cinesi e i Greci conoscevano questa tipologia di mantello come ci dimostrano numerosi manufatti. \nA partire dall'800 d.C. l'Austria ebbe un ruolo importantissimo nella diffusione del cavallo macchiato nell'ovest e nel nord Europa. I quadri di Johann Georg de Hamilton dimostrano l'esistenza a quell'epoca di diversi mantelli. Il cavallo macchiato fu esportato in diversi paesi come la Danimarca che per\u00f2 non seppe preservare il loro mantello caratteristico, la Francia e L'Inghilterra dove venivano usati soprattutto per tirare le carrozze di personaggi importanti come re e santi.\nIl cavallo macchiato fu esportato dall'Austria anche in Spagna e da l\u00ec nel XVI secolo fu portato nel Nuovo Mondo insieme ai primi colonizzatori. Si dedicarono in Messico soprattutto all'allevamento di ovini. Le popolazioni locali collaboravano con i coloni bianchi e anche se era loro proibito cavalcare, inevitabilmente vennero a contatto con i cavalli e impararono a gestirli. Nel 1680 gli schiavi dei villaggi vicini cacciarono via gli spagnoli e si appropriarono del loro bestiame e dei loro cavalli. Questi ultimi attraverso il commercio e lo scambio con le trib\u00f9 delle pianure si diffusero lentamente anche verso nord-est. La principale trib\u00f9 commerciante di cavalli macchiati era quelle degli Shoshoni.\nNella zona fra l'Oregon, l'Idaho e Washington era stanziata la trib\u00f9 dei Nez Perc\u00e9 (Nasi Forati) che in estate si spostava nelle montagne. Li avevano contatti commerciali con gli Shoshoni e videro per la prima volta \u201cun animale grande come un cervo, che mangiava erba e che era usato per il trasporto\u201d. Quindi iniziarono a comprarli o a rubarli e nel giro di venti anni impararono a cavalcarli. Inoltre attuarono una rigida selezione riproduttiva che privilegiava i cavalli pi\u00f9 atletici, forti e veloci utilizzati per la caccia al bisonte mentre gli altri venivano castrati o usati per il traino di carichi. \u00c8 grazie a questa trib\u00f9 che al giorno d'oggi possiamo parlare di razza appaloosa. Il nome deriva dal fiume Palouse che delimitava il territorio dei Nez Perc\u00e9. I bianchi si riferivano ai cavalli macchiati chiamandoli \"a Palouse horse\". Col tempo l'espressione si modific\u00f2 in \"apalousey\" e infine in Appaloosa.\nNel 1855 fu siglato fra i Nez Perc\u00e9 e il governo americano un trattato che riconosceva il territorio vicino al fiume Palouse come appartenente ai Nez Perc\u00e9. Nel 1860 i coloni violarono quel trattato perch\u00e9 vi avevano rilevato la presenza di polvere d'oro. Quindi nel 1863 fu creato un secondo trattato che riduceva la riserva dei Nez Perc\u00e9 del 90% ma non tutti i capitrib\u00f9 lo accettarono. Quando furono costretti a spostarsi si ribellarono e nel 1887 scoppi\u00f2 la guerra. Durante tre mesi e mezzo i Nez Perc\u00e9 fuggirono la cavalleria per pi\u00f9 di 2.000 chilometri cercando di raggiungere i confini sicuri del Canada. Mancava poco alla loro meta quando si arresero. Gli indiani furono mandati nel Nord Dakota e i loro 1000 cavalli sopravvissuti al viaggio furono sequestrati e venduti a Fort Keogh. Alcune persone fra cui Claude Thomson e Francio Haines si interessarono all'appaloosa che comunque and\u00f2 praticamente perso. Solo nel 1938 in Oregon fu fondato l'Appaloosa Horse Club che si occup\u00f2 della tutela della razza. L'associazione esiste ancora e conta ben 600.000 cavalli iscritti."}
{"id": "714412", "revid": "699147", "url": "https://it.wikipedia.org/wiki?curid=714412", "title": "Eucalyptus caesia", "text": "Eucalyptus caesia , comunemente nota come gungurru, \u00e8 una pianta appartenente alla famiglia delle Myrtaceae, originaria dell'Australia occidentale.\nDescrizione.\n\u00c8 endemico della regione Wheatbelt centrale nell\u2019Australia occidentale, dove si pu\u00f2 trovare su un piccolo numero di affioramenti granitici. \"Eucalyptus caesia\" \u00e8 anche conosciuta come la \"Silver Princess\" (\"Principessa d'argento\") in inglese. Il nome \"argento\" si riferisce alla polvere bianca che ricopre i rami, i bioccioli dei fiori e i frutti. \"Gungurru\" deriva dal nome usato dalla popolazione indigena Noongar.\nSono state identificate due sottospecie: caesia (alta circa 6\u20139 metri) e magna (alta fino a 15 metri). La corteccia \u00e8 rosso-marrone, del tipo minni ritchi riccia. I rami tendono ad agitarsi o piegarsi verso il terreno. Gli alberi hanno grandi fiori rosso-rosa o bianchi, di 40-50mm di diametro. Sono ampiamente coltivati come piante ornamentali, ma sono diventati rari in natura."}
{"id": "714416", "revid": "84184", "url": "https://it.wikipedia.org/wiki?curid=714416", "title": "MBE Holding", "text": "MBE Holding S.p.A. \u00e8 una societ\u00e0 nata nel 2005 da una joint venture tra Euronext, proprietaria del 51%, e Borsa Italiana S.p.A., che ne detiene il 49%.\nNel gennaio 2006, MBE Holding S.p.A. ha acquistato, in qualit\u00e0 di societ\u00e0-veicolo utilizzata dai suoi due azionisti, il 60,37% del gruppo MTS.\nNel corso del 2006 e nella prima met\u00e0 del 2007, MBE Holding S.p.A. \u00e8 stata utilizzata da Euronext e Borsa Italiana S.p.A. per esercitare il controllo congiunto del gruppo MTS, attraverso accordi parasociali che definivano le rispettive aree di competenza nella definizione delle strategie della societ\u00e0 controllata MTS S.p.A.\nNel mese di giugno 2007, Borsa Italiana S.p.A. ha esercitato un'opzione per l'acquisto della quota appartenente a Euronext, per un valore di circa 100 milioni di euro. Tale opzione derivava dagli accordi parasociali tra le due societ\u00e0, che prevedevano la possibilit\u00e0 per uno dei due soci di rilevare la quota del secondo, in caso di cambiamento del suo assetto societario. Nell'aprile 2007, Euronext era stata infatti acquisita dalla Borsa di New York (NYSE).\nA partire dal 14 settembre 2007, Borsa Italiana S.p.A. \u00e8 diventata quindi azionista unico di MBE Holding S.p.A.\nA seguito di tale operazione, che ha portato Borsa Italiana S.p.A. a detenere l'intero capitale di MBE Holding S.p.A., la societ\u00e0 \u00e8 in corso di fusione per incorporazione nella stessa Borsa Italiana S.p.A., essendo di fatto venuta meno la funzione sociale della societ\u00e0, che consisteva nel regolare i rapporti tra Borsa Italiana ed Euronext in merito al controllo del Gruppo MTS."}
{"id": "714422", "revid": "767487", "url": "https://it.wikipedia.org/wiki?curid=714422", "title": "Roma citt\u00e0 aperta", "text": "Roma citt\u00e0 aperta \u00e8 un film del 1945 diretto da Roberto Rossellini.\n\u00c8 una delle opere pi\u00f9 celebri e rappresentative del neorealismo cinematografico italiano. \u00c8 il film che fece acquisire notoriet\u00e0 internazionale ad Anna Magnani, co-protagonista insieme ad Aldo Fabrizi, qui in una delle sue interpretazioni pi\u00f9 famose.\n\u00c8 il primo film della \"Trilogia della guerra antifascista\" diretto da Rossellini, a cui seguiranno \"Pais\u00e0\" (1946) e \"Germania anno zero\" (1948). In virt\u00f9 del suo grande successo, il film ha a lungo definito l'immagine dell'occupazione tedesca di Roma e della Resistenza romana nell'immaginario collettivo.\nLa pellicola venne presentata in concorso al Festival di Cannes 1946, dove ottenne il Grand Prix come miglior film. Ricevette inoltre una candidatura al Premio Oscar per la migliore sceneggiatura originale e vinse due Nastri d'argento, per la miglior regia e la migliore attrice non protagonista (Anna Magnani). \u00c8 stata in seguito inserita nella lista dei \"100 film italiani da salvare\", nata con lo scopo di segnalare \"100 pellicole che hanno cambiato la memoria collettiva del Paese tra il 1942 e il 1978\".\nIl film in versione restaurata dal \"Progetto Rossellini\" (formato dall'Istituto Luce Cinecitt\u00e0, la Fondazione Cineteca di Bologna e la Cineteca Nazionale del Centro Sperimentale di Cinematografia) \u00e8 stato proiettato in oltre 70 cinema nel mese di aprile 2014 per la Festa della Liberazione&lt;ref name=\"ilfatto-2014/03/29\"&gt;&lt;/ref&gt;.\nTrama.\nLa vicenda inizia dopo l'armistizio di Cassibile: gli Alleati sono sbarcati in Italia e avanzano verso nord, ma ancora non sono giunti nella capitale, dove la resistenza \u00e8 gi\u00e0 attiva. Giorgio Manfredi, militante comunista e uomo di spicco della resistenza, sfugge a una retata della Gestapo e si rifugia presso Francesco, un tipografo antifascista, il quale il giorno seguente dovrebbe sposare Pina, una vedova, incinta di lui, gi\u00e0 madre d'un bambino, Marcello. La sorella di Pina, Lauretta, fa l'artista in un locale insieme a un'altra giovane, Marina, legata sentimentalmente a Manfredi, che per\u00f2 vuole troncare la relazione. Don Pietro, il parroco locale, non nega mai aiuto ai perseguitati politici e fa da staffetta dei partigiani; egli \u00e8 benvoluto e rispettato da tutti, compreso Manfredi, e riesce a passare facilmente attraverso i controlli dei soldati tedeschi e delle SS senza destare sospetti.\nManfredi sfugge a un'altra retata tedesca, mentre Francesco \u00e8 tratto in arresto. Nel momento in cui Francesco viene caricato sul camion che lo porta via, Pina grida tutta la sua protesta cercando di raggiungerlo, ma cade sotto il fuoco dei mitra davanti a don Pietro e al figlioletto. Pi\u00f9 tardi Francesco riesce a scappare e si nasconde, con Manfredi, nell'abitazione di Marina. Scoppiano i dissapori e cresce il risentimento della ragazza per Manfredi, tanto che Marina, per ottenere una dose di droga, tradisce l'uomo denunciandolo a Ingrid, agente della Gestapo al servizio del comandante Bergmann. Manfredi viene cos\u00ec arrestato durante un incontro con don Pietro ed entrambi sono fatti prigionieri. I due uomini sono sottoposti ad interrogatorio per ottenere informazioni sulla giunta partigiana, ma entrambi si rifiutano di tradire i combattenti. Manfredi muore dopo aver subito numerose torture, mentre don Pietro viene fucilato. Nell'ultima scena Marcello e i suoi compagni assistono alla uccisione di Don Pietro, quindi fanno ritorno mesti di fronte al panorama di Roma illuminata all'alba.\nProduzione.\nGenesi del film.\nLa genesi del film inizi\u00f2 nel 1944, pochi mesi dopo la liberazione di Roma e a guerra ancora in corso, quando il regista Roberto Rossellini e gli sceneggiatori Sergio Amidei e Alberto Consiglio (autore del soggetto, \"La disfatta di Satana\") si incontravano e discutevano in alcuni ristoranti del centro, tra cui \"Nino\" a via Rasella, a pochi passi dal luogo dell'attentato gappista del 23 marzo 1944.\nIn seguito si aggiunsero al gruppo degli sceneggiatori Federico Fellini e Ferruccio Disnan. Rossellini dovette esercitare un'insistente opera di persuasione per ottenere la partecipazione di Fellini, poco interessato al soggetto anche perch\u00e9 \u2013 come ricorda Ugo Pirro \u2013 \u00abnon aveva mai fatto mistero del giudizio negativo che aveva dato e dava della lotta partigiana a Roma. Secondo lui, dal momento che i nazisti erano destinati alla sconfitta, era inutile attaccarli per provocare le loro rappresaglie, bastava attendere tranquillamente l'arrivo degli alleati e vivere in pace\u00bb.\nIl film, che doveva intitolarsi \"Storie di ieri\", nasceva come documentario su don Giuseppe Morosini, sacerdote realmente vissuto a Roma e ucciso dai nazisti nel 1944. Ben presto, anche grazie agli apporti di Fellini, aggiuntosi agli altri autori in fase di sceneggiatura, il film si arricch\u00ec di storie e di personaggi e prese l'aspetto di un lungometraggio a soggetto, cosicch\u00e9 il finale (la fucilazione del prete), che doveva costituire il tema principale del documentario, divenne la conclusione drammatica di un racconto corale sulla vita quotidiana in una citt\u00e0 dominata dalla paura, dalla miseria, dalla delazione e dal degrado.\n\u00c8 necessario nominare Aldo Venturini, un personaggio chiave nella storia della produzione del film: Venturini non era un uomo di cinema, era un commerciante di lana che nell'immediato dopoguerra romano aveva forti disponibilit\u00e0 economiche ed era stato subito coinvolto nel finanziamento del film da parte della societ\u00e0 produttrice, la Cis Nettunio. Quando poi, dopo qualche giorno di riprese, il film si era fermato per mancanza di liquidit\u00e0, fu Rossellini a convincere il commerciante, nell'aprile del 1945, a completare il film come produttore, facendogli capire che quello era l'unico modo per recuperare i soldi anticipati. In quel momento il suo intervento, ad alto rischio finanziario, era finalizzato alla continuazione del lavoro nel tentativo di salvare il suo investimento, come avrebbe fatto un vero produttore cinematografico.\nLe riprese del film iniziarono nel gennaio del 1945 e furono fatte in condizioni precarie, sia per il periodo - i tedeschi erano da poco andati via - sia per la scarsa disponibilit\u00e0 del materiale tecnico, compresa la pellicola. Non essendo disponibili gli studi di Cinecitt\u00e0, gi\u00e0 spogliata dalle attrezzature e ridotta a un grande rifugio per gli sfollati che non potevano essere accolti altrove, Rossellini e la troupe improvvisarono le riprese di alcuni interni nel vecchio teatro Capitani, in via degli Avignonesi 32, dietro via del Tritone.\nLa scena centrale del film, con la corsa e l'uccisione di Pina (Anna Magnani) dietro al camion che porta via il marito catturato dai tedeschi, fu girata in via Raimondo Montecuccoli, al quartiere Prenestino-Labicano, ed \u00e8 forse la sequenza pi\u00f9 celebre del neorealismo, nonch\u00e9 una delle pi\u00f9 famose della storia del cinema italiano. Da ricordare che in questa scena (ripresa naturalmente da due inquadrature) Anna Magnani cadde troppo presto rispetto a quanto era previsto, quindi si decise di sfruttare sia l'inquadratura laterale sia quella frontale, in modo che la sequenza sembrasse pi\u00f9 lunga.\nIl mancato riferimento a via Rasella e alle Fosse Ardeatine.\nA causa delle divisioni che l'attentato di via Rasella e l'eccidio delle Fosse Ardeatine avevano generato e continuavano a generare, a Rossellini, Amidei e Disnan sembr\u00f2 inopportuno e sconveniente incentrare il soggetto del film su tali eventi, nonostante fossero i pi\u00f9 significativi e drammatici dell'occupazione tedesca della citt\u00e0. Il critico cinematografico Stefano Roncoroni, ammiratore e studioso del film di Rossellini, scrive:\nSebbene le Fosse Ardeatine (ma non via Rasella) comparissero nel soggetto di Consiglio, \"La disfatta di Satana\", incentrato sulla figura del sacerdote ucciso nel massacro don Pietro Pappagallo, la sceneggiatura finale risulta completamente priva di riferimenti a entrambi gli eventi. Il personaggio di don Pietro Pellegrini, pur originariamente ispirato a don Pappagallo (dal quale riprende l'attivit\u00e0 clandestina: procurare documenti falsi e asilo ad antifascisti e perseguitati), muore fucilato a Forte Bravetta come un altro religioso impegnato nella resistenza romana, don Giuseppe Morosini. Secondo Roncoroni, fu una \u00absostituzione in corsa [...] sicuramente dovuta alla volont\u00e0 di non evocare il luogo reale dov'era morto don Pappagallo, le Fosse Ardeatine, per non rievocare la causa che le aveva prodotte, ovvero l'attentato di via Rasella\u00bb.\nI contrasti tra gli sceneggiatori.\nL'omissione di ogni accenno ai fatti del 23 e 24 marzo fu dovuta anche ai contrasti sulla valutazione dell'attentato sorti tra Sergio Amidei, militante comunista (la sua casa in piazza di Spagna era stata un luogo d'incontro clandestino dei dirigenti del PCI durante l'occupazione tedesca), e Ferruccio Disnan, di fede liberale (era allora capocronista di \"Risorgimento Liberale\"). A causa di tali divergenze Disnan si allontan\u00f2 dai lavori del film.\nAnni dopo Amidei, in un'intervista sulla realizzazione di \"Roma citt\u00e0 aperta\", ha ricordato \u00abun giornalista liberale che credo si chiamasse Diena [sic], il quale per\u00f2 a un certo momento si allontan\u00f2 perch\u00e9 lui in fondo il tema della Resistenza ai tedeschi non lo condivideva, pensava che fosse stato un errore quello di offrire ai tedeschi l'occasione di fare delle rappresaglie, aveva delle concezioni piuttosto diverse dalle nostre\u00bb.\nDisnan invece ha cos\u00ec ricordato la vicenda:\nDisnan ha aggiunto di ritenere pretestuose la motivazione addotta da Amidei per non inserire nella sceneggiatura via Rasella e nemmeno le Fosse Ardeatine, ossia che le scene sarebbero state troppo impegnative e costose, dal momento che lo stesso Amidei spingeva per inserire \u00abuna scena di guerra ancora pi\u00f9 complessa e costosa, produttivamente, di via Rasella, e che sarebbe stata inopportuna come e pi\u00f9 di via Rasella\u00bb.\nLa scena della liberazione degli ostaggi.\nSorta l'esigenza, condivisa da entrambi gli sceneggiatori, di una scena di riscossa dopo tante angherie degli occupanti, si pens\u00f2 a un attacco per la liberazione di ostaggi razziati, condotto da un gruppo di partigiani guidati dall'ingegnere comunista Giorgio Manfredi. Tale scena, non prevista neanche nella seconda versione del soggetto (\"Storie di ieri\"), fu l'ultima ad essere girata, agli inizi del giugno 1945. Essa rispondeva anche alla necessit\u00e0, sentita soprattutto da Amidei, di controbilanciare la forte presenza cattolica del film, rappresentata da don Pellegrini, con la valorizzazione dell'apporto dei comunisti alla lotta partigiana e l'esaltazione delle loro capacit\u00e0 organizzative e operative.\nInizialmente intenzionato ad ambientare la scena nel centro di Roma (dove era stata effettuata l'azione del 23 marzo), in modo da riflettere l'ideologia gappista della guerriglia ad oltranza in piena citt\u00e0 con il coinvolgimento popolare, Amidei pens\u00f2 a \u00abun'azione di guerra ben pi\u00f9 vasta e complessa di quella che effettivamente ebbe luogo a via Rasella, un'azione che coinvolgeva una larga parte di Trastevere all'altezza dell'isola Tiberina\u00bb. Disnan proponeva invece di ambientare la scena ai Castelli Romani (luogo di una notevole attivit\u00e0 partigiana), cosicch\u00e9 tra i due sceneggiatori vi furono altre animate discussioni. Infine, Amidei scelse autonomamente di spostare la scena nel periferico E42. Disnan ha commentato:\nRoncoroni attribuisce la modifica, la quale recideva ogni legame con via Rasella spostando l'ambientazione dal centro alla periferia, all'intervento presso Amidei del \u00abnucleo comunista che aveva contribuito alla nascita del film, e in parte anche all'azione di via Rasella, ovvero Negarville, Amendola, Pellegrini e gli altri, Guttuso, Franchina...\u00bb; quindi conclude: \u00abSe \"Roma citt\u00e0 aperta\" 'non' ha voluto parlare di via Rasella [...] \u00e8 perch\u00e9 gi\u00e0 allora i comunisti avevano capito che quell'azione in sostanza era stata un errore politico di cui era meglio non parlare pi\u00f9, altro che nelle sedi in cui si era costretti a farlo, come i libri di storia e le aule dei tribunali: e che, quindi, non fosse il caso di rievocare un episodio cos\u00ec inviso alla popolazione romana e non, soprattutto in un film dove uno dei protagonisti era un comunista\u00bb.\nDistribuzione.\nDate di uscita.\nIl film usc\u00ec nelle sale italiane il 27 settembre 1945, venne in seguito esportato nelle seguenti nazioni:\nDoppiaggio.\nUn giovanissimo Ferruccio Amendola fece il suo esordio come doppiatore in questo film, prestando la propria voce a Vito Annichiarico (Marcello).\nIl giornalista e scrittore Giancarlo Governi not\u00f2, per primo, come il personaggio della Gullace fosse stato omaggiato anche in fase di doppiaggio: nella scena della corsa verso la camionetta, infatti, dapprima si sente Francesco urlare \"Pina!\" e successivamente, attraverso un non chiaro \"tenetela\", il grido sembra dire \"Teresa!\".\nAccoglienza.\nIl film fu visionato in privato dal regista Roberto Rossellini presso il Cinema Moretti di Ladispoli e presentato successivamente al pubblico a partire dal 27 settembre del 1945 senza alcun'anteprima, riscuotendo inizialmente uno scarso successo; solo successivamente, dopo aver ricevuto vari premi e riconoscimenti, fu apprezzato unanimemente da pubblico e critica. Inizialmente la pellicola venne vietata in alcuni paesi, come in Germania e in Argentina. Usc\u00ec negli Stati Uniti il 25 febbraio 1946, a New York; dove all'inizio furono censurate alcune scene, della durata complessiva di circa 15 minuti.\nNel 1946, a Milano, molti cartelloni promozionali del film furono dati alle fiamme dai militanti del Partito Democratico Fascista.\nIncassi.\nL'incasso accertato a tutto il 31 dicembre 1952, ammontante a 124.500.000 lire dell'epoca, rappresent\u00f2 il maggior incasso cinematografico in Italia della stagione 1945-46.\nCritica storica.\nLo storico Aurelio Lepre ha criticato la rappresentazione della Resistenza romana offerta dal film di Rossellini, ritenendo che abbia trasformato la lotta di una ristretta minoranza di resistenti in un'inverosimile lotta dell'intera cittadinanza, cos\u00ec da \u00abconsegn[are] alla memoria collettiva non la Roma spaventata e tutta chiusa nei problemi della sopravvivenza che fu nella realt\u00e0, ma una Roma tragica ed eroica\u00bb.\nSecondo Lepre, la celebrazione di un'epopea resistenziale in \"Roma citt\u00e0 aperta\" contribu\u00ec alla rimozione delle responsabilit\u00e0 del popolo italiano per aver sostenuto il regime fascista e aver combattuto al fianco dei tedeschi fino al 1943, rimozione che comprendeva il passato degli stessi Rossellini e Fabrizi:\nManifesti e locandine.\nLa realizzazione dei manifesti e delle locandine del film furono affidati al pittore e cartellonista Anselmo Ballester di Roma. Alcune serie di manifesti risultano priva di firma forse perch\u00e9 Ballester\u00a0\u2013 che nel ventennio fu autore anche di manifesti politici\u00a0\u2013 nel 1945, a guerra appena terminata, ritenne conveniente mantenersi ancora anonimo.\nAltri media.\nSu \"Roma citt\u00e0 aperta\" e sulle difficolt\u00e0 incontrate dal regista e dalla troupe prima e durante le riprese, nel 1996 \u00e8 stato girato il film \"Celluloide\" di Carlo Lizzani, in cui Massimo Ghini interpreta il ruolo di Rossellini. Nel 2004 \u00e8 uscito anche \"Figli di Roma Citt\u00e0 Aperta\", documentario diretto da Laura Muscardin."}
{"id": "714424", "revid": "125506458", "url": "https://it.wikipedia.org/wiki?curid=714424", "title": "Futbol'ny Klub BAT\u0116", "text": "Il Futbol'ny Klub BAT\u0116 (), noto come BAT\u0116 o BAT\u0116 Borisov, \u00e8 una societ\u00e0 calcistica bielorussa con sede nella citt\u00e0 di Borisov. Milita nella massima divisione del campionato bielorusso e disputa le partite interne nella Borisov Arena ().\nFondato nel 1973, fu ricostituito nel 1996. Pur non potendo vantare un passato molto illustre nel campionato sovietico, dall'anno della rifondazione ha vinto 15 titoli bielorussi (di cui 13 consecutivi, un record) contrapponendosi all'egemonia calcistica nazionale della . Nel suo palmar\u00e8s sono presenti anche quattro Coppe di Bielorussia, vinte nel 2006, 2010, 2015 e 2019 e conseguendo nelle prime tre annate il cosiddetto \"double\". Ha inoltre partecipato a diverse edizioni della UEFA Champions League e della Coppa UEFA, giungendo pi\u00f9 volte alla fase a gironi della prima (prima bielorussa a riuscirci, nell'edizione 2008-2009) e ai turni preliminari della seconda.\nGiocatori come Aljaksandr Hleb, Vital' Kutuza\u016d, Jury \u017da\u016dno\u016d hanno cominciato la carriera con il BATE e sono stati punti fermi della nazionale bielorussa.\nStoria.\nIl club fu fondato nel 1973 con il nome di \"Berezina Borisov\". Nell'anno della sua fondazione la squadra ottenne il diritto di giocare nella massima serie del campionato sovietico di calcio. Nel 1974, vincendo 15 partite su 18 in stagione divenne campione della Bielorussia, ma nel 1975 dovette accontentarsi del quinto posto. Nel 1976 riusc\u00ec a vincere campionato e coppa nazionale. Nel campionato bielorusso giunse quarto nel 1977 e nel 1981 e secondo nel 1978. Vinse nuovamente il titolo nel 1979. La squadra fu sciolta nel 1984.\nNel 1996 si decise di rianimare il club con il nome di \"Futbol'ny Klub BAT\u0116\". Anatoly Kapsky fu eletto presidente e Yury Puntus ne divenne l'allenatore principale. Nei primi due anni della sua nuova storia il club vinse il campionato di terza divisione e si piazz\u00f2 poi secondo in seconda divisione, guadagnando cos\u00ec la promozione in massima serie del campionato bielorusso, dove gi\u00e0 nel 1998, nell'annata del ritorno in massima divisione, ottenne il secondo posto.\nNel 1999 prese la vetta della classifica del campionato sin dalla prima giornata e, dopo averla mantenuta sino alla fine della stagione, si laure\u00f2 campione di Bielorussia per la prima volta nella propria storia. Nella stagione 1999-2000 la compagine che faceva affidamento su Alexander Hleb, Vitaly Kutuzov e il futuro allenatore Viktor Goncharenko disput\u00f2 la Coppa UEFA, facendo cos\u00ec il proprio esordio in una competizione europea. Fu eliminato dalla nel primissimo turno, quello di qualificazione.\nNel 2008-2009 divenne la prima squadra bielorussa a raggiungere la fase a gironi di UEFA Champions League. Il club riusc\u00ec a centrare l'obiettivo eliminando al primo turno preliminare gli islandesi del , al secondo turno i quotati belgi dell' e al terzo turno preliminare i bulgari del Levski Sofia. Fu il terzo club, dopo l' (nel 2008-2009) e il (2005-2006), a qualificarsi per la fase a gironi di Champions dopo aver superato tutti e tre i turni preliminari. Il sorteggio della fase a gruppi non fu benevolo per la squadra di Borisov, posizionata nell'urna in quarta fascia e abbinata a , e , nel girone H. Dopo aver perso per 2-0 in Spagna contro il Real Madrid, il Bate pareggi\u00f2 per 2-2 in casa contro la Juventus, dopo essere stato in vantaggio per 2-0. La compagine bielorussa ottenne cos\u00ec il primo punto nella fase a gironi della massima competizione europea. Il cammino del Bate prosegu\u00ec con lo scontro con lo Zenit San Pietroburgo, finito in parit\u00e0 (1-1). Le successive partite si conclusero con due sconfitte con Real Madrid e Zenit, mentre contro la Juventus il BATE guadagn\u00f2 un altro pareggio a reti inviolate a Torino, che non bast\u00f2 ad evitare l'ultimo posto nel girone (3 pareggi e 3 sconfitte in 6 partite).\nNel 2009-2010, dopo l'eliminazione al terzo turno preliminare di Champions League contro i lettoni del , il BATE super\u00f2 i bulgari del nel play-off di Europa League, accedendo cos\u00ec alla fase a gironi del torneo. Nel gruppo con , e concluse terzo, con 2 vittorie, un pareggio e tre sconfitte. La vittoria per 2-1 ottenuta a Minsk contro l'AEK il 22 ottobre 2009 fu la prima di un club bielorusso nella fase a gironi di una competizione europea. All'ultima giornata i bielorussi colsero poi un prestigioso successo (0-1) a Goodison Park contro l'Everton, gi\u00e0 qualificato prima del match\nNel 2010-2011 i bielorussi, dopo aver eliminato l', furono eliminati dal in Champions League, retrocedendo cos\u00ec in Europa League, dove estromisero nel play-off il , accedendo dunque alla fase a gruppi. Ottenuto il secondo posto nel raggruppamento con , e , furono eliminati per la regola dei gol fuori casa dal ai sedicesimi di finale, dopo due pareggi.\nIl BATE torn\u00f2 nei gironi di Champions League nell'edizione 2011-2012, dopo aver eliminato , e . Nel gruppo con , e non and\u00f2 oltre l'ultimo posto, ottenendo gli unici punti in casa del Viktoria all'esordio (1-1) e in casa contro il Milan (1-1).\nNella stagione 2012-2013 il BATE ottenne le sue prime vittorie nei gironi della Champions League, vincendo prima in trasferta contro il per 1-3, all'inaugurazione europea del nuovo stadio francese, e poi ripetendosi in casa contro il , futuro vincitore di quell'edizione. Il club di Borisov guadagn\u00f2 cos\u00ec il terzo posto nel girone, che dava diritto all'ammissione ai sedicesimi di finale di Europa League, dove il cammino termin\u00f2 per mano del .\nNella UEFA Champions League 2013-2014 la squadra fu eliminata al secondo turno preliminare dai kazaki dello \u015eaxter di Qara\u011fand\u0131.\nNell'edizione 2014-2015 della Champions League elimin\u00f2 gli albanesi dello , gli ungheresi del e gli slovacchi dello , raggiungendo la fase a gironi. Nel gruppo con , e ottenne solo una vittoria, alla seconda giornata contro l'Athletic Bilbao in casa (2-1), rimediando cinque sconfitte e chiudendo ultimo in classifica. Con 24 reti subite in 6 partite batt\u00e9 il primato negativo della , che aveva incassato 21 reti nella fase a gironi della UEFA Champions League 2011-2012\nNella stagione 2015-2016 il BATE super\u00f2 e ed ebbe accesso alla fase a gironi, dove colse uno storico successo per 3-2 in casa contro la Roma, prima di concludere il girone con gli italiani, il e il all'ultimo posto con 5 punti ottenuti (una vittoria, 2 pareggi, 3 sconfitte).\nSuperato il turno contro i finlandesi dell', dalla UEFA Champions League 2016-2017 il BATE usc\u00ec contro gli irlandesi del Dundalk nel terzo turno preliminare. Fu eliminato poi nel play-off di Europa League dai kazaki dell'.\nNella UEFA Champions League 2017-2018 elimin\u00f2 gli armeni dell', ma fu eliminato nel terzo turno preliminare dallo . Retrocesso in Europa League, ebbe la meglio sugli ucraini dell', accedendo cos\u00ec alla fase a gironi, dove si piazz\u00f2 ultimo nel girone, alle spalle di , e (una vittoria, 2 pareggi e 3 sconfitte).\nNella UEFA Champions League 2018-2019 elimin\u00f2 i finlandesi dell' e gli azeri del , prima di cadere nel play-off contro il e retrocedere nella fase a gironi di Europa League. Inserito in un girone con , e , chiude al secondo posto con 9 punti (3 vittorie e 3 sconfitte), accedendo ai sedicesimi di finale contro l'. Nel frattempo ha vinto il campionato bielorusso del 2018, con 3 giornate di anticipo, concluso con 73 punti (nove in pi\u00f9 dello ).\nStrutture.\nStadio.\nIl BAT\u0116 gioca dal 2014 le partite casalinghe alla Borisov Arena, che pu\u00f2 ospitare 13 126 spettatori. In precedenza giocava allo Stadio Haradzki.\nStatistiche e record.\nStatistiche nelle competizioni UEFA.\nTabella aggiornata alla stagione 2019-2020.\nOrganico.\nRosa 2021.\n\"Aggiornata al marzo 2021.\"\nRosa 2020.\n\"Aggiornata al febbraio 2020.\""}
{"id": "714425", "revid": "287204", "url": "https://it.wikipedia.org/wiki?curid=714425", "title": "AVPU", "text": "LAVPU \u00e8 una scala di valutazione dello stato di coscienza che viene utilizzata soprattutto nel sistema di soccorso extraospedaliero ed \u00e8 un'alternativa semplificata alla Glasgow Coma Scale (GCS).\nLo stato di coscienza di un paziente, tramite AVPU, \u00e8 il primo fattore che viene preso in considerazione; nonostante ci\u00f2, la scala \u00e8 utilizzata specificamente per la valutazione neurologica da eseguirsi al punto \"D\" dell'ABCDE attraverso la risposta del paziente agli stimoli esterni indotti dal soccorritore.\nLo stato di coscienza non \u00e8 da confondere con lo stato di consapevolezza: un paziente infatti pu\u00f2 essere cosciente e responsivo (alert) ma non essere consapevole, ad esempio, di dove si trovi.\nScala.\nAVPU \u00e8 un acronimo le cui lettere stanno a significare \"Alert\", \"Verbal\", \"Pain\", \"Unresponsive\" e identificano ognuna uno stadio di coscienza diverso in base al tipo di stimolo necessario per evocare una risposta da parte del paziente.\nCorrispondenza con la scala di Glasgow.\nSono stati condotti diversi studi per identificare le corrispondenze tra gli stadi della scala AVPU e i relativi punteggi della Glasgow Coma Scale, soprattutto considerando la pi\u00f9 difficile applicazione di quest'ultima, che richiede valutazioni molto pi\u00f9 precise.\nI risultati di queste comparazioni sono molto variabili, essendo le scale molto diverse tra loro, ma tendenzialmente associano ad un paziente \"Alert\" un punteggio GCS di 14-15, ad un paziente \"Verbal\" un punteggio GCS di 11-13, ad un paziente \"Pain\" un punteggio GCS di 6-8 e per un paziente completamente incosciente (\"Unresponsive\") un punteggio GCS di 3-6"}
{"id": "714430", "revid": "339392", "url": "https://it.wikipedia.org/wiki?curid=714430", "title": "FC BATE Borisov", "text": ""}
{"id": "714431", "revid": "580197", "url": "https://it.wikipedia.org/wiki?curid=714431", "title": "Campionato di calcio della Bielorussia", "text": ""}
{"id": "714432", "revid": "1005847", "url": "https://it.wikipedia.org/wiki?curid=714432", "title": "Politica della Svezia", "text": "La Svezia \u00e8 una monarchia parlamentare (\"de jure\" dal 1975, ma di fatto dal 1917). Il Primo ministro e capo del governo ha sede a Stoccolma ed esercita il potere esecutivo. Il potere legislativo \u00e8 esercitato dal Parlamento (\"Riksdag\"). Il potere giudiziario \u00e8 indipendente dagli altri due poteri.\nCostituzione.\nLa Costituzione della Svezia \u00e8 basata su quattro leggi fondamentali. La pi\u00f9 importante \u00e8 lo \"Strumento di Governo\" del 1974 che stabilisce i principi base della vita politica svedese, definendo diritti e libert\u00e0. L'Atto di Successione \u00e8 un trattato stipulato tra il vecchio Riksdag degli Stati e la casa regnante di Bernadotte e regola l'accesso al trono svedese.\nPotere esecutivo.\nCapo di Stato.\nRe Carlo XVI Gustavo della casa di Bernadotte sal\u00ec al trono nel 1973. La sua autorit\u00e0 \u00e8 formale, simbolica e rappresentativa.\nGoverno.\nIl potere esecutivo \u00e8 affidato al governo, che \u00e8 composto dal Primo ministro e da circa 20 ministri a capo dei relativi dipartimenti.\nI ministri sono nominati dal Primo Ministro senza nessuna approvazione da parte del Riksdag (Parlamento). Il Primo Ministro viene prima nominato dal Presidente del Parlamento e poi confermato dal Parlamento. Il monarca non ricopre alcun ruolo in questo processo.\nPotere legislativo.\nIl parlamento svedese (\"Riksdag\") \u00e8 monocamerale ed ha 349 membri, eletti dal popolo ogni 4 anni con sistema proporzionale; le sessioni si svolgono abitualmente da settembre a met\u00e0 giugno.\nL'iter legislativo pu\u00f2 essere avviato dal governo o dai membri del Parlamento. Modifiche alla Costituzione possono essere fatte dal Riksdag con una maggioranza qualificata e devono essere confermate da un referendum.\nAspetti generali del sistema elettorale.\nIl Parlamento del Regno di Svezia, il Riksdag, \u00e8 composto da 349 membri, eletti a suffragio universale per la durata di quattro anni.\nI componenti del Riksdag sono eletti con il sistema proporzionale. 310 seggi sono assegnati in 29 collegi plurinominali, i restanti 39 sono distribuiti tra i partiti. Per entrare in Parlamento, ogni partito deve ottenere almeno il 4% dei suffragi.\nAltro aspetto, l'elezione si deve svolgere la seconda domenica di settembre.\nPartiti politici.\nL'odierno sistema politico svedese si deline\u00f2 tra il XIX e il XX secolo con la nascita del Partito Socialdemocratico nel 1889, la costituzione del Partito Popolare Liberale nel 1900, del Partito Moderato nel 1904 e del Partito Agrario nel 1913. Alle elezioni legislative del 1917 i Socialdemocratici e i Liberali ottennero una netta maggioranza, e il leader dei liberali Nils Ed\u00e9n divenne primo ministro, guidando cos\u00ec il primo governo parlamentare della storia svedese. Nel 1921, l'ala sinistra del Partito Socialdemocratico diede vita al Partito Comunista di Svezia.\nNel 1932 i Socialdemocratici, partito di maggioranza relativa dal 1917, ruppero l'alleanza con i partiti con cui avevano governato fino ad allora, ma non riuscirono ad ottenere la maggioranza assoluta; il leader socialdemocratico Per Albin Hansson form\u00f2 quindi un governo di minoranza che rimase in carica fino al 1936. Tuttavia, egli ritorn\u00f2 subito al potere in un gabinetto di coalizione con il Partito Agrario. Nel corso della Seconda guerra mondiale, in cui la Svezia rimase neutrale, la coalizione venne allaragata ai Conservatori e ai Liberali (che dal 1934 mutarono il loro nome in Folkpartiet, letteralmente Partito del Popolo).\nHansson, che form\u00f2 un nuovo governo di minoranza subito dopo la fine del conflitto, rimase alla guida dell'esecutivo fino alla sua improvvisa scomparsa nel 1946. Gli successe Tage Erlander, anch'egli socialdemocratico, che ricopr\u00ec la carica di primo ministro fino al 1969.\nDurante i suoi ventitr\u00e9 anni di governo i socialdemocratici sfiorarono pi\u00f9 volte la maggioranza assoluta, formando dunque dei governi monocolore di minoranza, eccezion fatta per il periodo tra il 1951 e il 1957 quando governarono insieme agli Agrari. Nel 1968 il Partito Socialdemocratico ottenne la maggioranza assoluta alla Camera bassa, cosa che non accadeva dalle elezioni del 1940. Nel 1969, Olof Palme successe a Erlander alla guida del partito e del governo, ma alle elezioni legislative dell'anno seguente i socialdemocratici persero la maggioranza assoluta. Ciononostante, il partito rimase alla guida del governo con il sostegno del Partito della Sinistra, l'ex Partito Comunista.\nLa riforma costituzionale del 1971, mut\u00f2 il sistema bicamerale in uno monocamerale. Inizialmente il Riksdag era composto da 350 membri."}
{"id": "714434", "revid": "287204", "url": "https://it.wikipedia.org/wiki?curid=714434", "title": "Dromos", "text": "Un dromos, dalla parola greca \"\u03b4\u03c1\u03cc\u03bc\u03bf\u03c2\u00e8\" dr\u00f3mos\u00e8 \u00e8 un passaggio o un viale di ingresso che conduce a un edificio, una tomba o una sala, le cui pareti tendono generalmente ad aumentare d'altezza man mano che si procede verso la tomba.\nNell'antico Egitto era un viale processionale, generalmente fiancheggiato da sfingi, che estendeva, verso l'esterno, l'asse rituale di un tempio per collegarlo ad un altro tempio o ad un molo sul Nilo. I pi\u00f9 noti sono:\nNell'antica Grecia si tratta di un elemento architettonico piuttosto utilizzato sia nella necropoli a Domus de Janas (4000-2800 aC) che nell'architettura micenea (XIV-XI secolo aC). Un esempio di dromos si trova all'ingresso del Tesoro di Atreo, la pi\u00f9 grande e famosa tomba a th\u00f2los tra quelle rinvenute."}
{"id": "714435", "revid": "2048534", "url": "https://it.wikipedia.org/wiki?curid=714435", "title": "Collo", "text": "Il collo \u00e8 quella parte del corpo di molti vertebrati che unisce la testa al torso.\nAnatomia del collo umano.\nIl collo \u00e8 quella regione anatomica compresa tra la base del cranio posteriormente in alto e la settima vertebra cervicale posteriormente in basso, mentre in avanti dall'angolo mandibolare in alto alla fossetta del giugulo in basso.\nViene suddiviso in due regioni, una sopra ioidea e una sotto ioidea, in base alla posizione dell'osso ioide. Inoltre \u00e8 sepimentato dalle fasce cervicali.\nFasce cervicali.\nLe fasce cervicali nei paesi non-anglosassoni sono principalmente due, la \"fascia cervicale superficiale\" e la \"fascia cervicale profonda\". Quest'ultima \u00e8 divisibile nello strato superficiale, nella fascia pretracheale e nella fascia prevertebrale. Sui testi anglosassoni invece si considerano tutte come derivanti dalla fascia cervicale profonda, causando non poca ambiguit\u00e0. Il problema non \u00e8 irrilevante, se si considera il fatto che una diffusione maligna per contiguit\u00e0 segua la strada pi\u00f9 \"facile\": nel caso in cui le fasce siano tre diverse, il processo tumorale dovrebbe attraversare tre barriere; nel caso in cui le fasce derivino da un'unica struttura, risultano esistere invece spazi comunicanti, pi\u00f9 facilmente accessibili. Gli spazi tra le fasce contengono quasi sempre tessuto aerolare lasso misto a tessuto adiposo.\nMuscoli.\nSuperficiali.\nI muscoli superficiali del collo sono il platisma, lo sternocleidomastoideo e il trapezio.\nSopraioidei.\nI quattro muscoli sopraioidei sono il miloioideo, il genioioideo, lo stiloioideo, il digastrico e l'omoioideo.\nSottoioidei.\nI quattro muscoli sottoioidei sono lo sternoioideo, l'omoioideo, lo sternotiroideo e il tiroioideo.\nPrevertebrali.\nI muscoli prevertebrali sono il retto anteriore della testa, il lungo della testa e il lungo del collo.\nRegione sopraioidea.\nLa regione sopraioidea si trova inferiormente alle orbite, ai seni paranasali e alla bocca.\nIn passato veniva suddivisa in tre aree, nasofaringe, orofaringe e cavit\u00e0 orale, sulla base delle differenti vie di diffusione e disseminazione linfonodale e della diversa prognosi dei carcinomi squamocellulari. Ma le lesioni non-squamocellulari seguono una diffusione diversa, dipendendo dalla compartimentazione operata dalla fascia cervicale. Per tal motivo si distinguono:\nRegione infraioidea.\nLa regione sottoioidea contiene anche la laringe che per\u00f2, per motivi anatomofunzionali, viene considerata un'area a parte, situata nel proprio contesto.\n\u00c8 tradizionalmente distinta in triangoli\nCon l'avvento delle tecniche di imaging anche in questa si individuano pi\u00f9 agevolmente\nDolori al collo.\n. Dato che: lavoriamo di pi\u00f9 alla scrivania e viviamo la vita a un ritmo elevato le forze generate dallo stress tendono a riporsi maggiormente, sotto forma di tensione, a livello del dorso e del collo. \nIl dolore, sebbene avvertito nel collo, pu\u00f2 esser causato da numerosi altri problemi alla colonna vertebrale; pu\u00f2 insorgere a causa di rigidit\u00e0 muscolare sia del collo che al dorso.\nLa testa \u00e8 sostenuta dalla base del collo e dal dorso, ecco perch\u00e9 queste parti comunemente causano il dolore. Le tre vertebre superiori del collo servono per la maggior parte dei movimenti del collo e della testa; quelle inferiori e quelle dorsali creano una struttura di sostegno per la testa su cui si appoggia. Se questo sistema \u00e8 affetto da patologie allora i muscoli in quell'area si irrigidiranno, portando al dolore.\nIl dolore pu\u00f2 anche insorgere da molti altri problemi fisici o psicologici.\nCause di dolore.\nLe cause principali e severe del dolore includono:\nLe pi\u00f9 comuni e minori cause comprendono:\nTrattamento.\nIl dolore al collo \u00e8 trattato con numerose terapie fisiche.\nEsse variano in complessit\u00e0 dipendendo dalla gravit\u00e0 e dalle cause principali del dolore. Il trattamento \u00e8 praticato con la terapia chiropratica, fisioterapica e fisica. Tutte queste trattano i problemi del dolore al collo. Il beneficio della mobilizzazione e manipolazione non \u00e8 chiaro. \nIl dolore pu\u00f2 anche essere alleviato da molte tecniche auto-praticate come esercizi di stretching e rafforzamento muscolare.\nAnche i metodi non tradizionali come Shiatsu, riflessologia e il massaggio terapeutico sono usati comunemente.\nLa prevenzione e la cura possono essere coadiuvate da trattamenti di decompressione posturale passiva. Si effettua con macchinari e presidi medico chirurgici appositi."}
{"id": "714437", "revid": "1872770", "url": "https://it.wikipedia.org/wiki?curid=714437", "title": "Le ragazze di San Frediano", "text": "Le ragazze di San Frediano \u00e8 un romanzo di Vasco Pratolini pubblicato per la prima volta nel 1949 nella rivista \"Botteghe Oscure\", e in prima edizione in volume per Vallecchi nel 1952.\nTrama.\nIl libro tratta di un giovane impiegato di nome Bob (Aldo in realt\u00e0, il soprannome viene da una presunta somiglianza con l'attore Robert Taylor, protagonista di numerosi film giunti in Italia dopo la caduta del fascismo), rubacuori del Borgo San Frediano, rione fiorentino che si trova \"di l\u00e0 d'Arno\", come si dice a Firenze. Egli, che millanta di aver partecipato alla Resistenza, si finge innamorato contemporaneamente di cinque ragazze, con ognuna delle quali dice di essere fidanzato. Tosca, una delle ragazze \"da collezione\" di Bob, scopre il suo gioco, e comincia ad insospettirsi. Le altre fanno una riunione con lei e preparano un complotto, una beffa per il bel rubacuori. Un giorno Bob si reca insieme ad una ragazza alle Cascine, zona di Firenze adibita a parco pubblico, con viali e prati, vicina all'Arno, ma non sa che le altre si sono nascoste per sorprenderlo.\nAll'improvviso esse si mostrano e impongono al \"giovane dalle belle ciglia\" di scegliere una di loro come fidanzata. Lui rifiuta di prendere una decisione e pretende di continuare indefinitamente la strana situazione poligamica, minacciando le ragazze di sparlare di loro rovinando cos\u00ec la loro reputazione. Le sue conquiste vanno su tutte le furie e reagiscono picchiandolo come Menadi inferocite, poi spogliandolo e sottolineando ferocemente le ridotte dimensioni del suo membro virile. Bob, scoperto dall'evidenza dei fatti e umiliato, da quel momento abbandona il suo atteggiamento da Don Giovanni, diventa un ragazzo di San Frediano come tutti gli altri e si fidanza con Mafalda, una delle partecipanti al complotto contro di lui.\nNel romanzo appare evidente l'aspetto del rione di San Frediano, con personaggi tipici fiorentini, nella loro arguzia faceta, tinteggiata dai dialoghi in lingua vernacolare. Le ragazze, pur avendo ruoli importanti, servono a trascinare il bel Bob nella beffa che ha quasi un sapore di festa; il personaggio principale \u00e8 proprio lui, il ragazzo che fa spasimare le giovani del suo quartiere, sottovalutandone l'orgoglio e la possibilit\u00e0 di vendetta. Il complotto ordito dalle donne di Bob mette in risalto la furbizia di queste, che non vogliono sottostare alle intemperanze di un uomo che si serve di loro, pensando che le stesse non arrivino a comprendere, o tacitamente accolgano, il suo doppio gioco.\nAdattamenti.\nCinema.\nNel 1954 il regista Valerio Zurlini ricav\u00f2 una versione cinematografica.\nI ruoli principali furono ricoperti da Rossana Podest\u00e0, Corinne Calvet, Antonio Cifariello, Giulia Rubini, Marcella Mariani, Giovanna Ralli, Giuliano Montaldo.\nTelevisione.\nRai 1 ha messo in onda il 12 e 13 marzo 2007 una versione televisiva in due puntate: lasciando invariato il titolo \"Le ragazze di San Frediano\". I protagonisti sono Giampaolo Morelli (Bob), Giorgio Borghetti (Gianfranco Bini) Martina Stella (Silvana), Vittoria Puccini (Mafalda), Chiara Conti (Gina) e Camilla Filippi (Tosca)."}
{"id": "714446", "revid": "1602064", "url": "https://it.wikipedia.org/wiki?curid=714446", "title": "Shea Ohmsford", "text": "Shea Ohmsford \u00e8 un personaggio della trilogia di Shannara scritta da Terry Brooks. \u00c8 il personaggio principale del primo romanzo della serie di Shannara, \"La Spada di Shannara\".\nStoria.\nDopo essere stato informato dal druido Allanon del suo retaggio quale discendente di Jerle Shannara, parte insieme a suo fratello Flick alla ricerca della Spada di Shannara, il potente talismano magico capace di sconfiggere definitivamente il Signore degli Inganni. Con un gruppo di rappresentanti delle diverse razze e sotto la guida di Allanon si dirige alla fortezza di Paranor per recuperare la Spada, ma mentre attraversano la catena montuosa dei Denti del Drago Shea scivola in un torrente ed \u00e8 diviso dal gruppo.\nShea viene salvato da un ladro monco chiamato Panamon Creel e dal suo compagno muto, il troll Keltset che l'aiuteranno nella ricerca della Spada di Shannara, rubata a Paranor da uno gnomo folle che si sta dirigendo verso il Regno del Teschio. Con l'aiuto di Panamon e Kelset Shea si dirige a Nord sulle tracce del ladro e recuperata, non senza difficolt\u00e0, la Spada prosegue verso il cuore del regno di Brona per sconfiggere il druido ribelle.\nNel momento in cui impugna la spada, sua per diritto di nascita, finalmente il potere misterioso dell'arma gli viene rivelato, ed egli \u00e8 costretto a confrontarsi con la verit\u00e0 della sua vita quando tocca l'impugnatura dell'arma. In quel momento il Signore degli Inganni si materializza di fronte a lui, con l'intento di distruggerlo. Determinato a non permettere a Brona di far ancora del male a nessuno Shea lo attacca. Il Signore degli Inganni, immune alle armi fisiche, viene colpito dalla verit\u00e0 stessa. Brona, l'uomo, era morto durante la Prima Guerra delle Razze. Il resto della sua vita come Signore degli Inganni \u00e8 costruito su una menzogna. Costretto a confrontarsi con la verit\u00e0 della sua morte, il Signore degli Inganni svanisce insieme a tutto ci\u00f2 che aveva creato.\nIn seguito alla distruzione del Regno del Teschio Keltset perde la vita sacrificandosi per salvare i suoi amici. Allanon raggiunge Shea al Nord riportandolo dai suoi amici e rivelandogli di essere il centenario figlio di Bremen. Al termine delle sue imprese il mezzelfo fa ritorno con il fratello Flick a casa, a Valle Ombra. Tempo dopo, Panamon gli fa visita per restituirgli le Pietre Magiche che aveva perso."}
{"id": "714460", "revid": "123237721", "url": "https://it.wikipedia.org/wiki?curid=714460", "title": "Testa", "text": "Con testa, in anatomia, si indica la parte superiore del corpo di un animale, dove sono situati in genere gli occhi, la bocca, le orecchie, il naso e il cervello. Alcune forme di vita molto semplici possono non avere una testa.\nAnatomia umana.\nLa regione frontale della testa, dove si trovano gli occhi, il naso e la bocca, \u00e8 chiamata viso. L'area al di sopra degli occhi \u00e8 chiamata fronte (\"regione frontale della testa\"). Sottostante la bocca c'\u00e8 il mento.\nEsseri umani di et\u00e0 giovane e meno giovane hanno una continua crescita di capelli nella parte superiore della testa. Solitamente le donne, con l'avanzare dell'et\u00e0, non perdono la loro capigliatura, al contrario degli uomini in cui ci\u00f2 avviene con frequenza (v. Calvizie). \nNella maggior parte degli organismi animali complessi, la testa \u00e8 unita al resto del corpo tramite il collo.\nLe ossa presenti.\nLe ossa della testa sono divise nel cranio (tutte le ossa eccetto la mandibola) e la mandibola stessa. Una caratteristica che distingue i mammiferi dai non-mammiferi \u00e8 la presenza di ulteriori tre ossa (dette ossicini):\nTali ossicini sono, nei mammiferi, componenti fondamentali del senso dell'udito. Altre specie animali possiedono un singolo ossicino chiamato comunemente \"columella\".\nIl cranio pu\u00f2 essere diviso in una calotta cranica, (o calvarium) e in una base cranica. Il cranium consiste in pi\u00f9 ossa che si fondono insieme tramite giunture dette suture. Pi\u00f9 suture si uniscono per formare uno pterion. Tale processo di fusione ossea inizia \"in utero\" per proteggere l'organo pi\u00f9 importante del corpo, e cio\u00e8 il cervello. Sebbene per la maggior parte il processo di fusione sia completo gi\u00e0 prima della nascita, vi sono ampie aree di tessuto fibroso (dette \"fontanelle\") dove la fusione \u00e8 incompleta fino alla pubert\u00e0. La fontanella sulla parte frontale del capo nei neonati e nei bambini \u00e8 particolarmente facile da identificare al tocco.\nIl cranio adulto \u00e8 diviso in diverse ossa, molte delle quali hanno l'equivalente sul lato destro e sinistro del cranio."}
{"id": "714461", "revid": "33921", "url": "https://it.wikipedia.org/wiki?curid=714461", "title": "Parco Regionale del Delta del Po", "text": ""}
{"id": "714462", "revid": "1711941", "url": "https://it.wikipedia.org/wiki?curid=714462", "title": "Medb", "text": "Medb (anche Medbh o Maeve) (antico gaelico: \"M\u00e9abh\") \u00e8 una figura centrale della mitologia irlandese, causa scatenante di buona parte delle vicende narrate nel Ciclo dell'Ulster.\nMitologia.\nMedb era l'affascinante e battagliera regina del Connacht: una donna dal carattere forte e implacabile, figlia di Eochaid Feidlech, leggendario sovrano d'Irlanda. Uno dei significati del suo nome \u00e8 idromele e si dice che Medb diede questa bevanda, quale simbolo del suo sangue, a tutti i suoi consorti. Suo primo marito fu Conchobar mac Nessa, sovrano dell'Ulster, ma il matrimonio ebbe breve durata e Maeve fece uccidere la seconda moglie di quest'ultimo.\nInsieme a C\u00fa Chulainn, Medb \u00e8 una delle figure chiave del ciclo dell'Ulster che racconta della guerra tra i reami dell'Ulster e del Connaught. A causarla fu proprio la regina Medb del Connaught che lasci\u00f2 il marito, re dell'Ulster, e spos\u00f2 Eochaid, re del Connaught, per poi innamorarsi del giovane nipote di quest'ultimo, Ailill mac M\u00e1ta, che uccise lo zio e sal\u00ec al trono al fianco della regina.\nSecondo la leggenda la regina Medb \u00e8 sepolta sotto una grande piramide di pietra costruita durante l'et\u00e0 del ferro sulla sommit\u00e0 del colle Knocknarea, nella contea di Sligo, e ricoperta da una collina funeraria (\"cairn\"). Questa struttura megalitica, chiamato \"Miosg\u00e1n Medbh\" (\"Pezzo di burro di Medb\") \u00e8 uno dei pi\u00f9 larghi \"cairn\" a camera non scavati d'Europa, misurando circa 55 metri in larghezza e 10 in altezza. Il peso complessivo del materiale pietroso utilizzato per la sua realizzazione \u00e8 stato stimato in tonnellate metriche.\nSimbologia.\nNella mitologia, Medb era l'entit\u00e0 che garantiva il contatto tra il mondo dei vivi ed il mondo dei morti ma venne venerata anche come Dea guerriera. Il suo aspetto di madre/guerriera era fortemente associato alla Tripla Dea Madre. La festa Pagana di Mabon fu ed \u00e8 celebrata in suo onore, ogni anno all'Equinozio autunnale (21 settembre). Durante questa ricorrenza chi voleva diventare Re doveva invocare la potente Regina Medb ed essere invitato dal potente spirito a bere il suo idromele.\nEredit\u00e0 culturale.\nLa marina militare irlandese ha chiamato in onore dell'antica dea guerriera la corvetta L\u00c9 Maev."}
{"id": "714464", "revid": "729019", "url": "https://it.wikipedia.org/wiki?curid=714464", "title": "Helgeandsholmen", "text": "Helgeandsholmen \u00e8 una piccola isola al centro di Stoccolma, in Svezia. L'isola \u00e8 a nord del Stadsholmen e del Palazzo Reale di Stoccolma, insieme ai quali forma la Citt\u00e0 vecchia di Stoccolma.\nSull'isola vi \u00e8 un solo edificio, che ospita il Parlamento della Svezia, il Riksdag. Il nome \"Helgeandsholmen\" deriva da una variazione della frase \"Den helige andes holme\", che significa \"L'isola dello Spirito Santo\"."}
{"id": "714468", "revid": "729019", "url": "https://it.wikipedia.org/wiki?curid=714468", "title": "Stazione di Bari Sud Est", "text": "La stazione Bari Sud Est \u00e8 una stazione di propriet\u00e0 delle Ferrovie del Sud Est di Bari situata tra i quartieri di San Pasquale, Madonnella e Japigia. \u00c8 composta da quattro binari di cui due sono di testa ed \u00e8 servita dai treni delle linee Bari - Martina Franca - Taranto e Bari - Casamassima - Putignano.\nPrima della stazione, sono presenti alcuni depositi per il materiale rotabile delle ferrovie.\nNella stazione \u00e8 esposta come monumento una vecchia locomotiva a vapore usata dalle Ferrovie del Sud Est fino agli anni sessanta, quando la trazione a vapore fu sostituita dalla trazione diesel.\nServizi.\nLa stazione dispone di:"}
{"id": "714471", "revid": "729019", "url": "https://it.wikipedia.org/wiki?curid=714471", "title": "Funicolare di Chiaia", "text": "La funicolare di Chiaia \u00e8 un impianto di trasporto pubblico della citt\u00e0 di Napoli, che collega la zona centrale del Vomero, ovvero la stazione Vanvitelli della linea 1 della metropolitana, con il quartiere Chiaia, nella zona del Rione Amedeo soprastante la Riviera di Chiaia, nei pressi della stazione Amedeo della linea 2.\nCaratteristiche.\nLa stazione a monte \u00e8 collegata internamente con quella della linea 1 della metropolitana, tramite sottopassaggio. \u00c8 quindi possibile uscire dalla funicolare e entrare nella metropolitana (e viceversa) senza bisogno di salire in superficie. Invece l'interscambio tra la stazione a valle e la linea 2 della metropolitana \u00e8 interamente in superficie. Inoltre, la stazione a monte \u00e8 collegata, sempre tramite sottopassaggio, alla funicolare centrale ed \u00e8 nelle vicinanze della funicolare di Montesanto.\nPartendo dalla stazione superiore, la seconda stazione, Palazzolo, si trova in via Filippo Palizzi con scalinata che conduce anche a via Gioacchino Toma; poi vi \u00e8 una terza stazione sita in corso Vittorio Emanuele ed infine la stazione a valle del parco Margherita.\nLa funicolare di Chiaia \u00e8 l'unica delle funicolari napoletane a non avere gli esemplari originali degli orologi delle stazioni, in quanto gli stessi furono prodotti nuovamente dall'orologeria Brinkmann di Napoli, che ha anche prodotto gli orologi delle altre funicolari.\nStoria.\nFu costruita sul finire del XIX secolo, nel 1889, ed \u00e8 stata la prima funicolare partenopea ad essere costruita. Inizialmente era a vapore e poi fu elettrificata agli inizi del Novecento; la sua lunghezza \u00e8 di circa 500 metri con una pendenza massima del 29,18%. Il percorso si compone di quattro stazioni, compresi i due capolinea.\nLa funicolare fu inaugurata il 15 ottobre 1889 ad opera della Banca Tiberina, proprietaria di molto suolo edificabile nella zona del Vomero. Realizzata dalle Officine di Savigliano, inizialmente l'impianto era mosso da due motori a vapore. Dopo pochi anni di esercizio, constatata la poca funzionalit\u00e0 delle motrici a vapore, si opt\u00f2 per l'elettrificazione della linea: la funicolare fu quindi nuovamente inaugurata il 27 febbraio 1900.\nLa linea cos\u00ec ammodernata rimase in esercizio sino al 1976, con alcune operazioni di rinnovamento: nel 1914 arrivarono nuove carrozze, mentre nel 1916 iniziarono i lavori per la stazione di Palazzolo, inaugurata dieci anni dopo.\nNel febbraio 1973 le Ferrovie del Vomero, sino ad allora gestori dell'impianto, cedettero la funicolare all'ATAN, insieme alla funicolare di Montesanto. Nel 1976 la funicolare chiuse per lavori di ricostruzione, realizzati dalla Nuova Agudio: furono consolidate le gallerie, rifatto l'armamento e forniti nuovi rotabili. La linea riapr\u00ec il 16 settembre 1977, ma i lavori non furono completati: le fermate intermedie, inizialmente soppresse, furono riaperte tra il 1981 (corso Vittorio Emanuele) e il 1989 (Palazzolo), mentre i fabbricati dei capolinea furono demoliti nei primi anni Ottanta. Bisogner\u00e0 attendere il 2004 per un completo restauro delle stazioni.\nIl 1\u00ba febbraio 2001 la gestione della funicolare pass\u00f2 a Metronapoli SpA, per poi ritornare all'ANM nel 2013.\nDa luglio 2003 ad aprile 2004 \u00e8 stata effettuata una riqualificazione degli interni delle stazioni e delle vetture. Inoltre, nello stesso arco di tempo \u00e8 stato anche eseguito un adeguamento tecnico, con installazione di scale mobili ed ascensori e con l'eliminazione delle barriere architettoniche.\nTra agosto e ottobre 2015 \u00e8 stato eseguito un ulteriore adeguamento tecnico, per aumentare il comfort durante il viaggio, riducendo le vibrazioni, e per aumentare la sicurezza, grazie all'installazione degli avvisatori sonori di chiusura porta.\nBarriere architettoniche.\nDopo la riqualificazione del 2004 sono state eliminate tutte le barriere architettoniche. L'ultimo ingresso di ogni treno, \u00e8, infatti, sempre situato in corrispondenza degli ascensori presenti in ogni stazione, senza dislivelli. Esiste inoltre uno speciale tornello per l'accesso delle sedie a rotelle. Tali tornelli sono utili anche per passeggini e biciclette.\nTreni.\nNella tratta due treni si alternano nei due sensi di marcia (salita e discesa). Ogni treno \u00e8 composto da due vetture ed ha una portata massima di 300 persone, con 30 posti a sedere. Le vetture sono climatizzate, dotate di avvisatore fermata ed avvisatore chiusura porta. Le stazioni capolinea sono dotate di barriere di banchina, ad apertura automatica, che evitano il rischio di incidenti, in quanto i binari sono inaccessibili fino all'arrivo del treno.\nDati tecnici.\nLa funicolare \u00e8 \"a binario misto\". Infatti, due treni con capacit\u00e0 massima di 300 persone si alternano in salita e in discesa, L'incrocio tra i due sensi di marcia avviene nel tratto a doppio binario compreso tra le stazioni di corso Vittorio Emanuele e Palazzolo. L'argano \u00e8 posto presso la stazione Cimarosa.\nTraffico.\nNel 2015 la funicolare di Chiaia ha trasportato 3.551.181 passeggeri."}
{"id": "714472", "revid": "767487", "url": "https://it.wikipedia.org/wiki?curid=714472", "title": "Google Labs", "text": "Google Labs era il sito dove Google proponeva i suoi numerosi prodotti non ancora definitivi; i migliori e i pi\u00f9 graditi venivano, in alcuni casi, ottimizzati ed aggiunti al pacchetto di servizi di Google.\nServizi offerti in passato da Google Labs:\nGoogle Labs per Gmail.\nGmail Labs propone numerose \"utilities\" (utilit\u00e0) per il servizio Gmail. Queste utilities, che si trovano ancora allo stato beta, a volte possono rallentare, o bloccare il servizio mail a causa di alcuni errori. Nel caso succeda questo, \u00e8 possibile ripristinare il servizio usando il link https://mail.google.com/mail/?labs=0.\nGoogle Labs per Android.\nEsistono alcuni servizi per Android ancora in beta. Tra questi si trovano:\nGoogle Goggles (beta) \u00e8 un motore di ricerca, in grado di cercare, attraverso solo una foto scattata con un telefono con Android, un luogo o un monumento, un'opera d'arte, un logo, un vino, un indirizzo su un biglietto da visita, o un libro."}
{"id": "714473", "revid": "1104133", "url": "https://it.wikipedia.org/wiki?curid=714473", "title": "I Still...", "text": "I Still... \u00e8 un brano musicale della band statunitense Backstreet Boys, estratto come terzo ed ultimo singolo dall'album \"Never Gone\". Fu pubblicato il 27 dicembre 2005 nel Regno Unito e il 31 gennaio 2006 nel resto del mondo ad eccezione degli Stati Uniti, per i quali fu scelto come terzo singolo il brano \"Crawling Back to You\". \n\"I Still...\" debutt\u00f2 alla numero 1 alla Classifica dei Singoli Internazionali Giapponese con 20.182 copie vendute solo nella prima settimana dall'uscita, diventando il primo singolo dei Backstreet Boys a fare ingresso subito alla numero 1 in tale classifica.\nVideo.\nIl video musicale riprende i BSB in un quartiere urbano mentre ripensano ad una ragazza. Vengono ripresi anche singolarmente: Kevin beve in un bar, Howie \u00e8 in auto, Nick \u00e8 ad una fermata degli autobus, Brian cammina per la strada e AJ in un vialetto. Il video fu diretto da Matt McDermitt allora diciannovenne, e fu lodato per il suo eccellente uso dell'effetto slow motion. \nOttenne una nomination per il miglior #1 Video da TRL Italia e fu l'ultimo video con Kevin Richardson, prima che abbandonasse il gruppo fino al 2012."}
{"id": "714474", "revid": "36426", "url": "https://it.wikipedia.org/wiki?curid=714474", "title": "Video digitale", "text": "Un video digitale \u00e8 un segnale video che utilizza una rappresentazione digitale, e non analogica, del segnale video. Questo termine generico non deve essere confuso con il nome \"DV\", che indica uno specifico formato di video digitale indirizzato alla grande distribuzione.\nTrasporto del segnale.\nIn ambito professionale, il primo tipo di interfaccia utilizzata, secondo la raccomandazione ITU-R BT.656, \u00e8 di tipo parallelo. I cavi erano costituiti da 11 doppini, 10 per ciascuno dei bit relativi all'informazione video pi\u00f9 uno per il clock a 27\u00a0MHz. La raccomandazione prevede l'uso di connettori D-Sub a 25 contatti.\nLa lunghezza del cavo \u00e8 un fattore limitante di questo tipo di connessione, potendo raggiungere solo\n50\u00a0m senza equalizzazione e 200\u00a0m con appropriata equalizzazione.\nUn tipo di interfaccia pi\u00f9 evoluta, la SDI, spicificata dalla stessa ITU-R BT.656 prevede invece l'uso dagli stessi cavi coassiali da 75\u03a9 utilizzati in ambito analogico. Questo semplifica grandemente l'integrazione tra i due tipi di segnale e riduce di molto i costi di cablaggio, nonch\u00e9 lo spazio e il peso dei cavi stessi.\nPer distanze lunghe, \u00e8 anche possibile il trasporto su fibra ottica\nIn campo domestico e amatoriale, le interfacce pi\u00f9 comuni per il video digitale sono la firewire e la pi\u00f9 recente HDMI, concepita in particolare per alimentare televisori e monitor ad alta definizione.\nTecniche di registrazione.\nIl video digitale \u00e8 spesso registrato su cassetta e distribuito su dischi ottici, solitamente DVD. Ci sono comunque delle eccezioni, come le videocamere che registrano direttamente su DVD, videocamere Digital8 che codificano video digitale su cassette analogiche convenzionali, e alcune videocamere che registrano video digitale su hard disk.\nIl successo del video digitale \u00e8 basato sulla disponibilit\u00e0 di algoritmi di compressione video che si sono sviluppati fortemente a partire dagli anni '90.\nIl video digitale \u00e8 alla base dello sviluppo della televisione ad alta definizione che, sebbene sia nata alla fine degli anni ottanta come analogica, ha potuto diffondersi e divenire economicamente conveniente solo grazie alle tecniche di registrazione e trasmissione digitali.\nStoria.\nIl video digitale \u00e8 stato introdotto nel 1983 dal formato D-1 della Sony, che registrava un segnale video component non compresso a definizione standard in forma digitale anzich\u00e9 in forma analogica. A causa del costo molto elevato, il D-1 fu utilizzato principalmente da grandi network televisivi, e solo limitatamente a lavorazioni che richiedevano molte generazioni successive di copie. In seguito sarebbe stato sostituito da sistemi pi\u00f9 economici che utilizzavano dati compressi, come il famoso Digital Betacam della Sony, tuttora largamente usati come formato di registrazione dai grandi produttori televisivi.\nIl video digitale di tipo amatoriale \u00e8 apparso per la prima volta in forma di QuickTime, architettura della Apple Computer per formati di dati time-based e di streaming diffusasi in forma ancora grezza intorno al 1990. Inizialmente gli strumenti amatoriali di creazione dei contenuti erano grezzi e richiedevano la digitalizzazione di una sorgente video analogica in un formato che potesse essere elaborato dai computer. Il video digitale amatoriale miglior\u00f2 rapidamente la sua bassa qualit\u00e0 iniziale, dapprima con l'introduzione di standard di riproduzione come il MPEG-1 e il MPEG-2 (adottati per l'utilizzo in trasmissioni televisive e video su DVD), e in seguito con l'introduzione del formato di cassette DV. Quest'ultimo permise la registrazione diretta in digitale e semplific\u00f2 il processo di montaggio, consentendo la diffusione di sistemi completi di non-linear video editing su computer desktop.\nPanoramica tecnica.\nLe videocamere moderne possono lavorare in due differenti modalit\u00e0 di scansione: interlacciata e a scansione progressiva. In modalit\u00e0 interlacciata, le videocamere registrano l'immagine alternando insiemi di righe: vengono scansionate prima le righe di numero dispari, poi le righe di numero pari, poi di nuovo quelle di numero dispari, e cos\u00ec via. Un set di righe pari o dispari \u00e8 chiamato \"semiquadro\" o \"campo\" e una coppia di due campi consecutivi di parit\u00e0 opposta \u00e8 chiamata \"quadro\" o \"fotogramma\".\nUna videocamera a scansione progressiva, invece, registra ogni fotogramma singolarmente, mediante due campi identici. Quindi, quando entrambi operano allo stesso numero di fotogrammi al secondo, il video interlacciato cattura un numero doppio di campi al secondo rispetto al video progressivo.\nLa pellicola cinematografica standard come la 16mm e la 35mm riprende a una cadenza di 24 o 25 fotogrammi al secondo. Per il video ci sono due frequenze standard: 30/1,001 (circa 29,97) fotogrammi al secondo e 25 fotogrammi al secondo, a seconda che lo standard di partenza sia NTSC oppure PAL.\nIl video digitale pu\u00f2 essere copiato senza perdita in qualit\u00e0. Non importa per quanti passaggi una sorgente digitale venga copiata poich\u00e9 il video si mantiene sempre identico al materiale digitale originale.\nL'elaborazione e il montaggio del video digitale avviene tramite postazioni non-linear editing, dispositivi costruiti esclusivamente per montare video e audio. Queste macchine possono frequentemente importare materiale sia da una sorgente analogica che digitale.\nIl video digitale pu\u00f2 inoltre essere montato su un personal computer dotato del software e dell'hardware appropriato. Nel mercato degli editor non lineari professionali \u00e8 molto conosciuto il software e l'hardware Avid, oltre a Final Cut Pro della Apple e Adobe Premiere Pro. Le soluzioni pi\u00f9 usate in campo professionale usano computer di fascia alta assistito da hardware apposito.\nI software di montaggio richiedono generalmente ampio spazio su disco. Il video digitale a compressione standard DV/DVCPRO occupa circa 250 megabyte per minuto o 13 gigabyte per ora, ma l'occupazione aumenta man mano che si sale con la qualit\u00e0.\nIn base alle sue caratteristiche per\u00f2, il video digitale ha un costo significativamente basso, considerando tutte le lavorazioni in cui pu\u00f2 essere coinvolto. Come termine di paragone, si consideri che il costo di riprese cinematografiche in 35mm si aggira sui 1000\u20ac al minuto, sviluppo e stampa inclusi.\nIl video digitale \u00e8 usato largamente al di fuori della cinematografia. La Televisione digitale (incluso la HDTV ad alta qualit\u00e0) ha iniziato a diffondersi in molti paesi sviluppati nei primi anni 2000. Il video digitale \u00e8 inoltre utilizzato nei moderni telefoni cellulari, nei sistemi di videoconferenza e nella distribuzione di media via Internet, come lo streaming video e la distribuzione peer-to-peer.\nEsistono molti tipi di compressione video per la diffusione di video attraverso internet e media come i DVD. Alcuni dei codec pi\u00f9 diffusi sono MPEG-2, MPEG-4, Real Video, Windows Media Video e il pi\u00f9 recente H.264. Probabilmente i formati pi\u00f9 utilizzati per la diffusione di video attraverso internet sono MPEG-4 e WMV, mentre MPEG-2 \u00e8 usato quasi esclusivamente per i DVD.\nAl 2005, la risoluzione pi\u00f9 alta raggiunta con un video digitale \u00e8 di 33 megapixel (7680 x 4320) a 60 fotogrammi al secondo (nel formato UHDV), anche se soltanto in un test di laboratorio. Le velocit\u00e0 pi\u00f9 alte si realizzano con videocamere ad alta velocit\u00e0 e sistemi di cattura di immagini in ambito industriale e scientifico, ottenendo la registrazione di milioni di fotogrammi per secondo; una tale mole di dati pu\u00f2 essere catturata utilizzando fotogrammi di poche decine o centinaia di pixel e per registrazioni di breve durata.\nInterfacce/Cavi.\nPer soddisfare i requisiti di trasferimento dei video digitali non compressi (di circa 400 Mbit/s) sono state realizzate interfacce specifiche:\nFormati di memorizzazione.\nCodifica.\nTutti i formati correnti elencati di seguito sono basati su PCM."}
{"id": "714476", "revid": "2519", "url": "https://it.wikipedia.org/wiki?curid=714476", "title": "Maeve", "text": ""}
{"id": "714478", "revid": "124172126", "url": "https://it.wikipedia.org/wiki?curid=714478", "title": "Estate di San Martino", "text": "L'estate di San Martino \u00e8 il nome con cui viene indicato un eventuale periodo autunnale in cui, dopo il primo freddo, si verificano condizioni climatiche di bel tempo e relativo tepore. Nell'emisfero australe il fenomeno si osserva tra fine aprile e inizio maggio, mentre nell'emisfero boreale a inizio novembre (San Martino viene festeggiato l'11 di novembre).\nOrigine e diffusione del nome.\nIl nome ha origine dalla tradizione del mantello, secondo la quale Martino di Tours (poi divenuto San Martino), nel vedere un mendicante seminudo soffrire il freddo durante un acquazzone, gli don\u00f2 met\u00e0 del suo mantello; poco dopo incontr\u00f2 un altro mendicante e gli regal\u00f2 l'altra met\u00e0 del mantello: subito dopo, il cielo si schiar\u00ec e la temperatura si fece pi\u00f9 mite, come se all'improvviso fosse tornata l'estate.\nIl nome di \"estate di San Martino\" \u00e8 condiviso con le culture iberofone e francofone; nei paesi anglosassoni il fenomeno viene chiamato \"Indian Summer\" (\"estate indiana\"), mentre in alcune lingue slave, tra cui il russo, \u00e8 chiamato \"Bab'e Leto\".\nL'estate di San Martino nella cultura di massa.\nDurante l'estate di San Martino venivano rinnovati i contratti agricoli annuali; da qui deriva il detto \"fare San Martino\", cio\u00e8 traslocare.\nTradizionalmente, durante questi giorni si aprono le botti per il primo assaggio del vino nuovo, che solitamente viene abbinato alle prime castagne. Questa tradizione \u00e8 celebrata anche in una famosa poesia di Carducci, intitolata appunto \"San Martino\". Un'altra poesia dedicata all'estate di San Martino, ma incentrata sull'aspetto fugace e illusorio del suo improvviso incanto, \u00e8 \"Novembre\" di Giovanni Pascoli. Anche Cesare Pavese ha dedicato una poesia al periodo intitolata \"Estate di San Martino\".\n\"L'estate di San Martino\" (\"Nachsommer\", 1857) \u00e8 uno dei romanzi pi\u00f9 celebri di Stifter.\nIn ambito musicale, L'Estate di San Martino \u00e8 il nome di un gruppo italiano di rock progressivo. La corrispondente espressione in lingua inglese \"Indian Summer\" \u00e8 usata come titolo in varie opere, fra cui le omonime canzoni dei The Doors dall'album \"Morrison Hotel,\" dei Manic Street Preachers dall'album \"Send Away the Tigers\" e \"Indian Summer Sky\" degli U2 da \"The Unforgettable Fire\".\nCuriosit\u00e0.\nLa leggenda lascia al lettore l'interpretazione della volont\u00e0 del Signore, da allora, di far ripetere questo fenomeno meteorologico ogni anno."}
{"id": "714480", "revid": "5695", "url": "https://it.wikipedia.org/wiki?curid=714480", "title": "Country Joe and the Fish", "text": "Country Joe and the Fish \u00e8 stato un gruppo musicale statunitense, originario della California, specializzato nel rock psichedelico e attivo dal 1966 al 1971.\nStoria.\nOrigini.\nCountry Joe McDonald, nome d'arte di Joseph Allen McDonald (Washington D.C., 1\u00ba gennaio 1942), fu un musicista politico che per breve tempo eredit\u00f2 il carisma di Bob Dylan e il sarcasmo dei The Fugs. Figlio di attivisti radicali, una madre ebrea e un padre comunista, che lo chiamarono Joseph in onore di Stalin, dopo aver trascorso quattro anni nella marina militare americana (1958-1962) si trasfer\u00ec a Berkeley dove trov\u00f2 il posto ideale per la sua attivit\u00e0 di cantautore.\nIl suo stile fondeva l'aspra denuncia dylaniana, il sarcasmo dei Fugs e il polemismo di Woody Guthrie. Nel 1965 chiam\u00f2 attorno a s\u00e9 un gruppo elettrico, i Fish (nel gergo del Libretto Rosso di Mao: \"i rivoluzionari\") che comportarono un allargamento dello stile al Blues e al Rock and roll. Si divaga dai temi politici, i quali diventano solo il pretesto di fondo per la creazione di importanti dischi nel panorama psichedelico californiano. Il gruppo diventa subito famoso nei campus universitari della Baia e in breve arriva alla produzione del disco d'esordio.\nIl successo (1967): la mente e il corpo.\nIl 1967 fu l'anno della svolta per il gruppo con l'uscita del loro primo LP, \"Electric Music for the Mind and Body\". Il disco ottenne un immediato successo ed un posto di prim'ordine nella psichedelia californiana, della quale divenne uno dei manifesti."}
{"id": "714485", "revid": "103180441", "url": "https://it.wikipedia.org/wiki?curid=714485", "title": "Giovanni Casimiro di Wittelsbach-Simmern", "text": ""}
{"id": "714489", "revid": "180559", "url": "https://it.wikipedia.org/wiki?curid=714489", "title": "Space Shuttle Pathfinder", "text": "Lo Space Shuttle \"Pathfinder\" (denominazione NASA: OV-098) non \u00e8 un vero veicolo spaziale, ma un modello di prova statico della vera navetta, fatto di legno e metallo, ed ha approssimativamente lo stesso peso, misure e bilanciatura dello Shuttle reale.\nRispetto alle attuali navette spaziali, il Pathfinder \u00e8 pi\u00f9 corto, come si pu\u00f2 notare osservando la sezione di prua, dove si unisce alle ali e si collega al serbatoio esterno.\nStoria.\nI test.\nOriginariamente senza nome, fu costruito dal Marshall Space Flight Center nel 1977 per effettuare delle prove sulle procedure necessarie a muovere e maneggiare lo shuttle, senza dover rischiare di danneggiare un mezzo autentico, come il pi\u00f9 delicato e costoso Enterprise. Vennero fatte prove sulle strade e sulle gru di sollevamento, oltre a controlli sulle strutture che dovevano ospitarlo.\nIn seguito venne inviato via nave al Kennedy Space Center, dove venne utilizzato per dei test col personale a terra nei vari edifici adibiti allo Shuttle.\nIn mostra.\nIl simulatore rimase per molti anni nei magazzini, finch\u00e9 un gruppo di uomini d'affari giapponesi offr\u00ec un milione di dollari per modificare il veicolo, in modo tale che somigliasse il pi\u00f9 possibile ad un vero \"orbiter\" e lo battezzarono \"Pathfinder\"; quindi lo usarono nella \"Grande Mostra dello Space Shuttle\" in Giappone, a Tokyo, fra il giugno 1983 e agosto 1984. Dopo la mostra, venne riportato nuovamente al Marshall Space Flight Center.\nAttualmente \u00e8 esposto nel museo United States Space &amp; Rocket Center ad Huntsville, in Alabama e viene mostrato assemblato ad un serbatoio esterno (l'MPTA-098, costruito anch'esso per test strutturali) e due prototipi di \"boosters\" avanzati, sviluppati dopo il disastro dello Space Shuttle Challenger, ma mai messi in produzione. Questi razzi, pi\u00f9 potenti, avrebbero dovuto facilitare lo Shuttle nel trasporto dei moduli per la stazione spaziale internazionale, ma la NASA alla fine decise di costruire invece un serbatoio esterno pi\u00f9 leggero.\nNel 1999, la NASA rimosse i componenti frontali dei booster del Pathfinder: sebbene questi razzi dopo ogni lancio vengano recuperati e riutilizzati, questi componenti sono andati perduti o danneggiati nel corso del programma dello Space Shuttle, rendendo necessario perci\u00f2 prelevare questi pezzi come pezzi di ricambio.\nCollegamenti esterni.\nPagina del Kennedy Space Center sul Pathfinder"}
{"id": "714490", "revid": "1714743", "url": "https://it.wikipedia.org/wiki?curid=714490", "title": "Valerano di Saluzzo", "text": "Biografia.\nFiglio illegittimo di Tommaso III di Saluzzo e di una donna sconosciuta, forse tale Olmeta de Solio, Valerano venne nominato nel testamento paterno reggente del marchesato insieme alla vedova Margherita di Roussy. Il marchese mor\u00ec nel 1416. Il figlio legittimo, avuto dalla nobile francese, era Ludovico, allora di appena nove anni. Valerano, che era gi\u00e0 quarantenne, venne quindi considerato pi\u00f9 adatto a mantenere la reggenza. \nAlla morte di Tommaso III, Valerano govern\u00f2 come un vero marchese fino alla maggiore et\u00e0 del fratello minore: come previsto dalle ultime volont\u00e0 del padre e di Margherita (deceduta nel 1419), a Valerano spett\u00f2 il castello della Manta con relativo feudo, in cui egli si ritir\u00f2 fino alla morte. Qui predispose la restaurazione dell'edificio, facendo affrescare l'imponente Sala baronale, nella quale lo si pu\u00f2 vedere ritratto nei panni di Ettore, unitamente ad altri marchesi e marchese nelle vesti di eroi e di eroine.\nDa lui discese il ramo dei Saluzzo della Manta, che sopravviver\u00e0 fino al XIX secolo.\nLo ricorda, cos\u00ec, lo storico Gioffredo della Chiesa, segretario del marchese Ludovico I: \"Lo spectabile Valerano bastardo di Salucio, el quale se diceva el Bordo, che fu homo da assay.\""}
{"id": "714492", "revid": "767487", "url": "https://it.wikipedia.org/wiki?curid=714492", "title": "Condizione di Abbe", "text": "La Condizione di Abbe \u00e8 una condizione che deve essere rispettata da una lente o un altro strumento ottico per produrre immagini nitide di oggetti sia fuori dell'asse ottico che sul suo centro. Fu formulata da Ernst Abbe nel contesto degli studi relativi al microscopio.\nSi riassume in una formula matematica:\nGli angoli usati nella formula sono indicati nella figura a fianco, in cui si \u00e8 semplificato lo strumento ottico con una comune lente spessa convergente. La sorgente \u00e8 in \"p\" e l'immagine in \"q\". Gli angoli \"u\" ed \"u\u2019\"\nsono gli angoli tra i raggi (entranti ed uscenti) parassiali (raggi quasi paralleli all'asse ottico) e l'asse ottico. Mentre \"U\" ed \"U\u2019\" sono gli angoli tra i raggi marginali (entranti e uscenti) con l'asse ottico. Si dice raggio marginale un raggio che tocca il bordo del diaframma (disegnato in nero nella figura), quindi con la massima inclinazione possibile rispetto all'asse ottico. La condizione di Abbe \u00e8 comunque generale e non si applica solo a questi raggi.\nSemplificando, \"Il seno dell'angolo di uscita dovrebbe essere proporzionale al seno dell'angolo in entrata\"."}
{"id": "714496", "revid": "114385", "url": "https://it.wikipedia.org/wiki?curid=714496", "title": "Violet Gibson", "text": "Biografia.\nFiglia di Edward Gibson, avvocato e politico irlandese nominato barone di Ashbourne nel 1885 e Lord Cancelliere d'Irlanda, e della cristiana scientista Frances Colles, Violet speriment\u00f2 la teosofia prima di diventare cattolica romana nel 1902. Fu presentata come debuttante a corte durante il regno della regina Vittoria. Rifiutando gli ideali, la religione e lo stile di vita britannici, divent\u00f2 pacifista, venendo schedata da Scotland Yard. Nel 1916 divenne seguace dell'antroposofia steineriana.\nViolet Gibson soffr\u00ec di gravi problemi di salute per tutta la sua vita. Ebbe un esaurimento nervoso nel 1922; fu dichiarata pazza e internata in un istituto mentale per due anni. Tent\u00f2 il suicidio all'inizio del 1925. Nello stesso anno si trasfer\u00ec a Roma.\nL'attentato a Mussolini.\nMussolini era appena uscito dal palazzo del Campidoglio, dove aveva inaugurato un congresso di chirurgia, quando la Gibson gli spar\u00f2 un colpo di pistola, ferendolo di striscio al naso. Secondo Arrigo Petacco e altri studiosi, a salvarlo sarebbe stato un saluto romano che porgeva proprio nel momento dello sparo: tirando indietro il capo irrigidendosi come sua abitudine nel saluto, avrebbe inconsapevolmente portato la testa fuori traiettoria.\nLa Gibson, faticosamente sottratta a un tentativo di linciaggio, fu condotta in questura; interrogata, non rivel\u00f2 la ragione dell'attentato. Romano Mussolini, figlio del Duce, ebbe a raccontare che il padre, subito soccorso da decine di chirurghi che erano appunto sul posto per il congresso, disse di essersi preoccupato davvero soltanto quando vide \"questi\" avvicinarsi.\nL'attentatrice venne assolta in istruttoria dal Tribunale speciale per totale infermit\u00e0 di mente e successivamente espulsa dall'Italia verso l'Inghilterra. Rimase per trent'anni ricoverata in una clinica psichiatrica, il St Andrew's Hospital a Northampton, ove mor\u00ec.\nI seguiti dell'evento.\nSi \u00e8 supposto che la donna, allora cinquantenne, fosse mentalmente squilibrata all'epoca dei fatti e che potesse essere stata indotta a commettere il gesto da qualche istigatore sconosciuto. A tal fine il giovane funzionario di polizia Guido Leto fu inviato a Dublino per raccogliere informazioni in maniera discreta. A Dublino, Leto conobbe la governante della Gibson, la signorina Mc Grath, la quale rivel\u00f2 come pure in passato la donna fosse stata soggetta a brusche crisi nervose e che qualche anno prima aveva improvvisamente aggredito un'amica con un temperino custodito nella borsetta. La Mc Grath in seguito venne a Roma per testimoniare sullo stato di salute della Gibson. Furono inoltre sollevati pesanti sospetti all'indirizzo di Giovanni Antonio Colonna di Cesar\u00f2.\nIl giorno dopo l'attentato, Mussolini comp\u00ec un viaggio in Libia e si mostr\u00f2 a Tripoli con un vistoso cerotto sul naso, come testimoniano le foto dell'epoca.\nSecondo il giornalista Bruno Vespa, fu in quella occasione che Claretta Petacci scrisse al Duce la lettera di felicitazioni per lo scampato pericolo con cui egli la not\u00f2 e volle conoscerla, legandola in seguito al suo destino. Anche papa Pio XI scrisse una lettera analoga per congratularsi."}
{"id": "714500", "revid": "228587", "url": "https://it.wikipedia.org/wiki?curid=714500", "title": "SO-DIMM", "text": "Una SO-DIMM, oppure Small Outline Dual In-line Memory Module, \u00e8 un tipo di memoria di sistema per computer a circuito integrato.\nLe SO-DIMM sono un'alternativa pi\u00f9 piccola alle DIMM, essendo approssimativamente la met\u00e0 della misura delle regolari DIMM. Come risultato di ci\u00f2 le SO-DIMM sono usate per lo pi\u00f9 nei computer portatili, nei PC poco ingombranti (come quelli con schede madri mini-ITX o sistemi barebone), stampanti per ufficio di fascia alta o nell'hardware per la rete come i router.\nI pi\u00f9 comuni tipi di RAM SO-DIMMs sono:\nLe SO-DIMM hanno 72, 100, 144, 204 o 260 pin.\nIl modulo a 100 pin supporta un trasferimento dati a 32-bit, mentre i moduli a 144 e 200 pin supportano un trasferimento dati a 64-bit. Questo le paragona alle normali DIMM che hanno 168, 184, o 200 pin, tutte sostenenti un trasferimento dati a 64-bit.\nI moduli SO-DIMM misurano: 6.76\u00a0cm di Lunghezza, 3.18\u00a0cm di altezza e 0.38\u00a0cm di spessore.\nI differenti tipi di SO-DIMM possono essere riconosciuti con un'occhiata dalle caratteristiche tacche usato per \"adattarle\" per diverse applicazioni: quelle a 100 pin hanno due tacche, quelle a 144 pin hanno una singola tacca vicino al centro, e quelle a 200 pin hanno una singola tacca spostata verso un'estremit\u00e0.\nLe memorie a 200 pin si distinguono poi per montare RAM di classe DDR o DDR2, tipologie non intercambiabili. La differenza di posizione della tacca \u00e8 difficilmente percettibile a prima vista in quanto \u00e8 di un solo millimetro: entrambe dispongono di una singola tacca spostata verso un'estremit\u00e0 con 20 contatti(pin) tra la tacca e il bordo pi\u00f9 vicino del modulo, ma se la tacca \u00e8 a 1.6\u00a0cm da tale lato abbiamo una memoria DDR2, viceversa se la distanza \u00e8 di soli 1.5\u00a0cm (quindi la tacca \u00e8 leggermente pi\u00f9 spostata verso il bordo), abbiamo una memoria DDR_SDRAM.\nLe memorie a 204 pin DDR3 invece hanno la tacca spostata a 2.48\u00a0cm dal bordo e 36 pin dalla stessa estremit\u00e0 (e 66 pin dopo la tacca; 102 in totale per ogni lato).\nLa memoria PC2-6400 a 200 pin rappresentata nella fotografia \u00e8 una DDR2. Si dovrebbe adottare accortezza quando si tenta di identificare visivamente i moduli SO-DIMM a 200 pin.\nLe SO-DIMM sono pi\u00f9 o meno uguali in potenza e voltaggio alle DIMM e, come la tecnologia delle memorie avanza, entrambe le tipologie sono disponibili in egual velocit\u00e0 e capacit\u00e0."}
{"id": "714502", "revid": "330634", "url": "https://it.wikipedia.org/wiki?curid=714502", "title": "Laghi Lombardi", "text": "L'olio extravergine di oliva Laghi Lombardi DOP \u00e8 la denominazione riservata alle produzioni di olio extravergine di oliva delle zone limitrofe al lago di Como e al lago d'Iseo. La denominazione di origine \u00e8 accompagnata dalle menzioni aggiuntive \"Lario\" e \"Sebino\", che designano rispettivamente le aree dei laghi di Como e d'Iseo.\nZona di produzione.\nL'area di produzione dei laghi lombardi \u00e8 situata pi\u00f9 a nord del limite geografico di produzione dell'olivo, tuttavia l'influsso dei bacini idrici consente di coltivare gli oliveti anche in queste zone. La denominazione di origine comprende due areali ben definiti denominati Lario e Sebino. Il primo comprende 33 comuni in provincia di Como e 12 in provincia di Lecco tutti in prossimit\u00e0 del Lago di Como. La zona del Sebino si estende nelle aree limitrofe al Lago d'Iseo coinvolgendo 24 comuni in provincia di Brescia e 24 in provincia di Bergamo.\nI laghi lombardi pi\u00f9 importanti sono il lago Maggiore, il lago d'Iseo, il lago di Como e il lago di Garda; hanno la caratteristica di essere tutti di origine glaciale."}
{"id": "714512", "revid": "767487", "url": "https://it.wikipedia.org/wiki?curid=714512", "title": "Hearts of Fire", "text": "Hearts of Fire \u00e8 un film del 1987 diretto da Richard Marquand."}
{"id": "714513", "revid": "161374", "url": "https://it.wikipedia.org/wiki?curid=714513", "title": "Me 163", "text": ""}
{"id": "714514", "revid": "159341", "url": "https://it.wikipedia.org/wiki?curid=714514", "title": "Mortadella Bologna", "text": "La Mortadella Bologna IGP \u00e8 un insaccato cotto fatto esclusivamente con carne di puro suino, di forma cilindrica o ovale, di colore rosa e dal profumo intenso e leggermente speziato. Normalmente chiamata semplicemente \"mortadella\" per antonomasia, la denominazione \"Mortadella Bologna\" \u00e8 stata adottata dal luglio 1998 per identificare la preparazione riconosciuta quale indicazione geografica protetta (IGP) a livello europeo, e distinguerla da altre produzioni di mortadella da essa derivate ma non conformi alle regole del consorzio dei produttori.\nOrigine del nome.\nL'origine del nome \"mortadella\" \u00e8 dibattuta. Una teoria fa derivare il nome dal termine latino \"mortarium\" (mortaio), attrezzo tradizionalmente usato per pestare la carne. Questa teoria, proposta da Giancarlo Susini, professore di storia antica all'Universit\u00e0 di Bologna, si basa su due stele funerarie custodite nel Museo archeologico di Bologna ritenute appartenenti allo stesso monumento, una raffigurante un branco di maialini e l'altra un mortaio e pestello. Un'altra teoria, introdotta da Ovidio Montalbani nel XVII secolo, deriva il nome da una salsiccia romana aromatizzata con bacche di mirto che i romani chiamavano \"farcimen myrtatum\" o \"farcimen murtatum\" (salsiccia di mirto), il mirto era infatti una spezia popolare prima che il pepe diventasse disponibile per i mercati europei.\nStoria.\nUn indizio sull'esistenza di produttori di mortadelle gi\u00e0 in epoca romana \u00e8 il ritrovamento a Bologna di una stele dell'et\u00e0 imperiale raffigurante sette maialetti condotti al pascolo e un mortaio con pestello, attrezzo solitamente usato dai Romani per lavorare le carni.\nSi parla della mortadella gi\u00e0 nei libri di cucina del XIV secolo, anche se \u00e8 probabile che esistessero diversi tipi di mortadella confezionate con carni di vitello e di asino.\nNel 1644 il bolognese Vincenzo Tanara, nel suo trattato \"L'economia del cittadino in villa\", scrisse una ricetta di mortadella dove indica sia la quantit\u00e0 e tipo di spezie da utilizzare, sia le dosi della carne: sale, cannella, chiodi di garofano, noce moscata, muschio, pepe in grani, zucchero e vino malvasia. Oltre alle dosi il Tanara descrive anche la lavorazione del salume: \"un terzo di tessuti adiposi, guanciale incluso, sono tagliati a grossi dadi, due terzi di carne magra proveniente da spalla e coscia del maiale che viene trasformata in farcia tramite 'taglienti pestature'; dopo l'insaccatura il tutto viene poi cotto a temperatura moderata\".\nNel 1661, per regolare la produzione, fu pubblicato un bando del cardinale Girolamo Farnese, cardinale legato di Bologna, che impediva la produzione di mortadella con carni diverse da quelle di maiale; l'applicazione dei sigilli di garanzia era di competenza della corporazione dei Salaroli, una delle pi\u00f9 antiche di Bologna, che da tempo aveva per stemma un mortaio con pestello.\nIl secondo editto \"Dichiarazione del bando delle Mortadelle\", risalente all'11 novembre 1720, venne emesso dal cardinale legato Curzio Origo per ribadire le disposizioni dei precedenti bandi sulle Mortadelle, quello appunto del 1661 e quello del 7 dicembre 1713, e far s\u00ec che \"nessuno sotto pretesto d'ignoranza possa contravvenire\". \nNel 2001 nasce il Consorzio Mortadella Bologna, che riunisce i maggiori produttori di questo salume e ne stabilisce le caratteristiche.\nCaratteristiche.\nLa mortadella Bologna di puro suino \u00e8 un insaccato cotto, dalla forma cilindrica od ovale, di colore rosa e dall'odore intenso, leggermente speziato. Per la sua preparazione vengono impiegati carne e lardelli di elevata qualit\u00e0, triturati adeguatamente allo scopo di ottenere una pasta fine. Una volta tagliata, la superficie si presenta vellutata e di colore rosa.\nValori nutrizionali.\nPrincipali valori nutrizionali:\nGastronomia.\nLa mortadella Bologna \u00e8 un prodotto utilizzato in diverse preparazioni, pu\u00f2 essere consumata affettata abbinata con il pane o tagliata a cubetti come antipasto. \u00c8 anche usata in diversi piatti della tradizione bolognese, per esempio \u00e8 un ingrediente del ripieno dei tortellini, frullata compone la \"spuma di mortadella\" e compare come ingrediente dello Stecco petroniano."}
{"id": "714518", "revid": "118196966", "url": "https://it.wikipedia.org/wiki?curid=714518", "title": "Mario Pasquale Costa", "text": "Biografia.\nNacque vicino alla casa natale di Giovanni Paisiello, figlio del controllore di dogana Angelo e della nobildonna tarantina Maria Giuseppe Malagisi, nipote di Michele Costa.\nSuo parente era il compositore Carlo Costa del settecento e docente presso il conservatorio di Napoli.\nTrasferitosi con la famiglia a Napoli nel 1865, studi\u00f2 musica e canto presso il conservatorio di San Pietro a Maiella, allora diretto da Saverio Mercadante, con Francesco Paolo Serrao, Costantino Palumbo, Giuseppe Martucci, lo Scafati, Guercia, e lo stesso zio paterno Carlo Costa. La sua prima composizione musicale risale al 1871, e fu una barcarola intitolata \"In alto mare\" su versi del librettista napoletano Enrico Golisciani dedicata a Maria Brunner-Fontain.\nDa allora per sessant'anni scrisse numerose romanze, canzoni popolari, melodie, stornelli, duetti, inni, marce, pantomime, opere comiche, operette, danze, fiabe. Scrisse versi e musica di \"'A frangesa\" sul tavolo della birreria \"Strasburgo\" a Napoli in onore della diva del variet\u00e0 Amanda Henry e la canzone fu portata al successo dalla cantante tarantina Anna Fougez. Il direttore del Corriere del Mattino, Martino Cafiero, letta una poesia del suo giovane redattore Salvatore Di Giacomo, decise che con la musica appropriata sarebbe diventata una canzone di successo: chiese prima al musicista pugliese Luigi Caracciolo, che rifiut\u00f2 l'incarico, e si rivolse quindi a Mario Costa: la musica di \"Nann\u00ec\" venne scritta di getto sul marmo di un tavolino del vecchio caff\u00e8 \"Napoli\" nella Villa Nazionale. Da qui inizi\u00f2 una lunga collaborazione: sui versi di Salvatore Di Giacomo scrisse le canzoni \"Era de maggio\", nel 1881 \"Oj\u00e8, Carul\u00ec\", nel 1882 \"Luna nova\", \"A ritirata\", \"Oili - oil\u00e0\", \"Catar\u00ec\", \"Serenata napulitana\", \"Munasterio\", \"Lariul\u00e0\". Compose inoltre canzoni su versi di Ferdinando Russo (\"Scetate\", \"O cuntrattino\") e su versi di Roberto Bracco (\"Napulitanata\", \"Tarant\u00ec tarantella\", con titolo di Peppino Turco, \"Addim\u00e0nnel'a mamma!\", dedicata a Matilde Serao), \" Nu vecchio e na vecchia\") \nOttenne successi internazionali, come attestano i trionfi londinesi. \nFu soprattutto \"Histoire d'un Pierrot\", una pantomima (ovvero una specie di balletto privo di schemi coreografici definiti) cui Costa aggiunse le musiche, a garantirgli una duratura fama, accresciuta da una successiva trasposizione cinematografica dell'opera. \"Histoire d'un Pierrot\" and\u00f2 in scena anche il 30 ottobre 1896 al Teatro Costanzi di Roma come \"Storia di un Pierrot\", il 12 giugno 1897 al Teatro Reinach di Parma, il 29 giugno 1915 all'Op\u00e9ra-Comique di Parigi ed il 6 aprile 1922 al Teatro La Fenice di Venezia.\n\"Il capitan Fracassa\" and\u00f2 in scena nel 1910 anche al Teatro Costanzi di Roma con la direzione di Nicola D'Arienzo.\nSempre al Teatro Reinach di Parma il 20 gennaio 1920 andarono in scena \"Il re di Chez Maxim\" ed il 13 novembre 1925 \"Il re delle api\".\nIl 1\u00ba marzo 1924 avvenne la prima de \"Il re di Chez-Maxim\", nella seconda versione al Teatro La Fenice diretta Domenico Lombardo per la Compagnia Carlo Lombardo.\nDopo la sua morte, fu tumulato nel 1934 a Taranto, e trov\u00f2 riposo in una tomba messa a disposizione dal Comune."}
{"id": "714519", "revid": "21075", "url": "https://it.wikipedia.org/wiki?curid=714519", "title": "Video component", "text": ""}
{"id": "714520", "revid": "585241", "url": "https://it.wikipedia.org/wiki?curid=714520", "title": "Salame Brianza", "text": "Il Salame Brianza \u00e8 un salume a Denominazione di origine protetta (DOP).\nIl Salame Brianza \u00e8 un preparato a base di carne suina a Denominazione di Origine Protetta, originario dell\u2019area denominata Brianza. Essa \u00e8 prevalentemente composta da comuni oggi appartenenti alla Provincia di Lecco, della quale costituisce la parte sud-occidentale, e da alcuni comuni della Provincia di Como oltre ad un piccolo numero di comuni della Provincia di Monza e Brianza, un tempo appartenenti alla Pieve di Agliate.\nLa difesa e la tutela del prodotto \u00e8 assegnata al Consorzio Salame Brianza.\nLe carni suine che vengono impiegate nella produzione del Salame Brianza provengono da allevamenti della Lombardia, Emilia Romagna e Piemonte.\nIl Salame Brianza pu\u00f2 essere prodotto a grana fine e a grana grossa in base alla modalit\u00e0 di macinatura della pasta. La ricetta regolamenta gli ingredienti (carni suine, sale, pepe in pezzi o pepe macinato e talvolta vino) e le quantit\u00e0, oltre che i tempi e le modalit\u00e0 per l\u2019asciugatura e la stagionatura che variano in funzione del diametro del salame.\nStoria.\nLe prime testimonianze storiche dell\u2019allevamento suino nel territorio lombardo, da cui ha origine la tradizione del Salame Brianza D.O.P., risalgono all\u2019antica Grecia ed al periodo romano. Le popolazioni galliche insediate nel territorio brianzolo poi elaborarono e perfezionarono le tecniche di sviluppo e conservazione delle carni suine.\nLa produzione dei salumi in realt\u00e0 per\u00f2 risale all\u2019epoca lombarda e venne ottimizzata grazie all\u2019azione degli ordini monastici presenti sul territorio lombardo i quali incoraggiarono la lavorazione e la vendita dei prodotti derivanti dalle carni suine.\nForma.\nIl Salame Brianza ha una forma cilindrica e si presenta con una consistenza della pasta compatta e di colore rosso rubino.\nStagionatura.\nLa stagionatura del Salame Brianza pu\u00f2 variare tra le 3 e le 15 settimane a seconda della pezzatura e avviene nel territorio della Brianza."}
{"id": "714522", "revid": "110157", "url": "https://it.wikipedia.org/wiki?curid=714522", "title": "Ferrovienord", "text": "Ferrovienord \u00e8 la societ\u00e0 appartenente al Gruppo FNM che opera come gestore dell'infrastruttura della rete delle ferrovie di propriet\u00e0 regionale affidate in concessione al gruppo.\nIn Italia \u00e8 il quarto gestore di infrastruttura ferroviaria per estensione di rete, dopo Rete Ferroviaria Italiana, Ferrovie del Sud-Est e Ferrovie Emilia-Romagna.\nStoria.\nNacque nel 1985, nell'ambito della trasformazione della societ\u00e0 Ferrovie Nord Milano Spa in una holding. Ebbe la denominazione Ferrovie Nord Milano Esercizio e il suo oggetto sociale erano la gestione e la manutenzione della rete ferroviaria e dei servizi di trasporto sulla stessa.\nNel 1987, la Ferrovie Nord Milano costitu\u00ec assieme alla provincia di Brescia e alla Societ\u00e0 Nazionale Ferrovie e Tramvie (SNFT) il Consorzio Brescia Nord il cui compito era rilevare alla SNFT la concessione della ferrovia Brescia-Iseo-Edolo. Cinque anni dopo, la FNM incorpor\u00f2 la SNFT e acquist\u00f2 l'interno pacchetto azionario del consorzio. Di conseguenza, il 1\u00ba gennaio 1993, la FNME ricevette dalla capogruppo l'esercizio ferroviario che faceva capo alla SNFT e assunse la gestione diretta della ferrovia camuna.\nNel corso del 2001 la FNME entr\u00f2 nel settore italiano del trasporto di merci su rotaia, interrompendo il monopolio delle Ferrovie dello Stato. Il 25 settembre fu effettuato il primo treno merci che part\u00ec da Melzo Scalo, sulla ferrovia Milano-Venezia, per dirigersi a Zeebrugge.\nNel 2004, la FNME ader\u00ec al principio di separazione contabile fra la gestione dell'infrastruttura e quella dei servizi di trasporto. Alla societ\u00e0 \u00e8 rimasta la gestione della rete e delle stazioni, mentre le componenti aziendali relative al trasporto ferroviario passeggeri e merci furono scisse e utilizzate per costituire due nuove societ\u00e0. La Ferrovie Nord Milano Trasporti Srl ottenne la gestione del traffico passeggeri, mentre la Ferrovie Nord Cargo Srl ebbe quella merci.\nIl 15 maggio 2006 a seguito di un processo di ridefinizione dell'identit\u00e0 societaria di tutte le societ\u00e0 del gruppo, la societ\u00e0 \u00e8 stata ridenominata FERROVIENORD.\nAttivit\u00e0.\nLa societ\u00e0 si occupa della gestione di 319\u00a0km di rete ferroviaria e delle 120 stazioni ferroviarie dislocate lungo la stessa, utilizzate prevalentemente per i servizi passeggeri svolti da Trenord.\nL'attivit\u00e0 \u00e8 organizzata in due sezioni: il \"Ramo Milano\" e il \"Ramo Iseo\".\nIl \"Ramo Milano\" si occupa delle linee di propriet\u00e0 regionale affidate in concessione al gruppo che collegano la citt\u00e0 lombarda alla Brianza Erbese, a Varese, Novara, Como e all'aeroporto di Milano-Malpensa. In particolare, le linee ferroviarie di competenza sono:\nIl \"Ramo Iseo\", invece, si occupa della gestione della ferrovia Brescia-Iseo-Edolo con diramazione Bornato-Rovato.\nTutte le linee sono elettrificate ad una tensione di 3000 volt a corrente continua ad eccezione di due linee a trazione diesel: la Brescia-Edolo e la Bornato-Rovato.\nOltre alla funzione primaria di gestore infrastruttura, FERROVIENORD si occupa anche, per conto della Regione Lombardia e del Gruppo FNM, di acquistare materiale rotabile da noleggiare all'impresa di trasporto che vi effettuer\u00e0 i servizi, anche quelli che impiegheranno ferrovie di altri gestori. Al 2015 tutti i mezzi appartenenti a FN fanno parte della flotta di Trenord."}
{"id": "714523", "revid": "1987129", "url": "https://it.wikipedia.org/wiki?curid=714523", "title": "Cotechino Modena", "text": "Il Cotechino Modena \u00e8 un cotechino a indicazione geografica protetta (IGP), prodotto in forma cilindrica con una\nmiscela di carni suine ottenute dalla muscolatura striata, grasso suino, cotenna e condimenti vari. \nDopo la cottura, il prodotto viene facilmente tagliato in fette di colore roseo tendente al rosso non uniforme, con consistenza compatta e granulometria uniforme.\nStoria.\nCitato in \"L'economia del cittadino in villa\" di Vincenzo Tanara nel 1644, mentre l'affine zampone pu\u00f2 vantare una data e un luogo certo di origine (nel 1511 durante l'assedio di Mirandola), viceversa la primogenitura del cotechino fu a lungo contesa tra provincia di Modena e la provincia di Ferrara.\nGi\u00e0 nel 1772 il ferrarese Antonio Frizzi, nell\u2019opera \u201c\"La Salameide\"\u201d propose di risolvere la contesa, attribuendo a Ferrara la primogenitura del \"cotichin\" e a Modena quella dello \"zampetto\" (il nome dell'epoca per l'odierno zampone).\nAttribuzione non condivisa qualche anno prima dal modenese Tigrinto Bistonio che, nella sua opera \u201cGli \"elogi del porco\"\" nel 1761, ne vanta l'origine modenese.\nBen prima delle contese settecentesche, ma fin dai tempi del Ducato di Milano, il \"codeghin\" era famoso in tutta la pianura padana.\nNella odierna denominazione IGP venne riconosciuta la primogenitura modenese.\nLavorazione.\nLa preparazione del Cotechino Modena prevede le seguenti fasi di lavorazione: preparazione delle materie prime, macinatura in tritacarne con fori da 7-10 millimetri (3-5 mm per la cotenna), impastatura sottovuoto o in atmosfera modificata e insaccatura in involucri naturali o artificiali, a cui seguono:\nZona di produzione.\nIl Cotechino Modena IGP pu\u00f2 essere prodotto nelle seguenti province italiane:"}
