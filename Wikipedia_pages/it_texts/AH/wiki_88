{"id": "755793", "revid": "2218024", "url": "https://it.wikipedia.org/wiki?curid=755793", "title": "Flash (programma televisivo)", "text": "Flash fu l'ultimo telequiz condotto da Mike Bongiorno sulla RAI. \u00c8 andato in onda su Rai 1 dal 4 dicembre 1980 al 3 giugno 1982, giorno in cui il noto presentatore abbandon\u00f2 la TV di Stato per proseguire il suo impegno alla Fininvest. Fu anche l'unico quiz di Bongiorno del gioved\u00ec sera ad andare in onda completamente in diretta.\nAutori della trasmissione sono lo stesso Mike, lo storico \u00absignor no\u00bb Ludovico Peregrini e Piero Turchetti, quest'ultimo in cabina di regia.\nPer la prima volta nelle sue conduzioni, Mike non si avvale della collaborazione di nessuna valletta.\n\u00c8 il primo quiz della storia della televisione italiana interamente centrato sull'attualit\u00e0 e le opinioni degli italiani.\nTantissime le novit\u00e0 rispetto ai passati quiz di Mike Bongiorno. Lo stesso Mike, annunciandolo in anteprima, lo defin\u00ec \"il quiz degli anni ottanta\".\nSicuramente il quiz ha rappresentato un punto di svolta nella storia artistica del presentatore italo-americano: di taglio moderno e veloce, con una sigla di testa \u00abipertecnologica\u00bb ed una scenografia avveniristica per l'epoca, anticipa il \u00absalto\u00bb che Bongiorno far\u00e0 negli anni ottanta sulla rete di Silvio Berlusconi. Nella stagione 1982/1983 il quiz trasloc\u00f2 su Canale 5 in una versione aggiornata in stile americano intitolata \"Superflash\".\nLa scenografia, opera di Ludovico Muratori, aveva una tinta di colori freddi e molto sgargianti, sul verde acqua, resa ancora pi\u00f9 avveniristica da un maxischermo e da tanti minischermi che sostituivano le caselle girevoli. Era composta di varie scacchiere a caselle celesti, blu scuro, azzurre e verdi pisello intervallate dal tocco rosa-fucsia dello storico logo della macchina fotografica. Oltre al logo, simbolo della trasmissione \u00e8 una veletta elettronica con caratteri scorrevoli presente in cima alla scenografia, dove si leggeva il commento al momento del gioco in atto.\nLa sigla di testa si intitolava \"Musica Flash\" ed era un motivo di musica elettronica composto da Luigi Tonet incentrato sulla parola \"flash\" in codice Morse. L'animazione, anch'essa realizzata da Ludovico Muratori, era una sequenza post prodotta di componenti stilizzate della macchina fotografica; ad esempio un nastro trasportatore luminoso simboleggiava la pellicola, la scritta \u00abFLASH\u00bb rotolava come il rullino e ricorrevano un simbolico obiettivo e le distorsioni dell'immagine ad opera della lente. Tali elementi erano realizzati per lo pi\u00f9 con modellini animati meccanicamente e filmati su celluloide, con scarso utilizzo della grafica computerizzata; inoltre erano colorati e illuminati prevalentemente con colori primari sia della sintesi additiva sia di quella sottrattiva per rendere un effetto estremamente fantascientifico.\nLa sigla di coda della prima edizione era intitolata \"Flash\" ed era cantata da Toto Cutugno; quella della seconda edizione era intitolata \"Stai con me\" ed era cantata da Drupi. \nLa mascotte del programma, Pasqualino Settepose, era un pupazzo di pezza raffigurante un anziano fotografo con basco, grandi occhiali e il logo della macchina fotografica appeso al collo.\nRegolamento.\nGrande novit\u00e0 \u00e8 l'abolizione delle domande preliminari: i tre concorrenti partono con 500\u00a0000 lire di premio partita.\nInoltre, mentre a \"Rischiatutto\" e \"Scommettiamo?\" c'era una sola fase centrale del gioco (il tabellone per il primo e le corse per il secondo), a \"Flash\" le prove sono due pi\u00f9 un insolito raddoppio finale.\nPrima prova: le notizie.\nBongiorno pone ai concorrenti 10 domande di attualit\u00e0 dell'ultima settimana ricavate da periodici e quotidiani (altra grande novit\u00e0 rispetto ai quiz passati, nei quali facevano testo le enciclopedie). Non c'\u00e8 pi\u00f9 il tabellone, sostituito da una tabella 2x5 di dieci schermini posti sotto il maxischermo; a causa della diretta, i concorrenti non possono pi\u00f9 scegliere le domande, che sono poste in ordine prestabilito: il valore della prima domanda \u00e8 di 100\u00a0000 lire, la seconda del valore di 200\u00a0000 lire, e cos\u00ec via, fino alla decima che vale un milione di lire. Dopo la lettura della domanda, scatta il cronometro (scandito con un suono di un \"multiscatto\"): entro 10 secondi, il primo concorrente che suona il \"flash musicale\" e risponde esattamente guadagna la cifra in palio; se la risposta \u00e8 sbagliata, la cifra viene sottratta dal montepremi.\nNovit\u00e0: i concorrenti, per prenotarsi, devono aspettare che la domanda sia interamente letta e i dieci secondi sono contati dalla fine della lettura della domanda, non pi\u00f9 dalla prenotazione col pulsante del concorrente; dietro le postazioni i concorrenti hanno come sfondo un telo verde sopra il quale, tramite il meccanismo del Chroma Key, venivano \"proiettate\" delle immagini riguardanti l'argomento della domanda.\nSeconda prova: le opinioni.\n\u00c8 la novit\u00e0 principale del quiz: non ci sono domande, ma un gioco che mette alla prova il concorrente sulla sua conoscenza delle opinioni degli italiani. La statistica entra per la prima volta in un quiz.\nIl gioco si svolge in tre manches nelle quali si sfidano due concorrenti per volta.\nI due partecipanti si collocano, per la prima volta nella storia del quiz, ai lati della postazione di Mike, munita insolitamente di due pulsanti e spostata (anche questo non era mai successo) al centro dello studio e girata di spalle al pubblico. Infatti alla destra del maxischermo vi era una tabella con sei righe di caratteri girevoli, del tipo dei tabelloni dei treni, allora all'avanguardia, sotto la quale vi era, altra novit\u00e0, una tabella riassuntiva delle quote dei tre concorrenti, necessaria perch\u00e9 gli stessi non erano pi\u00f9 fissi nelle rispettive postazioni.\nEcco lo svolgimento della manche: Mike propone il tema di un sondaggio svolto dalla societ\u00e0 statistica Doxa ad un campione di 1500 persone, ad esempio \u00abIl politico pi\u00f9 amato\u00bb, \u00abIl colore preferito\u00bb, ecc.\nIl concorrente che si prenota per primo d\u00e0 una risposta al sondaggio. Se essa compare sul tabellone tra le sei risposte pi\u00f9 date dagli italiani con la relativa percentuale, la stessa percentuale viene moltiplicata per 20.000 e aggiunta al montepremi delle opinioni. Idem l'altro concorrente. Chi dei due ha dato la risposta con la percentuale pi\u00f9 alta ha il diritto di decidere se continuare il gioco o cederlo all'avversario. Chi continua il gioco ha lo scopo di scoprire tutte le sei risposte pi\u00f9 date. Ne tenta una alla volta. Se ci riesce prima di commettere il terzo errore, intendendo per errore una risposta non presente sul tabellone, guadagna l'intero montepremi delle opinioni; se, invece, dovesse commettere tre errori, la parola torna all'avversario che tenta una risposta: se questa \u00e8 presente sul tabellone, guadagna il montepremi delle opinioni accumulato fino a quel momento, altrimenti lo cede all'avversario.\nProva finale: la terna.\nEnnesima novit\u00e0: il concorrente che al termine della prova delle opinioni ha totalizzato il maggior montepremi \u00e8 detto \"campione potenziale\". Infatti in questo quiz il concorrente in testa tenta il raddoppio per primo (nei quiz precedenti per ultimo) ed \u00e8 l'unico a poter raddoppiare (negli altri quiz tutti e tre i concorrenti sostenevano il raddoppio al \"Rischiatutto\" o la domanda in cabina di \"Scommettiamo?\", che non raddoppiava ma confermava la cifra vinta). Gli altri due concorrenti hanno, per\u00f2, ancora una speranza di diventare campioni: infatti, se il campione potenziale dovesse fallire il raddoppio, rientrano in gara.\nLa modalit\u00e0 del raddoppio \u00e8 ancora una novit\u00e0: niente cabina, niente cuffia, ma il campione potenziale \u00e8 in piedi a fianco della postazione mobile di Mike, con quest'ultimo di fronte al pubblico e il concorrente di spalle, per evitare i suggerimenti.\nAlla sinistra del maxischermo centrale vi sono due scacchiere 3x3 di schermini, l'una sopra l'altra: quella superiore \u00e8 abbinata alla terna della cultura, quella inferiore alla terna della fortuna.\nIl concorrente, quindi, pu\u00f2 scegliere se affidare il raddoppio alla sua materia di competenza (forse l'unico legame con i quiz anni '70) o tentare la fortuna.\nA questo punto Mike pone all'aspirante campione la domanda fatidica: \u00ab\"Gioca per la cultura o per la fortuna?\"\u00bb.\nTerna della cultura.\nL'apposita scacchiera ha le caselle numerate da 1 a 9. Dietro ogni casella pu\u00f2 celarsi una X oppure una macchina fotografica. Il concorrente deve rispondere nel tempo massimo di 10 secondi ad una domanda della sua materia di competenza. Se risponde esattamente ha diritto a scoprire una casella, altrimenti la prova \u00e8 fallita e gli altri due concorrenti rientrano in gioco. La prassi si ripete finch\u00e9 il concorrente non scopre tre macchine fotografiche allineate in senso orizzontale, verticale o diagonale, raddoppiando cos\u00ec il proprio montepremi e diventando campione, oppure egli non sbagli una domanda, fallendo cos\u00ec la prova.\nTerna della fortuna.\nSi pu\u00f2 tentare il raddoppio con la fortuna. Questa opzione, per\u00f2, \u00e8 stata scelta molto raramente.\nEcco il gioco: dietro le caselle, indicate con lettere dalla A alla I, ci sono i numeri dall'1 all'8 e un \"omino nero\" che fa \"marameo\" (ossia il volto della mascotte con il basco nero). Il concorrente raddoppia e diventa \"campione della fortuna\" se, scoprendo una casella alla volta senza dover rispondere ad alcuna domanda, totalizza almeno il punteggio di 21 senza scoprire l'omino nero, il che farebbe fallire la prova.\nLa probabilit\u00e0 di superare la \"terna della fortuna\" \u00e8 del 44,17%. Sembrerebbe un gioco iniquo, dato che per un raddoppio sarebbe equa una probabilit\u00e0 di successo del 50%, ma la possibilit\u00e0 data al concorrente che fallisse il raddoppio di rifarsi con la \"domanda del secolo\" pu\u00f2 compensare lo svantaggio. Inoltre, dato che il gioco \u00e8 un'alternativa ad una prova di cultura, tale probabilit\u00e0 \u00e8 molto vicina a quella di sorteggiare tra i voti da 1 a 10 un voto sufficiente (40%).\nL'eventuale \"domanda del secolo\".\nSe il campione potenziale fallisce il raddoppio, si accomoda alla sua postazione accanto ai suoi avversari. Tutti e tre partecipano alla domanda del secolo (novit\u00e0: chi fallisce il raddoppio pu\u00f2 ancora diventare campione). Mike pone una semplice domanda sugli avvenimenti del XX secolo: chi si prenota per primo e risponde esattamente diventa campione, ma vince la propria quota senza raddoppiarla.\nLe finali del 1982.\nLe finali di \"Flash\" si svolsero dal 13 maggio al 3 giugno 1982 con cadenza bisettimanale (gioved\u00ec e sabato).\nDopo varie tornate di scontri tra i campioni, si giunse a decretare i tre supercampioni che diedero vita alla sfida finale: Mario Marini di Torino, Gino Tessari di Livigno e Wanda Montanelli di Napoli.\nDivent\u00f2 re dei campioni Mario Marini, portalettere e sindacalista di Torino, esperto di Mussolini. Marini vinse 61.240.000 lire. In finale egli super\u00f2 Gino Tessari, agente immobiliare di Livigno che riusc\u00ec per\u00f2 a intascare nel complesso una cifra pi\u00f9 consistente (86.420.000 lire). Tessari, esperto di storia dello sci, si classific\u00f2 al secondo posto nella puntata della finalissima pur rimanendo per\u00f2 il concorrente che pi\u00f9 vinse in questo quiz. Al terzo posto si classific\u00f2 la campionessa Wanda Montanelli di Napoli, esperta di Anna Magnani: vinse complessivamente 48.420.000 lire e fu la terza classificata anche in termini di somme.\nI campioni.\nDi seguito sono elencati tutti i campioni di Flash, la terna da loro scelta (due soltanto scelsero quella della fortuna) e le somme complessivamente vinte.\nLa campionessa Mara Dalleolle, giovane hostess di Bologna, dopo avere vinto la ragguardevole cifra di 45.100.000 lire e dopo avere sconfitto tanti sfidanti decise, di sua spontanea volont\u00e0, di ritirarsi dal programma divenendo, pertanto, l'unico campione imbattuto del quiz.\nNella puntata del 23 aprile 1981 Mike Bongiorno ebbe una discussione con uno dei campioni pi\u00f9 popolari, Don Licio Boldrin, appena spodestato del titolo. Il sacerdote, infatti, al momento dei saluti aveva chiesto di lanciare un appello ai rapitori delle sorelline Silvia e Micol Incardona, scomparse a Formello da pi\u00f9 di un mese. Mike gli neg\u00f2 il permesso, togliendogli bruscamente la parola e chiudendo frettolosamente la trasmissione. Il presentatore, che non gradiva iniziative personali dei concorrenti non concordate preventivamente, spieg\u00f2 poi che quella non era la sede per lanciare appelli: occorreva un'autorizzazione dei dirigenti Rai. Inoltre Bongiorno disse di non voler creare un precedente. Il caso approd\u00f2 in Parlamento con un'interrogazione del senatore democristiano Learco Saporito.. Tale episodio \u00e8 stato mostrato nella puntata di Techetechet\u00e8 dell'8 agosto 2015 dedicata al presentatore italo-americano. \nLaura Ziani, pluricampionessa della seconda edizione, titolare di una pizzeria a Gorizia, per la sua attivit\u00e0 in campo ristorativo, venne soprannominata \"la pizzaiola\", riscuotendo molti consensi e simpatia da parte del pubblico. Durante la sua partecipazione port\u00f2 in studio una particolare pizza ribattezzata \"Flash\" che riproponeva, attraverso l'uso dei colori gastronomici, il logo della trasmissione.\nLa campionessa Wanda Montanelli, allora molto giovane, divenne poi cantautrice ed entr\u00f2 in politica.\nL'ultima campionessa in carica del programma fu Caterina Baldoni, bellissima indossatrice milanese nonch\u00e9 pilota di rally, che si presentava su Enzo Ferrari: conserv\u00f2 il titolo per svariate puntate prima dell'inizio delle finali a cui partecip\u00f2.\nAscolti.\nIl programma realizz\u00f2 una media di 18.200.000 spettatori nel 1980 e 20.300.000 nel 1981."}
{"id": "755800", "revid": "124795031", "url": "https://it.wikipedia.org/wiki?curid=755800", "title": "Livio Bazzoli", "text": "Biografia.\nEsord\u00ec in Serie A nel 1991 su proposta dell'allora designatore Paolo Casarin. Nel 1996 venne nominato arbitro internazionale, unitamente a Stefano Braschi e a Robert Anthony Boggi. Nel 1997 arbitr\u00f2 a Torino la finale della Supercoppa di Lega tra e , e, l'anno successivo, fu impegnato nella finale di andata della Coppa Italia tra e . Sempre nel 1998, rivest\u00ec le funzioni di quarto ufficiale nella finale di Coppa delle Coppe tra e , arbitrata da Braschi a Stoccolma.\nA causa di alcuni gravi infortuni subiti al ginocchio, nel 2000 fu costretto, con un anno di anticipo, a interrompere l'attivit\u00e0, totalizzando in tutto 125 presenze in Serie A, tra cui alcune \"classiche\" del campionato italiano quali il derby d'Italia, il derby di Milano, Juventus-, Milan-Roma, il derby della Lanterna e il derby della Mole, tutte quante una volta sola.\nDal 1998 al 2000 ha ricoperto il ruolo di rappresentante degli arbitri italiani in attivit\u00e0.\n\u00c8 stato fino al 2006 l'unico arbitro del Trentino-Alto Adige ad avere diretto partite della massima serie, prima della promozione del collega di Trento, Denis Salati. \u00c8 osservatore della CAN e della FIFA, dove presta servizio anche nelle partite di UEFA Champions League.\nPer la stagione 2011-2012 \u00e8 inquadrato come vicecommissario della CAN A, carica confermata anche nelle quattro stagioni successive, fino al termine della stagione 2014-15. Non essendone pi\u00f9 vicecommissario, per la stagione 2015-16 \u00e8 inquadrato come semplice osservatore arbitrale in CAN A. Inoltre, per il biennio 2015-17, viene nuovamente inserito nell'organico degli osservatori arbitrali UEFA, dopo averne gi\u00e0 fatto parte in passato. "}
{"id": "755802", "revid": "298055", "url": "https://it.wikipedia.org/wiki?curid=755802", "title": "D\u00fbrgrimst Ingeitum", "text": ""}
{"id": "755803", "revid": "113955367", "url": "https://it.wikipedia.org/wiki?curid=755803", "title": "Martin Delrio", "text": "Biografia.\nNato ad Anversa, studi\u00f2 a Lovanio, Magonza e Salamanca, dove consegu\u00ec il dottorato in legge nel 1574. Nel 1575 fu nominato vicecancelliere e procuratore generale per il Brabante e nel 1580 entr\u00f2 nella Compagnia di Ges\u00f9. Insegn\u00f2 teologia a Lovanio, Magonza, Liegi, Salamanca e Douai, tutti importanti centri intellettuali della riforma cattolica. Mor\u00ec a Lovanio nel 1608.\nUmanista di grande talento, fu amico di numerosi studiosi, tra i quali Andr\u00e9 Schott, Willem Canter e Giusto Lipsio, di cui divenne confidente dando un contributo determinante alla sua conversione al Cattolicesimo. La prima pubblicazione di Delrio, un'edizione del grammatico tardo romano Gaio Giulio Solino, si basava su un manoscritto ricevuto da Lipsio e includeva emendazioni suggerite dal suo maestro, il filologo fiammingo Cornelio Valerio Ultrajectino. Delrio pubblic\u00f2 anche un'edizione critica delle opere del poeta latino Claudiano. L'opera di cui andava pi\u00f9 orgoglioso era l'edizione critica delle tragedie senecane, pubblicata nel 1576, ma che egli affermava di avere completato prima del suo ventesimo compleanno.\nTra i suoi scritti troviamo \"Disquisitionum magicarum libri sex\", che parla di magia e occultismo. Il suo amico, l'umanista fiammingo Giusto Lipsio lo soprannomin\u00f2 \"il miracolo del secolo\"; i posteri tuttavia non sono stati cos\u00ec generosi: per Voltaire Del Rio era \"il procuratore generale di Belzeb\u00f9; nel XIX secolo gli autori della \"Biographie Nationale de Belgique\", un'antologia di brevi biografie, definirono Del Rio \"qualcosa di imbarazzante\". Alcuni storici moderni, fra cui Robert Muchembled, lo hanno accusato di essere la causa principale della caccia alle streghe nel sud dei Paesi Bassi. Di lui il Manzoni scrive: \"quel funesto Delrio, il quale, se la rinomanza degli autori fosse in ragione del bene e del male prodotto dalle loro opere, dovrebb'essere uno de' pi\u00f9 famosi; quel Delrio, le cui veglie costaron la vita a pi\u00f9 uomini che l'imprese di qualche conquistatore: quel Delrio, le cui Disquisizioni Magiche (il ristretto di tutto ci\u00f2 che gli uomini avevano, fino a' suoi tempi, sognato in quella materia), divenute il testo pi\u00f9 autorevole, pi\u00f9 irrefragabile, furono, per pi\u00f9 d'un secolo, norma e impulso potente di legali, orribili, non interrotte carnificine\". Oggi, tuttavia, la maggior parte degli storici ritiene che l'influenza di Delrio sulla caccia alle streghe sia stata piuttosto limitata e sottolinea la moderazione con cui Del Rio tratta l'argomento della stregoneria.\nLe \"Disquisitionum magicarum\" sono - in linea con le altre pubblicazioni di Delrio - un'opera di estremamente erudita. A differenza delle opere di Henry Boguet e Pierre de Lancre, il trattato di Delrio non era basato sull'esperienza personale, ma si fondava sulle sue estese conoscenze classiche e sulla sua familiarit\u00e0 con la storia della Chiesa. L'agiografia fu una fonte particolarmente importante dell'opera di Delrio. (non a caso un discepolo di Delrio, il gesuita fiammingo Heribert Rosweyde, avrebbe avuto un ruolo decisivo nella formazione degli \"Acta Sanctorum\", un'enciclopedia cattolica delle vite dei santi). Delrio attinse anche a racconti provenienti da altri paesi e continenti, nonch\u00e9 ai resoconti dei gesuiti missionari nel Nuovo Mondo.\nL'unico ritratto conosciuto di Martin Delrio \u00e8 conservato al Museo del Louvre."}
{"id": "755806", "revid": "339392", "url": "https://it.wikipedia.org/wiki?curid=755806", "title": "Fabio Henrique Simplicio", "text": ""}
{"id": "755807", "revid": "339392", "url": "https://it.wikipedia.org/wiki?curid=755807", "title": "F\u00e1bio Henrique Simplicio", "text": ""}
{"id": "755809", "revid": "1318658", "url": "https://it.wikipedia.org/wiki?curid=755809", "title": "Parco nazionale dei laghi Waterton", "text": "Il parco nazionale dei laghi Waterton \u00e8 un'area naturale protetta che si trova nell'angolo sud-occidentale dell'Alberta, in Canada, al confine con il Glacier National Park, un parco nazionale del Montana, negli Stati Uniti.\nWaterton \u00e8 stato il quarto parco nazionale del Canada, istituito fin dal 1895 e cos\u00ec chiamato per il lago Waterton che si trova al suo interno, il pi\u00f9 profondo dei laghi delle Montagne Rocciose Canadesi. Il parco si estende su una superficie di oltre 500 chilometri quadrati.\nIl parco \u00e8 aperto tutto l'anno, anche se i mesi di maggior attrazione turistica sono luglio e agosto. Nel 2004 si sono avuti 367.500 visitatori. All'interno dei confini del parco si trovano molte montagne, la pi\u00f9 alta delle quali \u00e8 il Mount Blakiston (2.920 metri).\nStoria.\nNel 1932 il parco venne unito con il confinante parco nazionale Glacier, che si trova negli Stati Uniti, per formare il parco internazionale della pace Waterton-Glacier, il primo parco della pace del mondo, creato come simbolo di amicizia e fratellanza fra le popolazioni dei due stati confinanti\nNel 1979 il parco venne designato come riserva della biosfera. Tra i diversi habitat all'interno del parco vale la pena ricordare: la prateria, la foresta di pioppi, la tundra alpina, la foresta di piante decidue e di conifere.\nNel 1995 il parco internazionale della pace Waterton-Glacier, di cui fa parte anche il parco nazionale dei laghi Waterton, \u00e8 stato inserito nell'elenco dei patrimoni dell'umanit\u00e0 dell'UNESCO, a causa della grande biodiversit\u00e0 contenuta entro i suoi confini e degli spettacolari scenari naturalistici.\nFauna.\nLa fauna del parco nazionale includono lupi, coyote, volpi, linci canadesi, linci rosse, puma, orsi grizzly, orsi neri, pikas, lepri variabili, castoro, marmotte canuti, ghiottoni, aquile di mar a testa bianca, lontre di fiume, wapiti, alci, capre delle nevi, cervi muli, cervi dalla coda bianca e bighorn."}
{"id": "755813", "revid": "121467954", "url": "https://it.wikipedia.org/wiki?curid=755813", "title": "Shahar Peer", "text": "Il 31 gennaio 2011 ha raggiunto il best ranking al numero 11 in singolare, mentre in doppio divenne la numero 14 nel maggio del 2008.\nCarriera.\nLa Peer, compiuti i 19 anni, \u00e8 stata arruolata nell'esercito israeliano per svolgere il servizio militare. Quando non si trova all'estero per partecipare alle competizioni, Shahar durante la mattina lavora negli uffici amministrativi dell'esercito, mentre nel pomeriggio pu\u00f2 dedicarsi agli allenamenti.\nHa ottenuto il suo pi\u00f9 brillante risultato durante il periodo juniores, aggiudicandosi l'edizione 2004 dell'Australian Open. Nello stesso anno ha raggiunto le semifinali agli US Open, i quarti a Wimbledon e al Roland Garros.\nEsordi.\nShahar Peer fa la sua comparsa nel circuito ITF nel 2001, parallelamente alla sua attivit\u00e0 di junior. Le prime soddisfazioni giungono nel 2002, con il raggiungimento della finale del torneo di casa, a Tel Aviv, mentre \u00e8 il 2003 che le riserva le prime due vittorie del circuito, accompagnate ad altrettante sconfitte in finale.\nNel 2004 termina la sua permanenza tra gli juniores, aggiudicandosi l'Australian Open di categoria. L'annata \u00e8 decisamente positiva ed \u00e8 contraddistinta dalla vittoria in due altri tornei ITF e dall'esordio nel circuito WTA: al torneo di Hyderabad, dopo aver superato le qualificazioni, esce al secondo turno; partecipa alle qualificazioni del suo primo torneo dello slam, l'US Open, uscendo al secondo turno. Altra importante soddisfazione \u00e8 il raggiungimento dei quarti al torneo di Seul, dopo aver battuto la \"top 100\" Katarina Srebotnik. Con questi risultati l'israeliana chiude la stagione al n.184 della classifica.\n2005.\nIl 2005 inizia in modo positivo, nonostante Shahar si fermi al terzo turno delle qualificazioni all'Australian Open, ed \u00e8 segnato dai quarti raggiunti nei tornei di Auckland e Pattaya. Si qualifica a Miami, dove al secondo turno incappa in Serena Williams che non le lascia scampo. La stagione prosegue con discreti risultati, in particolare superare le qualificazioni a Charleston le permette l'ingresso nella top 100, nonostante la sconfitta al primo turno contro la Vaidi\u0161ov\u00e1.\nA Parigi arriva anche l'esordio nello slam, questa volta entrando direttamente in tabellone: esordio positivo contro Marion Bartoli, confermato dalla vittoria sulla Peschke, mentre al terzo turno \u00e8 nettamente battuta dalla top 10 Nadia Petrova; mentre a Wimbledon si arrende al secondo turno in 3 set a Daniela Hantuchov\u00e1. Sul cemento americano ottiene, tra gli altri, i quarti a Cincinnati, e un terzo turno pieno di rimpianti allo US Open, dove esce per mano della Vento-Kabch. Chiude l'annata con i quarti a Bangkok, stabilendosi nella top 50 della graduatoria mondiale.\n2006.\nIl 2006 \u00e8 un'altra buona annata per la Peer. Raggiunge le semifinali a Canberra, dove \u00e8 sconfitta dalla Medina-Garrigues, mentre all'Australian Open esce al primo turno, battuta dalla Asagoe. Si rif\u00e0 vincendo il primo titolo WTA a Pattaya contro la Kostani\u0107, poi raggiunge il quarto turno di Indian Wells dove impegna sino al tie break la Sharapova, per poi cedere nel secondo set. Shahar ottiene risultati poco brillanti nei tornei principali, mentre conquista ben due titoli nell'arco di due settimane: a Praga, imponendosi sulla Stosur, e a Istanbul, superando in rimonta la Myskina. La Peer affronta il Roland Garros con ottimismo: supera al terzo turno Elena Dement'eva, sfruttando i limiti al servizio della russa, ma \u00e8 sconfitta al turno successivo dalla ben pi\u00f9 esperta Martina Hingis per 6-3, 2-6, 6-3. Il Wimbledon \u00e8 avaro di soddisfazioni, infatti esce al secondo turno per mano della Peng. Poco brillanti i risultati sul circuito americano, ad eccezione dei quarti a Montr\u00e9al, in cui esce, in modo anche un po' sfortunato, contro la \u010cakvetadze per 7-6 7-5. Discreta la partecipazione a Flushing Meadows: al terzo turno supera la Schiavone al tie break del terzo set, ma al match successivo la Henin la sconfigge 6-1, 6-0. La stagione si chiude con risultati modesti, ma le vale pur sempre il ventesimo posto del ranking.\n2007.\nIl 2007 inizia in modo piuttosto controverso: dopo aver eliminato la Ivanovic nei quarti, Shahar sfiora la finale al torneo di Gold Coast: conduce 6-4, 5-2 e servizio contro la Safina quando giunge l'interruzione per pioggia. Nel prosieguo del match la Peer conquista 2 soli game venendo eliminata dalla finale con il punteggio di 4-6, 7-6, 6-1. Disputa un buon torneo anche a Sidney, in cui elimina la Groenefeld (6-4 6-2) e la Schnyder (7-6 6-2), ma nulla pu\u00f2 ai quarti contro Kim Clijsters (6-1 6-2). La tennista israeliana disputa un buon Australian Open, nel quale spiccano la tiratissima vittoria contro la Golovin al III turno, ottenuta in rimonta di un set e un doppio 7-5, mentre agli ottavi ottiene una vittoria convincente contro la top ten Svetlana Kuznecova, battuta per 6-4 6-2. Ai quarti la Peer affronta Serena Williams uscendo sconfitta al terzo set per 8-6.\nLa Peer si presenta come testa di serie n.1 al torneo di Memphis giungendo fino alla finale in cui viene sconfitta da Venus Williams con un doppio 6-1.\nLa tennista israeliana disputa anche un buon torneo ad Indian Wells, dove nel terzo turno supera in 3 set Lucie \u0160af\u00e1\u0159ov\u00e1 e nel quarto turno ha la meglio in un match molto tirato con l'emergente Anna \u010cakvetadze con il punteggio 6-4 7-6. Nei quarti Shahar affronta Daniela Hantuchov\u00e1 uscendo sconfitta al tie-break del terzo set al termine di un match durato 3 ore.\nLa Peer disputa un buonissimo torneo anche a Miami, in cui supera nel quarto turno la detentrice del titolo, Svetlana Kuznecova, in un match equilibrato che l'israeliana si aggiudica grazie alla consueta regolarit\u00e0 per 6-4 4-6 6-3. Superata nei quarti la Garbi, Shahar affronta in semifinale Serena Williams per la rivincita del match di Melbourne. Il primo set \u00e8 decisamente equilibrato, grazie alla buona tenuta in difesa della Peer, e termina 7-4 al tie break in favore dell'americana, da qui in poi l'israeliana perde convinzione e cala fisicamente in modo costante fino a cedere per 6-1.\nLa giocatrice israeliana esce poi al II turno a Charleston, in seguito conquista i due singolari nel match di Fed Cup che vede Israele opposta al Canada. Sulla terra ottiene un II turno a Berlino, in cui \u00e8 sconfitta dalla Muller, un III turno a Roma in cui \u00e8 superata da Serena Williams e infine un IV turno a Parigi in cui cede a Svetlana Kuznecova. Sull'erba Shahar esce nei quarti a Eastbourne per mano della specialista Mauresmo, mentre a Wimbledon \u00e8 eliminata al III turno da Marion Bartoli che giunger\u00e0 sorprendentemente in finale.\nOttiene due nuove vittorie in Fed Cup nella sfida contro l'Austria, mentre nei tornei sul cemento americano rimedia risultati modesti che non vanno mai al di l\u00e0 di un III turno. Shahar riesce comunque a presentarsi in buone condizioni allo Us Open in cui elimina al III turno la testa di serie n. 15 Nicole Vaidi\u0161ov\u00e1 grazie a un tie break vincente nel III set, poi supera la Radwanska, per poi uscire ai quarti contro Anna \u010cakvetadze. Durante il resto della stagione l'israeliana non ottiene grandi risultati: il principale sono i quarti raggiunti nel torneo di Bangkok, in cui viene eliminata da Flavia Pennetta.\n2008.\nAl Tier III di Goald Coast la giocatrice israeliana raggiunge la semifinale dopo aver sconfitto nei quarti Dinara Safina imponendosi nel tie break del III set. Nella semifinale la Peer subisce una netta sconfitta da parte della talentuosa Viktoryja Azaranka che s'impone 6-4 6-2. Al torneo di Sydeny, viene sconfitta in due set da Svetlana Kuznecova. All'Australian Open, perde abbastanza nettamente al terzo turno da Elena Dement'eva.\nA Doha viene sconfitta al terzo turno dalla cinese Li Na, mentre al torneo di Memphis, dove difendeva la finale raggiunta l'anno prima, esce di scena nella semifinale contro la bielorussa Vol'ha Havarcova.\nProsegue il suo momento non in forma ad Indian Wells, dove cede ai sedicesimi contro l'indiana Sania Mirza, mentre a Miami perde negli ottavi ancora dalla Kuznetsova.\nRitorna a giocare al torneo di Praga, venendo sconfitta dalla giocatrice di casa Kl\u00e1ra Zakopalov\u00e1. Perde in seguito al primo turno a Berlino e al Roland Garros, rispettivamente contro Sabine Lisicki e Samantha Stosur.\nProsegue il suo momento negativo a Barcellona, perdendo al primo turno dalla padrona di casa Nuria Llagostera Vives, mentre sull'erba di Eastbourne cede all'esordio alla russa Nadia Petrova. Ritorna a vincere a Wimbledon, raggiungendo a sorpresa gli ottavi battendo la numero nove del mondo al terzo turno, prima di cedere alla Dementieva.\nNeanche alla stagione americana riesce ad esprimersi al meglio. A Stanford esce al secondo turno per mano della Chakvetadze. Al torneo di Los Angeles esce all'esordio per mano della Stosur. Rappresenta la sua nazione alle Olimpiadi di Pechino, uscendo di scena al secondo turno dalla futura medaglia di bronzo Vera Zvonar\u00ebva. Agli US Open, perde subito dalla cinese Li Na.\nNel resto della stagione raggiunge un quarto di finale a Seoul (perso contro Jill Craybas), un primo turno a Tokyo - Pan Pacific (cedendo alla Pennetta) e un secondo turno a Tokyo - Japan Open (superata dalla Gajdosova).\n2009.\nIl 2009 inizia bene per Shahar, che giunge nei quarti ad Auckland perdendo contro la Dementieva. Ad Hobart, un sorteggio non fortunato, la oppone alla numero uno del seeding Flavia Pennetta, dove cede in sue set. Agli Australian Open, perde all'esordio da Caroline Wozniacki.\nRitorna a giocare una semifinale al torneo di Pattaya, dove cede a Vera Zvonar\u00ebva. Invece, al nuovo torneo di Monterrey, esce subito al primo turno per mano della ceca Iveta Bene\u0161ov\u00e1.\nAd Indian Wells gioca un buon tennis, battendo tenniste del calibro di Marion Bartoli al secondo turno ed Anna \u010cakvetadze al terzo turno, cedendo solo dalla Azarenka in due set molto lottati. A Miami, perde al secondo turno da Venus Williams.\nAl torneo di Fes, viene superata al secondo turno dalla ceca Lucie Hradeck\u00e1. Al torneo dell'Estoril, s'infortuna ed \u00e8 costretta ad abbandonare il campo nel match di semifinale contro la belga Yanina Wickmayer. Stessa sorte a Madrid, dove si ritira al primo turno contro la Wozniacki. Questo infortunio al piede la costringer\u00e0 anche a saltare il Roland Garros.\nRitorna nelle gare a Wimbledon, dove perde al secondo turno contro la Petrova. Al torneo di Budapest raggiunge i quarti, ma viene superata dalla maggiore delle sorelle Bondarenko, Alona. Cede in seguito al primo turno a Praga e al secondo a Bad Gastein.\nAl torneo di Los Angeles perde al secondo turno ancora dalla Petrova, mentre a Cincinnati non riesce a superare le qualificazioni. A Toronto disputa un buon torneo, battendo anche la Schiavone, ma cede alla Dementieva negli ottavi. Allo US Open, \u00e8 la Kuznetsova a batterla al terzo turno.\nNelle seguenti due settimane, Shahar gioca il suo miglior tennis della sua carriera. A Guangzhou, vince il quarto torneo WTA dopo tre anni dall'ultimo. Durante il cammino non ha perso nemmeno un set. Stesso copione a Tashkent, dove vince il torneo senza perdere un set e conquistando il quinto torneo in singolare della carriera.\nNel resto della stagione, supera le qualificazioni a Pechino ma perde subito dalla Makarova. Ad Osaka, perde ancora al primo turno da Sania Mirza. Conclude l'anno con una bella semifinale raggiunta a Lussemburgo, dove cede solo al tie-break del terzo set dalla Lisicki.\n2010.\nIl 2010 \u00e8 un anno di ripresa per l'israeliana, rigiocando quel grande tennis che l'aveva portata nelle prime 15 giocatrici mondiali nel 2007. Comincia l'anno alla grande raggiungendo la semifinale ad Auckland, persa poi contro Yanina Wickmayer. La settimana dopo, arriva nella finale del torneo di Hobart, dove cede in due set all'ucraina Al'ona Bondarenko. All'Australian Open, perde al terzo turno contro la danese Caroline Wozniacki.\nIn seguito gioca al Paris indoor, dove viene sconfitta da Lucie \u0160af\u00e1\u0159ov\u00e1 nei quarti di finale. Gioca un grandissimo torneo a Dubai, dove si prende una rivincita sia sulla Wickmayer al primo turno, sia sulla Wozniacki negli ottavi; viene per\u00f2 superata in semifinale da Venus Williams.\nOttiene in seguito gli ottavi di finale ad Indian Wells cedendo a Jelena Jankovi\u0107, ed un terzo turno a Miami dove perde nettamente a Kim Clijsters, racimolando solo un game.\nSulla terra rossa indoor di Stoccarda raggiunge la semifinale, ma proprio nel suo giorno di compleanno, cede in due set alla rientrante Justine Henin. A Roma, viene superata al terzo turno ancora da Venus Williams. Gioca un altro grande torneo a Madrid, battendo nella sua strada delle semifinali le pi\u00f9 quotate Kuznetsova e Li, ma proprio in semi cede ancora da Venus Williams. Al Roland Garros, ritorna a giocare un ottavo di finale Slam, dove per\u00f2 viene sconfitta da un'altra Williams, Serena.\nSull'erba non ottiene risultati eclatanti. Ad Eastbourne esce al primo turno, per la prima volta dell'anno, contro la cinese Zheng Jie. A Wimbledon esce a sorpresa al secondo turno dalla tedesca Angelique Kerber, che s'impone in tre set.\nInizia male anche la stagione americana, perdendo alla non irresistibile Marija Kirilenko nel secondo turno del torneo di Stanford. A San Diego perde in modo abbastanza facile dalla polacca Agnieszka Radwa\u0144ska. Male anche i tornei successivi: a Cincinnati perde contro pronostico dalla Pavlyuchenkova, mentre a Monteal esce all'esordio contro Kaia Kanepi. Le va meglio lo US Open dove cede negli ottavi ancora da Venus Williams.\nAvaro di soddisfazioni \u00e8 il torneo di Tokyo, dove cede ancora dalla Kanepi al secondo turno. A Pechino sfrutta un tabellone abbastanza agevole, arrivando cos\u00ec in semifinale dove perde dalla Wozniacki. Conclude l'anno al torneo di Osaka ottenendo una semifinale, persa contro la Date-Krumm.\n2011.\nComincia la stagione al Brisbane International come seconda testa di serie, ma viene sconfitta al secondo turno dalla tennista ceca Lucie \u0160af\u00e1\u0159ov\u00e1. La settimana seguente si presenta al Medibank International di Sydney, dove viene sconfitta al secondo turno per mano di Viktoryja Azaranka. Agli Australian Open viene superata in rimonta al terzo turno da Flavia Pennetta, sprecando cos\u00ec la possibilit\u00e0 di raggiungere gli ottavi di finale. Il 31 gennaio, dopo la fine dello Slam, raggiunge l'11 posizione mondiale, diventando cos\u00ec la prima israeliana in assoluto, maschile e femminile, a riuscirci.\nAl Dubai Tennis Championships raggiunge i quarti di finale, dove viene sconfitta dalla numero 2 del mondo Caroline Wozniacki. La settimana seguente, al Qatar Ladies Open, viene sconfitta al secondo turno dalla francese Marion Bartoli.\nAl BNP Paribas Open di Indian Wells raggiunge anche qui i quarti di finale, battendo prima Pavlju\u010denkova e Schiavone, per poi essere battuta da Yanina Wickmayer, che si \u00e8 prese la rivincita dopo la sconfitta patita a Dubai. Al Sony Ericsson Open di Miami la sua strada finisce subito, al secondo turno (dopo il bye all'esordio), per mano della spagnola Anabel Medina Garrigues.\nAlla Family Circle Cup di Charleston viene sconfitta al terzo turno dalla tedesca Julia G\u00f6rges. Al Mutua Madrile\u00f1a Madrid Open esce di scena gi\u00e0 al primo turno contro la russa Alisa Klejbanova. Agli Internazionali BNL d'Italia, invece, viene sconfitta agli ottavi di finale dalla campionessa russa Marija \u0160arapova. Al Brussels Open, nuovo torneo del circuito WTA, viene superata al primo turno dall'australiana Casey Dellacqua. Agli Open di Francia si presenta come la diciannovesima testa di serie, ma viene sconfitta subito dalla specialista Mar\u00eda Jos\u00e9 Mart\u00ednez S\u00e1nchez.\nAll'AEGON International di Eastbourne, primo torneo su erba da lei disputato, si trova dall'altra parte della rete ancora la Mart\u00ednez S\u00e1nchez, che riesce ancora a vincere. La tennista di Gerusalemme disputa in seguito il torneo di Wimbledon come la numero 22 del tabellone, ma esce di scena ancora al primo turno e questa volta per mano della kazaka Ksenija Pervak.\nVerso la fine del mese di luglio, prende parte al Citi Open come prima testa di serie. Raggiunge la finale battendo in serie Fuda, Kudrjavceva, Brianti e Paszek, mentre nell'atto conclusivo viene superata da Nadia Petrova in due set. Le va male la Rogers Cup dove al primo turno, opposta alla wild card di casa Aleksandra Wozniak, riesce a racimolare solo un game. La settimana seguente, al Western &amp; Southern Financial Group Masters &amp; Women's Open di Cincinnati, raggiunge il terzo turno battendo Lisicki e Parmentier, per poi perdere contro la cinese Peng Shuai. Al Texas Tennis Open di Dallas, uno degli ultimi tornei dello US Open Series, perde al secondo turno dalla svedese Johanna Larsson. Agli US Open batte al primo turno Sania Mirza, mentre al secondo viene sconfitta dalla giovane statunitense Sloane Stephens.\nAl Toray Pan Pacific Open di Tokyo batte in rimonta al primo turno la giovane ceca Krist\u00fdna Pl\u00ed\u0161kov\u00e1, approdando cos\u00ec al secondo turno dove viene sconfitta da Kl\u00e1ra Zakopalov\u00e1. Gioca l'ultimo torneo della stagione al China Open di Pechino, dove subisce la terza sconfitta dell'anno da parte dalla Mart\u00ednez S\u00e1nchez al primo turno.\n2012.\nInizia il 2012 con una sconfitta al primo turno al Brisbane International contro la Petkovi\u0107. Gioca un buon torneo al Moorilla Hobart International raggiungendo le semifinali, dove viene sconfitta dalla belga Wickmayer. Agli Australian Open dopo aver battuto al primo turno la wild card Holland, viene battuta al secondo ostacolo dalla tedesca Sabine Lisicki.\nAll'Open GDF Suez di Parigi viene sconfitta in un'ora di gioco dalla G\u00f6rges al primo turno. Disputa un ottimo torneo al Qatar Ladies Open di Doha bove batte al primo turno la wild card Nadia Lalami e al secondo l'ex primatista Jelena Jankovi\u0107, mentre agli ottavi di finale viene superata dalla giovane americana Christina McHale. Al Dubai Tennis Championships riceve un invito da parte degli organizzatori e batte all'esordio Fatima Al Nabhani, mentre nel turno successivo la batte la forte polacca Agnieszka Radwa\u0144ska.\nAl BNP Paribas Open di Indian Wells viene sconfitta a sorpresa al primo turno dalla qualificata Lesja Curenko. Al Sony Ericsson Open di Miami, dopo aver eliminato la Cornet al primo turno, impegna a fondo la \u0160arapova al secondo turno portandola al terzo set, ma non riesce comunque a batterla.\nAl Barcelona Ladies Open perde al primo turno contro la Cetkovsk\u00e1 per 7-5 al terzo set. La settimana dopo, elimina la Rybarikov\u00e1 nel primo turno del Grand Prix SAR La Princesse Lalla Meryem di F\u00e8s, ma non pu\u00f2 nulla nel secondo dove viene battuta dalla Johansson in tre set. Al Budapest Grand Prix perde all'esordio contro la canadese Wozniak. Al Mutua Madrile\u00f1a Madrid Open, primo evento della storia del tennis sulla terra blu, batte al primo turno la slovena Polona Hercog, mentre al secondo turno viene eliminata dalla qualificata Varvara Lepchenko. Agli Internazionali BNL d'Italia viene sconfitta al secondo turno dalla numero 1 del mondo, Viktoryja Azaranka. All'Internationaux de Strasbourg si prende una rivincita sulla Wozniak al primo turno, mentre nel secondo viene sconfitta dalla Cornet. Agli Open di Francia perde al secondo turno contro la serba Ana Ivanovi\u0107.\nAll'UNICEF Open batte al primo turno l'uzbeka Akgul Amanmuradova, mentre al secondo turno perde contro la slovacca Dominika Cibulkov\u00e1 dopo averla messa in difficolt\u00e0 nel secondo set. Al Wimbledon Championshis viene sconfitta al primo turno da Julia G\u00f6rges.\nAllo Swedish Open perde al secondo turno contro Mathilde Johansson. Alle Olimpiadi di Londra affronta al primo turno la \u0160arapova, e perde per 2-6, 2-6. Alla Rogers Cup viene sconfitta al primo turno dalla canadese Eugenie Bouchard per 6-3, 2-6, 5-7. Al Western &amp; Southern Financial Group Masters &amp; Women's Open di Cincinnati perde ancora dalla G\u00f6rges al primo turno. Al New Haven Open at Yale perde ancora al primo turno, questa volta \u00e8 la Kirilenko a batterla. Agli US Open \u00e8 battuta dalla spagnola Lara Arruabarrena Vecino all'esordio. Questo \u00e8 stato l'ultimo torneo giocato nel 2012 della Peer, che ha poi avuto un infortunio al tendine del ginocchio sinistro."}
{"id": "755814", "revid": "140509", "url": "https://it.wikipedia.org/wiki?curid=755814", "title": "Shea Stadium", "text": "Lo Shea Stadium, ufficialmente denominato William A. Shea Municipal Stadium, \u00e8 stato uno stadio polivalente situato nel distretto del Queens, nella citt\u00e0 di New York, Stati Uniti. Fino al 2008, anno della sua chiusura e demolizione, ha ospitato gli incontri dei New York Mets, squadra di baseball della Major League Baseball (MLB).\nStoria.\nCostruito nell'ottobre del 1961, fu inaugurato il 17 aprile 1964. Inizialmente si doveva chiamare Flushing Meadows Stadium Park (medesimo nome del parco a sud dello stadio) ma fu poi intitolato a William Alfred Shea (21 giugno 1907 - 2 ottobre 1991), l'avvocato statunitense che consent\u00ec alla citt\u00e0 di New York di avere di nuovo una squadra, i New York Mets, nella National League di baseball dopo il trasferimento nel 1957 delle squadre dei Brooklyn Dodgers e dei New York Giants rispettivamente a Los Angeles e a San Francisco.\nLo stadio, di forma circolare e con una capacit\u00e0 di 55.601 persone, fu costruito inizialmente per partite di baseball e football americano. Sia i New York Jets (1964-1983) sia i New York Giants (1975) utilizzarono lo stadio per partite della National Football League (NFL). Tra il 1974 e il 1975 anche i New York Yankees utilizzarono lo stadio durante la ristrutturazione dello Yankee Stadium. Allo Shea si tennero quattro edizioni delle World Series (1969, 1973, 1986 e 2000), due delle quali furono vinte dai Mets (1969 e 1986). Il 29 settembre 1967 la struttura ospit\u00f2 il secondo incontro di pugilato Benvenuti-Griffith, alla presenza di 21.326 spettatori paganti, per un incasso di 256.737 dollari.\nLo stadio \u00e8 noto anche per aver ospitato, il 15 agosto 1965, un concerto dei Beatles, immortalato anche nel film: \"The Beatles at the Shea Stadium\" (1966), esibizione storica in quanto la prima in assoluto nel suo genere in quel luogo. Nel luglio 1971 il gruppo hard-rock Grand Funk Railroad super\u00f2 il record di incassi per un concerto allo Shea, fino ad allora detenuto proprio dai Beatles, vendendo tutti i biglietti previsti (55.000) in soli tre giorni. Nell'estate del 2008, precisamente il 16 e 18 Luglio, il cantautore statunitense Billy Joel tenne allo Shea gli ultimi due concerti prima che lo stadio fosse demolito, invitando assieme a lui sul palco Tony Bennett, Garth Brooks, John Mayer, Steven Tyler, Roger Daltrey, John Mellencamp, Mark Wood e \u2013 come ospite d'onore in omaggio allo storico concerto dei Beatles che aveva inaugurato l'era dei grandi \"live\" allo Shea \u2013 Paul McCartney, il quale la concluse definitivamente con il brano \"Let It Be\", ultima canzone in assoluto eseguita dal vivo nello stadio.\nOrmai non pi\u00f9 conforme agli standard di sicurezza e modernit\u00e0, la struttura fu abbattuta nel 2008 per far posto all'adiacente nuovo stadio dei Mets, il Citi Field. Lo stesso avvenne poco tempo dopo per un altro pezzo di storia americana: lo Yankee Stadium."}
{"id": "755823", "revid": "1442080", "url": "https://it.wikipedia.org/wiki?curid=755823", "title": "Pietro Ferraris", "text": "Era noto come Ferraris II per distinguerlo da Mario (Ferraris I).\nCarriera.\n\u00c8 stato un attaccante dell'Ambrosiana-Inter di Giuseppe Meazza con la quale si \u00e8 aggiudicato gli scudetti 1937-1938 e 1939-1940 e una Coppa Italia nel 1938-1939.\nCresciuto calcisticamente nella Pro Vercelli di Silvio Piola esordisce in Serie A poco pi\u00f9 che diciassettenne. Ha militato poi nel Napoli e nel Torino. In granata si ferma fino a tutto il 1947-1948 dove lega il suo nome al Grande Torino vincendo una Coppa Italia e quattro titoli italiani. Il trasferimento nell'estate del 1948 al Novara (dove fa nuovamente coppia con Piola) gli salva la vita risparmiandolo dalla sciagura aerea del 4 maggio 1949 a Superga.\n\u00c8 tra i primi venticinque giocatori di tutti i tempi con pi\u00f9 presenze in Serie A."}
{"id": "755827", "revid": "108107", "url": "https://it.wikipedia.org/wiki?curid=755827", "title": "Pietro Ferraris II", "text": ""}
{"id": "755828", "revid": "108107", "url": "https://it.wikipedia.org/wiki?curid=755828", "title": "Piero Ferraris II", "text": ""}
{"id": "755833", "revid": "116634192", "url": "https://it.wikipedia.org/wiki?curid=755833", "title": "Arto", "text": "L'arto \u00e8 un'appendice mobile connessa al corpo umano o animale mediante articolazioni. \nLa maggior parte degli animali usano gli arti per la locomozione, ad esempio per correre, camminare, saltare. Generalmente gli arti anteriori (o nel caso dei bipedi gli arti superiori) sono adoperati per trasportare o manipolare oggetti.\nIn riferimento all'anatomia dell'uomo, gli arti si distinguono in superiori (comunemente definiti braccia) e inferiori (comunemente definiti gambe), mentre per i quadrupedi gli arti sono posteriori o anteriori e vengono indifferentemente comunemente chiamati zampe. Mentre i bipedi (tra cui l'uomo) usano solo gli arti inferiori per muoversi, i quadrupedi corrono o camminano su tutti e quattro gli arti; gli umani, per quanto posseggano arti superiori pi\u00f9 deboli rispetto ad altri mammiferi, con essi raggiungono livelli di mobilit\u00e0 ben superiori e le mani, che ne costituiscono l'estremit\u00e0, permettono all'uomo di agguantare e manipolare con cura gli oggetti con cui interagisce. Lo scheletro degli arti superiori \u00e8 formato dalle ossa del braccio (radio e ulna) e dalle piccole ossa della mano (carpo, metacarpo, falangi).Tra le ossa del braccio e dell'avambraccio si trova l'articolazione del gomito. Lo scheletro del braccio \u00e8 collegato a quello del tronco mediante il cingolo scapolare, (scapola e clavicola: la scapola \u00e8 l'elemento di collegamento tra omero e clavicola, a sua volta articolata con lo sterno). L'articolazione tra omero e scapola forma la spalla. Lo scheletro dell'arto inferiore \u00e8 formando dall'osso della coscia (femore), dalle ossa della gamba (tibia e perone) e dalle piccole ossa del piede (calcagno, tarso, metatarso e falangi). Lo scheletro della coscia \u00e8 collegato a quello del tronco mediante il bacino o cingolo pelvico. Tra le ossa della coscia e della gamba si trova l'articolazione del ginocchio, protetta dal l'osso della rotula."}
{"id": "755836", "revid": "767487", "url": "https://it.wikipedia.org/wiki?curid=755836", "title": "Lago Kainji", "text": "Il Lago Kainji, ubicato nell'ovest della Nigeria, \u00e8 un bacino idrico posto sul fiume Niger, originato dall'omonima diga costruita nel 1968.\nIl lago si divide tra gli stati nigeriani del Niger e del Kebbi. Ad oggi ha una portata di 15 milioni di metri cubi.\nLa diga.\nLa diga si trova nel sud dello Stato del Niger.\nLa sua costruzione iniziata nel 1964 fin\u00ec nel 1968, cost\u00f2 circa 209 milioni di dollari, ed un quarto di questi serv\u00ec per il trasferimento della popolazione locale. \nInsieme con una diga minore, ha una lunghezza totale di 10\u00a0km, ed un'altezza nella parte centrale di 65\u00a0m.\nLa diga pur avendo una capacit\u00e0 di 12 turbine, per un totale di 960 MW, ne ha installate solo 10, producendo un totale di 800 MW. Parte di questa produzione comunque \u00e8 venduta al vicino Stato della Nigeria."}
{"id": "755837", "revid": "287204", "url": "https://it.wikipedia.org/wiki?curid=755837", "title": "Death Row (album)", "text": "Death Row \u00e8 il decimo album in studio pubblicato dalla band heavy metal tedesca Accept; il disco usc\u00ec nel 1994."}
{"id": "755840", "revid": "1543377", "url": "https://it.wikipedia.org/wiki?curid=755840", "title": "Beringia", "text": "Il ponte di terra dello stretto di Bering, anche detto Beringia, era un istmo largo al massimo 1\u00a0600\u00a0km, che ha collegato per vari periodi l'Alaska e la Siberia durante le ere glaciali del Pleistocene.\nLa Beringia non era ricoperta di ghiaccio grazie ai venti tiepidi provenienti dall'oceano Pacifico che ne mitigavano la temperatura.\nIl mare dei Ciukci, lo stretto di Bering e la parte settentrionale del mare di Bering sono tutte zone poco profonde che durante le ere glaciali uscirono allo scoperto.\nStoria.\nAltri istmi si formarono durante le ere glaciali, in tutto il mondo: circa 14\u00a0000 anni fa, ad esempio, l'Australia, la Tasmania e la Nuova Guinea formavano un unico continente, mentre le Isole britanniche erano unite al resto d'Europa. Anche il Mar Cinese Meridionale scomparve, unendo l'Asia alle isole di Sumatra, Giava e Borneo.\nLa Beringia ha avuto un ruolo importante nella storia: ha permesso, ad esempio, l'arrivo dell'uomo in America, stimato fino ad alcuni anni fa a circa 12\u00a0000 anni fa, mentre recenti ritrovamenti anticipano questa data ad almeno 15\u00a0500 anni fa.\nAnche altre specie utilizzarono questa zona per passare dall'Asia all'America (leoni, ghepardi) e viceversa (cammelli).\nL'innalzamento e abbassamento del livello del mare hanno determinato vari periodi di unione e separazione dell'America con l'Asia. La Beringia sembra essere esistita in entrambe le glaciazioni del 35\u00a0000 a.C. e nel periodo fra i 22\u00a0000 e i 7\u00a0000 anni fa. Il ritrovamento di fossili di dinosauri molto simili nei due continenti (\"Troodon\", \"Saurolophus\", \"Tyrannosaurus\", \"Leptoceratops\") suggerisce l'esistenza della Beringia anche in periodi molto pi\u00f9 antichi.\nLo stretto riapr\u00ec all'incirca 15\u00a0500 anni fa e a partire dal 4\u00a0000 a.C., la linea costiera dei due continenti assunse l'attuale configurazione.\nIn questi periodi, il clima della Beringia non \u00e8 rimasto costante, ma ha subito variazioni che hanno determinato la sopravvivenza di determinate specie rispetto ad altre: in questo senso, il ponte di terra si \u00e8 comportato come una barriera.\nDurante i periodi pi\u00f9 freddi, i ghiacciai ricoprirono la zona e il livello di precipitazioni scese di parecchio, mentre durante le parentesi temperate neve e pioggia caddero abbondanti.\nI fossili mostrano che un tempo pecci, betulle e pioppi popolavano anche zone ben pi\u00f9 a nord del loro areale attuale: ci\u00f2 vuol dire che un tempo il clima era pi\u00f9 umido e temperato. I mastodonti, che si cibavano prevalentemente di arbusti, erano molto rari nella tundra della Beringia durante i periodi pi\u00f9 freddi: al contrario, in questo ambiente prosperavano i mammut.\nOrigine del ponte di Beringia.\nEsistono prove concrete che indicano che il livello degli oceani sal\u00ec e scese varie volte nel passato. Durante l'ultima glaciazione la concentrazione del ghiaccio nei continenti fece scendere il livello degli oceani di oltre 120 metri. Questo abbassamento fece s\u00ec che in varie regioni del pianeta fossero create delle connessioni terrestri, come, ad esempio, Australia-Tasmania con Papua Nuova Guinea; Filippine e Indonesia; Giappone e Corea.\nUno di quei posti fu Beringia. A causa del fatto che lo stretto di Bering, che separa l'Asia dall'America, ha una profondit\u00e0 compresa fra 30 e 50 metri, l'abbassamento delle acque lasci\u00f2 scoprire un territorio di ampiezza fino a 1\u00a0500 chilometri, unendo la Siberia e l'Alaska, circa 40\u00a0000 anni fa.\n\u201cEsisteva allora un ponte terrestre tra l'Asia e l'Alaska, che apparve quando i ghiacciai dell'ultimo periodo glaciale erano alla loro massima estensione, intrappolando milioni di chilometri cubici di precipitazioni che sarebbero altrimenti finite negli oceani. La mancanza di quell'acqua ridusse il livello del mare di Bering di pi\u00f9 di 90 metri, abbastanza per convertire lo stretto in un ponte di terra che univa i due continenti.\u201d\nA proposito degli scienziati che si occuparono del ponte di Beringia, bisogna citare David M. Hopkins (m. 2001), un geologo nordamericano che cre\u00f2 un centro multidisciplinare di paleogeografia e ispir\u00f2 a centinaia di scienziati l'amore per l'Alaska. Una recente biografia lo definisce \"Il gigante di Beringia\".\nCaratteristiche geografiche e naturali.\nIl ponte di Beringia apparve durante la glaciazione di W\u00fcrm o Wisconsin (80\u00a0000 a.C. \u2013 10\u00a0000 a.C.). Durante questa glaciazione i ghiacciai si estesero dalle calotte di ghiaccio polari verso i tropici. In questa zona i continenti si coprirono di ghiaccio e i laghi, le lagune e i fiumi ghiacciarono.\nMalgrado l'abbassamento della temperatura globale e la sua prossimit\u00e0 con il polo nord, il ponte di Beringia aveva un clima sorprendentemente temperato, anche pi\u00f9 caldo di quello attuale nello stretto di Bering, con temperature d'estate superiori ai 10\u00a0\u00b0C. C'era una grande pianura ampia pi\u00f9 di 1\u00a0500\u00a0km\u00b2, agevole da attraversare, limitata dal mare di Bering verso sud e dal Mar Glaciale Artico verso nord. La Beringia non fu invasa dal ghiaccio perch\u00e9 il suo clima moderatamente caldo non permetteva lo sviluppo dei ghiacciai.\nL'ecologia del ponte di Beringia si trasformava a mano a mano che il cambiamento climatico mutava l'ambiente, selezionando le piante e gli animali capaci di sopravvivere. Durante i periodi pi\u00f9 freddi, i ghiacciai avanzavano e le piogge si riducevano; durante gli interglaciali pi\u00f9 caldi erano frequenti nubi, piogge e nevicate.\nMigrazioni di piante e animali.\n\u00c8 stato provato che l'esistenza del \u201cponte\u201d ha permesso l'attraversamento in entrambe le direzioni a piante e animali, e probabilmente anche uomini: la teoria del popolamento dell'America a partire dall'attraversamento del ponte di terra della Beringia, negli ultimi decenni data per scontata dalla stragrande maggioranza degli studiosi, \u00e8 stata recentemente messa in discussione da nuove teorie che ipotizzano una colonizzazione precedente a quella asiatica.&lt;br&gt;\nBench\u00e9 ci siano state delle grandi scoperte di fossili di piante e di animali nella zona, non ce ne sono stati di esseri umani di antichit\u00e0 sufficiente per confermare la teoria.\nGli scienziati affermano che il ponte di Beringia aveva le condizioni per essere attraversato da uomini e animali durante due brevi periodi geologici che durarono oltre 4\u00a0000 anni il primo e oltre 15\u00a0000 anni l'ultimo.\nGli animali terrestri erano in condizioni di migrare in entrambe le direzioni. Dall'Asia attraversarono alcuni mammiferi come il leone e il ghepardo e i proboscidati, che si evolsero in specie nordamericane endemiche ora estinte.\nGli altri fossili dimostrano che gli abeti, le betulle e i pioppi crebbero pi\u00f9 a nord dei loro limiti moderni, indicando che esistevano periodi nei quali il clima fu pi\u00f9 caldo e umido di adesso. I mastodonti, che dipendevano dagli arbusti per la loro alimentazione, erano rari nella tundra secca che caratterizzava il ponte di Beringia nei periodi freddi quando, al contrario, prosperavano i mammut.\nIl ponte di Beringia era: \u201c\"...un'estensione di pianure ondulate e senza alberi, interrotta a volte da una catena montagnosa disseminata da innumerevoli piccoli laghi. Quasi tutta la terra \u00e8 sommersa; alcune parti sono composte da una palude stratificata di muschi e licheni. Ma ci sono anche vaste distese di terre abbastanza stabili, coperte da erbe di poca altezza... Oltre a specie oggi scomparse, come i mammut e le tigri dai denti a sciabola, nelle pianure abbondavano i cavalli ed i carib\u00f9, e vicino ai branchi stavano in agguato i lupi.\"\u201d\nTeorie sulla popolazione di Beringia e l'entrata nell'America.\nPer 19\u00a0000 anni fu possibile per le trib\u00f9 primitive dell'Asia attraversare il ponte di Beringia. Il primo a creare un possibile modello migratorio di popoli asiatici verso l'America attraverso Beringia fu Caleb Vance Haynes in un articolo pubblicato sulla rivista \"Science\" nel 1964.\nIl dato pi\u00f9 importante di cui tenere conto nel formulare una teoria migratoria durante l'ultima glaciazione, \u00e8 il fatto che il Canada era completamente coperto di ghiaccio durante l'ultima glaciazione, invaso da due calotte giganti: la calotta di ghiaccio laurentino e la calotta di ghiaccio della catena delle Montagne Rocciose. \u00c8 probabile che ci\u00f2 rese impossibile o molto difficile l'entrata nel continente oltre Beringia.\nSi svilupp\u00f2 allora un'altra teoria: poco prima che terminasse l'ultima glaciazione e che il ponte di Beringia fosse sommerso, le grandi distese ghiacciate che coprivano il Canada iniziarono a sciogliersi lungo la linea di contatto che le separava, aprendo un corridoio libero dal ghiaccio di circa 25 chilometri che seguiva, prima la valle del fiume Yukon e poi il fianco est delle Montagne Rocciose lungo il corridoio del fiume Mackenzie. Gli scienziati che sostengono questa teoria dicono che ci\u00f2 avvenne intorno al 14\u00a0000 a.C., mentre altri affermano che non avvenne fin verso l'11\u00a0000 a.C.. Probabilmente gli esseri umani che vivevano in Beringia poterono avanzare verso l'interno dell'America, bench\u00e9 non ci siano evidenze che lo dimostrino.\nQuesta teoria prese forma con le scoperte della cultura Clovis che datavano intorno all'anno 13\u00a0500 a.C., affermando che era stata prodotta dai primi migranti che arrivarono attraverso il ponte di Beringia. Da qui, a loro volta avrebbero dato origine a tutte le altre culture indoamericane.\nQuesta spiegazione, conosciuta come la \"teoria del popolamento tardo\" (o Consenso Clovis), fu accettata in forma generalizzata durante la maggior parte della seconda met\u00e0 del XX secolo.\nAlcune datazioni molto antiche di presenza umana nell'America come quelle di Monte Verde (Cile) datate al 33\u00a0000 a.C., e Topper (USA) che risalgono a 50\u00a0000 anni fa, sono anteriori rispetto alla formazione del ponte di Beringia e, se confermate, suggerirebbero delle vie radicalmente diverse per la colonizzazione americana, incluso un popolamento diverso per quanto riguarda il Sudamerica."}
{"id": "755843", "revid": "287204", "url": "https://it.wikipedia.org/wiki?curid=755843", "title": "Objection Overruled", "text": "Objection Overruled \u00e8 il nono album in studio pubblicato dalla band heavy metal tedesca Accept nel 1993. Il disco segna il ritorno alla voce di Udo Dirkschneider ed \u00e8 considerato come fra i lavori pi\u00f9 rappresentativi della band."}
{"id": "755845", "revid": "2091899", "url": "https://it.wikipedia.org/wiki?curid=755845", "title": "Cumucchi", "text": "I cumucchi (detti anche kumyki; in cumucco \u043a\u044a\u0443\u043c\u0443\u043a\u044a\u043b\u0430\u0440, \"qumuqlar\") sono un popolo turco che vive nella zona dell'altopiano del Kumyk, nel nord del Daghestan e a sud del fiume Terek, oltre che sulle coste del mar Caspio. Rappresentano il 12% della popolazione totale della repubblica del Daghestan. Parlano la lingua cumucca. Sono in gran parte fedeli all'islam ma a queste fede associano diversi rituali che risalgono ad epoche precedenti alla diffusione islamica nella regione.\nSi suppone che Claudio Tolomeo sia entrato in contatto con questa gente e li abbia denominati \"Kami\" o \"Kamak\". Alcuni esploratori hanno poi visto nei Cumucchi gli antenati dei Cazari. Secondo A. Vambry, i Cumucchi si stanziarono nell'area dell'odierna repubblica del Daghestan nel periodo del regno dei Cazari, durante l'VIII secolo. Sembra certo che gruppi di Cabardi si siano stanziati in quest'area nei secoli seguenti.\nDurante il XVI, XVII e XVIII secolo i Cumucchi ebbero un regno indipendente, con capitale in Tarki, governati da un re denominato il Shamkhal.\nI russi costruirono avamposti nel loro territorio nel 1559 e sotto Pietro I. Essendo molto pi\u00f9 civilizzati rispetto agli altri popoli caucasici, i cumucchi sono stati un gruppo molto rispettato dalle altre etnie e dai vari occupanti. In anni recenti, i nazionalisti cumucchi, come Salau Aliev, hanno propagandato a favore dell'autonomia cumucca e della loro relativa preminenza entro i confini del Daghestan, citando la storia cazara come fonte ispiratrice di tali affermazioni."}
{"id": "755849", "revid": "88740", "url": "https://it.wikipedia.org/wiki?curid=755849", "title": "Bering", "text": ""}
{"id": "755850", "revid": "712828", "url": "https://it.wikipedia.org/wiki?curid=755850", "title": "Arvel Crynyd", "text": ""}
{"id": "755851", "revid": "712828", "url": "https://it.wikipedia.org/wiki?curid=755851", "title": "Asyr Sei'lar", "text": ""}
{"id": "755853", "revid": "712828", "url": "https://it.wikipedia.org/wiki?curid=755853", "title": "Biggs Darklighter", "text": ""}
{"id": "755854", "revid": "712828", "url": "https://it.wikipedia.org/wiki?curid=755854", "title": "Bren Derlin", "text": ""}
{"id": "755855", "revid": "712828", "url": "https://it.wikipedia.org/wiki?curid=755855", "title": "Dak Ralter", "text": ""}
{"id": "755857", "revid": "712828", "url": "https://it.wikipedia.org/wiki?curid=755857", "title": "Elscol Loro", "text": ""}
{"id": "755858", "revid": "712828", "url": "https://it.wikipedia.org/wiki?curid=755858", "title": "Garven Dreis", "text": ""}
{"id": "755859", "revid": "712828", "url": "https://it.wikipedia.org/wiki?curid=755859", "title": "Horton Salm", "text": ""}
{"id": "755860", "revid": "767487", "url": "https://it.wikipedia.org/wiki?curid=755860", "title": "Eat the Heat", "text": "Eat the Heat \u00e8 un album pubblicato dalla band heavy metal tedesca Accept nel 1989.\nIn questo album non \u00e8 presente Udo Dirkschneider come cantante, sostituito da David Reece. Successivamente il membro fondatore degli Accept torner\u00e0 nel gruppo."}
{"id": "755862", "revid": "712828", "url": "https://it.wikipedia.org/wiki?curid=755862", "title": "Jek Porkins", "text": ""}
{"id": "755865", "revid": "712828", "url": "https://it.wikipedia.org/wiki?curid=755865", "title": "Keyan Farlander", "text": ""}
{"id": "755867", "revid": "712828", "url": "https://it.wikipedia.org/wiki?curid=755867", "title": "Lobot", "text": ""}
{"id": "755868", "revid": "712828", "url": "https://it.wikipedia.org/wiki?curid=755868", "title": "Merrick Simm", "text": ""}
{"id": "755869", "revid": "712828", "url": "https://it.wikipedia.org/wiki?curid=755869", "title": "Narra", "text": ""}
{"id": "755870", "revid": "712828", "url": "https://it.wikipedia.org/wiki?curid=755870", "title": "Olin Garn", "text": ""}
{"id": "755874", "revid": "712828", "url": "https://it.wikipedia.org/wiki?curid=755874", "title": "Ooryl Qrygg", "text": ""}
{"id": "755875", "revid": "712828", "url": "https://it.wikipedia.org/wiki?curid=755875", "title": "Pash Cracken", "text": ""}
{"id": "755876", "revid": "287204", "url": "https://it.wikipedia.org/wiki?curid=755876", "title": "Russian Roulette (Accept)", "text": "Russian Roulette \u00e8 un album pubblicato dalla band heavy metal tedesca Accept nel 1986."}
{"id": "755877", "revid": "712828", "url": "https://it.wikipedia.org/wiki?curid=755877", "title": "Raymus Antilles", "text": ""}
{"id": "755878", "revid": "1793900", "url": "https://it.wikipedia.org/wiki?curid=755878", "title": "Mare dei Ciukci", "text": "Il mare dei Ciukci o mare dei \u010cuk\u010di ( \"\u010cukotskoe more\") \u00e8 un mare marginale dell'oceano Artico, compreso fra la penisola dei Ciukci e l'Alaska e prende il nome dai ciukci, popolazione autoctona. Questo mare mette in comunicazione il mare di Bering con l'oceano Artico. \u00c8 limitato ad ovest dall'isola di Wrangel e dalla linea ideale che va dal suo punto pi\u00f9 meridionale, capo Blossom, a capo Jakan (sulla costa settentrionale della penisola dei Ciukci) e dal mare di Beaufort ad est. Gli insediamenti principali della costa sono U\u0117len (nel Circondario autonomo della \u010cukotka) e Barrow in Alaska.\nGeografia.\nIl mare dei Ciukci ricopre una area di 595.000\u00a0km\u00b2 (230.000\u00a0mi\u00b2) ed \u00e8 navigabile solo 4 mesi all'anno durante la breve estate artica. Il rilievo montuoso principale sul fondale del mare dei Ciukci \u00e8 dato dall'\"Hope Basin\", che misura una lunghezza di 700 chilometri e si estende a nordest fino al \"Herald Arch\". Il mare ha una profondit\u00e0 media che si aggira intorno ai 50 metri. Rispetto a molti altri mari, il mare dei Ciukci vanta pochissime isole: si trovano lungo la costa della Siberia, dell'Alaska e al limite meridionale del mare, nello stretto di Bering.\nIl mare dei Ciukci prende il suo nome dalla popolazione indigena dei Ciukci, che abita i territori circostanti, che tradizionalmente vivevano di pesca, di caccia e di caccia alle balene.\nI fiumi che si riversano dalle coste dell'Alaska nel mare dei Ciukci sono il Kivalina, il Kobuk, il Kokolik, il Kukpowruk, il Kukpuk, il Noatak, l'Utukok, il Pitmegea ed il Wulik, mentre dalle coste della Siberia si riversano l'Amgu\u0117ma, lo Ioniveem, ed il \u010cegitun.\nIsole.\nIsola di Chamisso, isola Herald, Idlidlja, isola Karkarpko, isola di Kolju\u010din, Dvuch Pilotov, isola Puffin, isola di Sary\u010dev, isola Seahorse, isola di Wrangel, isole Serych Gusej.\nStoria.\nUna delle prime imbarcazioni ad avventurarsi nelle acque del mare dei Ciukci fu un'imbarcazione di nome Vega che sotto il comando di Adolf Erik Nordenski\u00f6ld riusc\u00ec a compiere l'intera circumnavigazione del Nord America attraverso il Passaggio a nord-ovest.\nIl 28 settembre 1878 per\u00f2 l'imbarcazione Vega rimase bloccata nei ghiacci del mare dei Ciukci. Nonostante l'imbarcazione si trovasse a pochi chilometri dalla terraferma, l'equipaggio non fu in grado di raggiungerla e dovette passare l'inverno artico a bordo della Vega. Solo l'anno seguente, con l'arrivo dell'estate, la Vega pot\u00e9 attraversare lo stretto di Bering e completare il proprio viaggio.\nMeno fortunata fu invece la spedizione che salp\u00f2 a bordo del \"Karluk\" nell'intento di esplorare il mare dei Ciukci. Nel 1913, dopo che il capo spedizione Vilhjalmur Stefansson e in seguito anche l'intero equipaggio avevano abbandonato il Karluk, l'imbarcazione ormai alla deriva affond\u00f2 nei pressi dell'isola Herald dopo una collisione con un iceberg. I superstiti della spedizione riuscirono a raggiungere l'isola di Wrangel, dove privi di viveri e rifornimenti si trovarono in una situazione disperata. Il capitano Robert Bartlett cerc\u00f2 quindi assieme a Kataktovik, un Inuit che faceva parte della spedizione, di attraversare il mare dei Ciukci ghiacciato a piedi nel mezzo dell'inverno artico per cercare aiuto. Dopo aver raggiunto capo Vankarem sulla costa del \u010cukotka il 15 aprile 1914, i 12 membri superstiti dell'equipaggio che erano sopravvissuti furono tratti in salvo dal peschereccio King &amp; Winge, che si diresse su indicazione di Robert Bartlett verso l'isola di Wrangel.\nSorte analoga a quella del Karluk spett\u00f2 anche all'imbarcazione \u010celjuskin. Nel 1933, nel tentativo di dimostrare che il Passaggio a nord-est poteva essere effettuato nel corso di una sola stagione di navigazione, il governo sovietico fece salpare da Murmansk un equipaggio di 111 membri a bordo della nave a vapore \u010celjuskin per tentare la traversata. Nonostante l'ottimismo di tutti l'imbarcazione, capitanata da Vladimir Ivanovi\u010d Voronin e Otto Schmidt, rimase intrappolata nei ghiacci nel Mare dei Ciukci poco dopo la sua partenza e affond\u00f2 il 13 febbraio 1934 nei pressi dell'isola di Kolyuchin, dopo essere andata per alcuni mesi alla deriva spinta dai ghiacci. Nonostante la nave fosse andata persa tutti e 111 i membri dell'equipaggio furono tratti in salvo in un'eroica impresa aerea alla quale parteciparono numerosi piloti sovietici. Per la spedizione artica e per le operazioni di soccorso sia i comandanti Vladimir Voronin e Otto Schmidt sia gli aviatori che parteciparono ai soccorsi furono dichiarati eroi dell'Unione Sovietica.\nDi seguito ci furono altri tentativi di attraversare il mare dei Ciukci molti dei quali per\u00f2 fallirono ancora prima di raggiungere lo stretto di Bering a causa delle pessime condizioni climatiche di queste aree.\nInfine nel settembre del 2006 dopo diversi tentativi furono individuati i resti dell'imbarcazione \u010celjuskin dalla spedizione russa \u010celjuskin-70.\nFauna.\nIl mammifero terrestre pi\u00f9 grande che abita nelle zone costiere del mare dei Ciukci \u00e8 l'orso polare artico. Di fatto la popolazione di orsi che vive in queste zone \u00e8 una delle 5 popolazioni geneticamente distinte di orsi polari. Il mare invece ospita un mammifero pinnipede di grandi dimensioni, il tricheco del Pacifico, che raggiunge i 1.700\u00a0kg di peso.\nRisorse petrolifere.\nI fondali del mare dei Ciukci sono ricchi di riserve di petrolio e gas naturale che vengono stimate nell'equivalente di 30 miliardi di barrel. A causa di tali ricchezze diverse compagnie petrolifere hanno tentato di acquisire i diritti di estrazione in alcune aree. Il 6 febbraio 2008 il governo statunitense ha indetto un'asta per la vendita di tali diritti a partire dal prezzo di 2,6 miliardi di dollari. Nonostante l'ingente somma incassata dal governo statunitense molte associazioni ambientaliste hanno pesantemente criticato la decisione del governo statunitense di concedere tali diritti."}
{"id": "755879", "revid": "712828", "url": "https://it.wikipedia.org/wiki?curid=755879", "title": "Rookie One", "text": ""}
{"id": "755884", "revid": "712828", "url": "https://it.wikipedia.org/wiki?curid=755884", "title": "Vrad Dodonna", "text": ""}
{"id": "755885", "revid": "712828", "url": "https://it.wikipedia.org/wiki?curid=755885", "title": "Zev Senesca", "text": ""}
{"id": "755886", "revid": "124123", "url": "https://it.wikipedia.org/wiki?curid=755886", "title": "Giovanni Landini", "text": "Biografia.\nGiovanni Landini, a 25 anni apre a Fabbrico, una officina di riparazione e costruzione di macchine enologiche. Offre anche un servizio di riparazione di trebbie e locomobili, che apparivano per la prima volta nelle campagne italiane.\nNegli anni 10 costruisce il suo primo motore fisso testacalda ma nel 1924 Giovanni Landini muore e l'attivit\u00e0 viene rilevata dai figli Archimede, Aimone e James."}
{"id": "755890", "revid": "712828", "url": "https://it.wikipedia.org/wiki?curid=755890", "title": "Rogue Squadron", "text": "Il Rogue Squadron \u00e8 uno squadrone aeronautico immaginario, presente nella serie fantascientifica di \"Guerre stellari\". Apparve per la prima volta in \"Una nuova speranza\" (1977) con il nome di \"Red Squadron\", l'elitario gruppo di X-wing a cui Luke Skywalker venne assegnato dopo la sua entrata nell'Alleanza Ribelle. Lo squadrone appare in \"L'Impero colpisce ancora\" (1980) come Rogue Squadron.\nIn seguito alla battaglia di Hoth. Luke viene nominato comandante del Red Squadron e riorganizza il gruppo chiamandolo Rogue Squadron. Immagina un gruppo di piloti in grado di accettare qualsiasi missione. Secondo quanto affermato dalla \"Star Wars Encyclopedia\", il Rogue Squadron \u00e8 composto dai migliori piloti ed i migliori combattenti. Lo squadrone combatte per l'Alleanza Ribelle.\nNell'Universo espanso combatte per la Nuova Repubblica e viene descritto in particolare nella serie di romanzi \"\", composta da 9 volumi, ed in molti videogiochi.\nApparizioni nei film di \"Guerre stellari\".\nIl Red Squadron, predecessore del Rogue Squadron, viene mostrato la prima volta in \"Una nuova speranza\" (1977) durante l'attacco alla prima Morte Nera. Vengono mostrati molti dei pi\u00f9 importanti piloti, inclusi Biggs Darklighter (\"Rosso Tre\"), Jek Porkins (\"Rosso Sei\"), Wedge Antilles (\"Rosso Due\"), e Luke Skywalker (\"Rosso Cinque\"). Lo squadrone \u00e8 presente anche in \"L'Impero colpisce ancora\" durante la battaglia di Hoth e in \"Il ritorno dello Jedi\" nell'attacco alla seconda Morte Nera.\nLo squadrone non \u00e8 mai un punto focale di questi film, e raramente viene chiamato \"Rogue Squadron\" (invece, il termine \"Red Squadron\" \u00e8 il pi\u00f9 usato).\nUnivero espanso.\nLa serie a fumetti \"Star Wars: X-wing Rogue Squadron\" e la serie di romanzi \"\", scritte da Michael A. Stackpole, furono i primi lavori a focalizzarsi sulle avventure e gli exploit del gruppo. La serie inizia con la riforma del gruppo avvenuta dopo la battaglia di Endor.\nA lui viene attribuita la creazione del personaggio di Corran Horn, che in seguito divenne il personaggio principale di un romanzo in prima persona, \"I, Jedi\", scritto dallo stesso Stackpole. Horn in seguito divenne un personaggio famoso nell'Universo espanso, giocando ruoli principali in molti romanzi della serie \"The New Jedi Order\". Al tempo di questi libri, Horn era un cavaliere Jedi gi\u00e0 dimessosi dallo squadrone, ma i Rogues sono ancora potenti.\nLo squadrone \u00e8 protagonista anche di molti videogiochi: ', ', ', e '.\nLa storia nell'Universo espanso di \"Guerre stellari\".\nIl Red Squadron fu essenziale per la distruzione della Morte Nera durante la Battaglia di Yavin. Dopo questa battaglia, lo squadrone venne diviso in due gruppi. Il primo fu il \"Renegade Flight\" sotto il comando di Narra, mentre il secondo fu il \"Rogue Flight\" sotto Luke Skywalker. Non appena i due gruppi divennero autonomi, furono esentati da ordini superiori, pronti in qualsiasi tempo o posto per missioni urgenti. Il loro nucleo fu composto da Luke Skywalker, Wedge Antilles, Zev Senesca, e Wes Janson.\nIl Renegade Flight venne distrutto prima della Battaglia di Hoth durante la scorta di un convoglio che trasportava provviste per una base Ribelle. I Rogues su Hoth ebbero il gravoso compito di difendere la Echo Base nonostante nuovi piloti fossero gi\u00e0 stati aggiunti al proprio gruppo, come Derek Klivian e Tycho Celchu. Durante la Battaglia di Hoth. i Rogues aggiunsero molti \"ospiti\" allo squadrone. I dodici snowspeeder diedero ai Ribelli abbastanza tempo per evacuare la Base ed essere distrutti nella susseguente battaglia.\nDopo l'evacuazione di Hoth, Antilles assunse il comando durante l'\"ingiustificata\" assenza di Luke per il suo allenamento svolto da Yoda su Dagobah. Dopo gli eventi di \"L'Impero colpisce ancora\", Skywalker e Antilles crearono un gruppo di dodici unit\u00e0 attorno al gruppo storico, ed il Rogue Squadron venne alla luce. Antilles dovette spesso comandare lo squadrone quando Luke era impegnato in altre missioni. Una delle ultime missioni di Skywalker fu la Battaglia di Gall contro l'Impero, nel tentativo di catturare i cacciatori di taglie che avevano rapito Ian Solo.\nDurante la Battaglia di Endor, il Rogue Squadron venne sciolto ed assorbito dalla flotta generale in cui Antilles assunse il ruolo di Capo Rosso, in ricordo della Battaglia di Yavin. Lo squadrone venne riformato di corsa da Antilles utilizzando i migliori piloti Ribelli nel tentativo di difendere Bakura. In questo periodo il gruppo era composto di sole sei unit\u00e0: Antilles, Janson, Klivian, Celchu, Plourr Ilo e Dllr Nep. Una delle principali missioni svolte durante la creazione della Nuova Repubblica fu il fallimentare tentativo di salvare Sate Pestage, che sosteneva la Nuova Repubblica.\nDa quando Janson e Klivian divennero addestratori di nuovi piloti, Antilles dovette reinventarsi il Rogue Squadron, includendo piloti provenienti da numerosi pianeti, dichiaratamente per ragioni politiche. Questo \"nuovo\" Rogue Squadron distrusse alcune delle forze Imperiali guidate da Ysanne Isard, contribuendo in modo decisivo alla riconquista di Coruscant e combattendo nella Guerra Bacta, al fine di riconquistare il mondo di Thyferra dalle mani di Isard.\nIn quel periodo, Klivian guid\u00f2 uno squadrone temporaneo in mancanza di quello \"vero\". Dopo il suo ritorno su Thyferra, Antilles pass\u00f2 il comando a Tycho Celchu e fond\u00f2 il Wraith Squadron. Antilles comand\u00f2 entrambi i gruppi contro il Signore della Guerra Zsinj prima di tornare alla guida del Rogue per combattere il Grande Ammiraglio Thrawn, l'Ammiraglio Krennel, i cloni di Palpatine ed altre battaglie.\nLa flotta partecip\u00f2 anche alla battaglia di Mon Calamari durante la campagna dell'Ammiraglio Daala contro la Nuova Repubblica. In questo periodo, l'ex leader Luke Skywalker stava addestrando la sua prima classe di cavalieri Jedi, tra cui il pilota Rogue Corran Horn.\nLo squadrone venne guidato da Tycho Celchu dopo la guerra contro Krennel, e da Gavin Darklighter durante la guerra degli yuuzhan vong."}
{"id": "755892", "revid": "834", "url": "https://it.wikipedia.org/wiki?curid=755892", "title": "Arrondissement di Tongeren", "text": "L'arrondissement di Tongeren (in olandese \"Arrondissement Tongeren\", in francese \"Arrondissement de Tongres\") \u00e8 una suddivisione amministrativa belga, situata nella provincia del Limburgo e nella regione delle Fiandre.\nComposizione.\nL'arrondissement di Tongeren raggruppa 13 comuni:\nSociet\u00e0.\nEvoluzione demografica.\n\"Abitanti censiti\""}
{"id": "755893", "revid": "123234401", "url": "https://it.wikipedia.org/wiki?curid=755893", "title": "USA Network", "text": "USA Network, a volte nota anche solo come USA, \u00e8 una rete televisiva via cavo statunitense. USA Network \u00e8 un canale generalista con un palinsesto variegato, che comprende generi diversi di programmi come serie televisive e film.\nVengono trasmessi anche numerosi eventi sportivi, come tornei di golf e gli US Open; precedentemente presentava anche uno show di boxe settimanale intitolato \"USA Tuesday Night Fights\", trasmesso per oltre 17 anni. USA Network \u00e8 stato anche il canale che ha trasmesso gli show via cavo della World Wrestling Federation fino a settembre 2000, per poi ritrasmetterli da ottobre 2005 fino ad oggi.\nAlcune importanti serie TV trasmesse sono \"Detective Monk\", \"Psych\", \"Burn Notice - Duro a morire\", \"Royal Pains\", \"White Collar\", \"Suits\", \"Graceland\" e \"Mr. Robot\"."}
{"id": "755894", "revid": "486946", "url": "https://it.wikipedia.org/wiki?curid=755894", "title": "Chukci", "text": ""}
{"id": "755903", "revid": "1728", "url": "https://it.wikipedia.org/wiki?curid=755903", "title": "Stazione Tiburtina", "text": ""}
{"id": "755907", "revid": "73125", "url": "https://it.wikipedia.org/wiki?curid=755907", "title": "Delta Canis Majoris", "text": ""}
{"id": "755909", "revid": "1888309", "url": "https://it.wikipedia.org/wiki?curid=755909", "title": "Erbonne", "text": "Erbonne (\"Arb\u00f2nn\" in dialetto comasco, : ) \u00e8 una piccola localit\u00e0 di 7 abitanti del comune di Centro Valle Intelvi, in provincia di Como. \nErbonne \u00e8 composto da 52 edifici e ad esso fanno riferimento alcune altre cascine, sostre (edifici aperti ad uso di ricovero del bestiame) e tipiche case in pietra dell'Alpe Squadrina, di Erada, della Ca Monda, di Genzago, del Pesci\u00f2 e di Orimento, tutte racchiuse nella vallata.\nDall'abitato si accede facilmente alla Svizzera tramite un ponte ciclo-pedonale, che conduce a Scudellate, villaggio che dista circa 1 chilometro. Il paese italiano pi\u00f9 vicino non \u00e8 tuttavia San Fedele, bens\u00ec Casasco d'Intelvi, da cui lo separano circa 6 chilometri di strada provinciale che passano per la zona dell'Alpe di Cerano, popolarmente conosciuto come \"Pian delle Alpi\" (983 metri), che fa da spartiacque tra la Val Breggia (o \"Valle di Muggio\"), e la Val d'Intelvi.\nGeografia fisica.\nIl villaggio si trova in un'area boschiva a 940 metri sul livello del mare e sorge sul lato sinistro del letto del fiume Breggia. Geograficamente \u00e8 quindi posto nella porzione pi\u00f9 alta della Val Breggia, che in Svizzera prende il nome di Valle di Muggio.\nOrigini del nome.\nIl toponimo, un tempo detto \"Arbonno\", \u00e8 da attribuire con buona probabilit\u00e0 all'unione tra la radice \"arb-\", associata alla presenza di vegetazione, e il suffisso \"-onno\", indicativo della presenza d'acqua. \nStoria.\nPreistoria ed et\u00e0 antica.\nNella zona di Erbonne e pi\u00f9 esattamente nella Caverna Generosa (comunemente conosciuta come \"Grotta dell'orso\" per il ritrovamento di resti dell'estinto orso delle caverne risalenti a 40.000 anni fa), sono state trovate delle selci attribuite all'uomo di Neanderthal datate tra i 50 ed i 60.000 anni fa.\nLe scoperte dovute al paleontologo Andrea Tintori dell'Universit\u00e0 degli studi di Milano sono di valore eccezionale, dato che dimostrano la presenza dell'uomo sia pur saltuaria ad una quota superiore ai 1.000 metri durante un periodo estremamente freddo qual era quello della glaciazione W\u00fcrm. La cosa pu\u00f2 essere spiegata con fluttazioni al rialzo della temperatura, periodi magari di breve durata se espressi in termini geologici.\nIl villaggio nella sua attuale collocazione \u00e8 preromano, risalente a tremila anni fa\"\", precede di 300 anni la fondazione di Roma e di 1.000 quella di Como.\nDa Erbonne passava un'antica strada che, attraversando la valle del Breggia, portava in Valle Intelvi e nelle zone settentrionali del Lario, entrambe abitate dai Reti.\nDal Medioevo ai giorni nostri.\nIl villaggio fu parte del Ducato di Milano dalla fine del XIV secolo, avendo seguito le sorti di Como.\nTra il secondo e il terzo decennio del XV secolo, Erbonne e le sue terre divennero di propriet\u00e0 della famiglia Spinelli (o Spinedi) di Muggio. \nNel Cinquecento il Mendrisiotto pass\u00f2 definitivamente alla Confederazione Elvetica. Tuttavia, la definizione del confine italo-svizzero non comport\u00f2 alcuna barriera di tipo fisico nei pressi di Erbonne, di fatto permettendo agli abitanti del luogo di mantenere l'usanza di spostarsi verso il vicino centro elvetico di Scudellate per la pratica dell'allevamento del bestiame.\nBen altri effetti caus\u00f2 un accordo stipulato nel 1552 tra il Ducato di Milano e la Confederazione Elvetica, il quale esent\u00f2 i cittadini svizzeri proprietari di terre situate entro i confini milanesi dal pagamento di ogni tipo di tasse sui questi possedimenti terrieri. \nAll'accordo seguirono infatti oltre trecento anni di controversie tra il comune di San Fedele Intelvi e gli abitanti di Erbonne, che vennero tagliati fuori da ogni tipo di servizio municipale, dapprima per via del mancato pagamento delle imposte da parte degli svizzeri residenti in paese e in seguito, quando nel XIX secolo gli erbonnesi presero l'iniziativa di pagare tasse e imposte al comune intelvese, per altre ragioni. La situazione indusse gli abitanti di Erbonne a trovare un accordo con il centro di Scudellate, che dietro pagamento garant\u00ec agli erbonnesi servizi medici, scolastici e funebri, oltre alla manutenzione stradale. Nel 1895, una valanga che travolse Erbonne port\u00f2 l'anomala situazione agli occhi delle autorit\u00e0 elvetiche, che nel tentativo di trovare una risoluzione diplomatica arrivarono a stipulare direttamente con gli erbonnesi una convenzione internazionale secondo cui i servizi erogati da Scudellate sarebbero stati compensati da un versamento nelle casse svizzere da parte del comune di San Fedele. Gli accordi previsti dalla convenzione rimasero tuttavia solo parole, cosicch\u00e9 nel 1914 il comune di Muggio inizi\u00f2 a respingere tutti gli studenti e i defunti diretti a Scudellate. L'anno successivo il comune di San Fedele propose al governo svizzero la cessione della sovranit\u00e0 su Erbonne ma il rifiuto dell'offerta da parte dal sindaco di Muggio sanc\u00ec di fatto la definitiva presa in carico degli oneri comunali da parte del comune intelvese, che per prima cosa costruirono un cimitero. Tra il 1916 e il 1969 San Fedele garant\u00ec a Erbonne una scuola, dapprima organizzata in spazi privati e, dal 1958, in una struttura appositamente costruita.\nDal 1947 al 1977 fu attiva una piccola caserma della Guardia di Finanza, operativa nel contesto del fenomeno del contrabbando.\nDal 2005 un ponte ciclo-pedonale collega Erbonne a Scudellate.\nMonumenti e luoghi d'interesse.\nArchitetture civili.\nMuseo della Guardia di Finanza e del Contrabbando (\"Burlanda e sfrusaduu\").\nIl piccolo museo \u00e8 situato nell'ex casermetta della Guardia di Finanza chiusa nel 1977 quando scomparve l'attivit\u00e0 di contrabbando e ristrutturata nel 2002 dall'Associazione nazionale dei finanzieri d'Italia, sezione Val d'Intelvi. Il museo si trova all'uscita del paese sul vecchio tracciato che metteva in comunicazione con l'abitato svizzero di Scudellate. Nella sua unica piccola sala, a sezione quadrata con lato di soli 4 metri, il museo espone cimeli della Guardia di finanza italiana, del corpo svizzero delle guardie di confine e soprattutto testimonianze dell'epoca del contrabbando quando gli spalloni portavano nelle \"bricolle\" le sigarette dalla Svizzera verso l'Italia. Il museo \u00e8 visitabile previo richiesta al Municipio di San fedele d'Intelvi (ingresso libero). Ne \u00e8 curatore Sergio Agnese.\nAltro.\nErbonne conserva una serie di abitazioni, cascine e stalle costruite esclusivamente in sasso. \nIl paese ospita inoltre un'antica \"nev\u00e9ra\" (cio\u00e8 una ghiacciaia) profonda 3 metri, il cui fondo era accessibile per mezzo di una scala a chiocciola.\nAree naturali.\nTana di Erbonne.\nNon lontano dal villaggio si trova il \"buco della volpe\" (detto anche Tana di Erbonne); una caverna della lunghezza di 130 metri per 16 di dislivello, situata a quota 1.075. L'anfratto \u00e8 di difficile accessibilit\u00e0, sia perch\u00e9 si trova in un tratto scosceso, sia per le dimensioni ridotte dell'entrata.\nSociet\u00e0.\nEvoluzione demografica.\nPer quanto all'ultimo censimento del 2001 risultassero ancora 15 residenti, dopo la scomparsa di alcuni anziani, ad agosto 2012, si contavano solo 9 individui."}
{"id": "755914", "revid": "726455", "url": "https://it.wikipedia.org/wiki?curid=755914", "title": "Terra dei laghi della Masuria", "text": "La Terra dei laghi della Masuria (; ) \u00e8 una regione con alta densit\u00e0 di laghi nella Polonia nord-orientale con pi\u00f9 di 2.000 bacini idrici. Localizzata nella regione geografica della Masuria, era in passato abitata dai masuri, un popolo legato agli slavi orientali e che si esprimeva in un proprio idioma. Tale area figura tra le 28 finaliste che fanno parte della lista chiamata \"Nuove sette meraviglie del mondo naturali\".\nSi estende per circa 290 km a est del fiume Vistola verso il confine tra la Lituania e la Polonia, oltre che con l'Oblast' di Kaliningrad appartenente alla Russia, e si sviluppa per circa 52.000\u00a0km\u00b2. Amministrativamente, l'area \u00e8 contenuta nel voivodato della Varmia-Masuria dal XIII secolo, ma fino al 1945 \u00e8 appartenuta alla Prussia orientale, con alcune piccole parti comprese nel voivodati di Masovia e di Podlachia. \nI laghi sono spesso collegati tra di loro tramite fiumi e torrenti di breve lunghezza, caratteristica che d\u00e0 vita a un intricato sistema di corsi d'acqua. \u00c8 il canale della Masuria costruito nel XVIII secolo che collega in maniera pi\u00f9 ordinata le rotte fluviali i cui due estremi sono rappresentati dal lago Mamry e dal fiume \u0141yna, situato a ridosso del mar Baltico. Tutta la zona \u00e8 una meta turistica abbastanza frequentata, considerando che \u00e8 spesso meta di appassionati di nautica, canoisti, pescatori, escursionisti, ciclisti e amanti della natura. Si tratta di uno dei distretti lacustri pi\u00f9 famosi dell'Europa centrale ed \u00e8 un popolare luogo di villeggiatura: il numero di visitatori \u00e8 infatti cresciuto in maniera esponenziale dal 2000 al 2020, quando le limitazioni imposte dalla pandemia di COVID-19 hanno interrotto il processo.\nGeologia.\nIl distretto dei laghi si \u00e8 formato e ha assunto la conformazione attuale durante l'era glaciale del Pleistocene. Molte delle sue colline fanno parte delle morene e molti dei laghi locali sono, per l'appunto, di natura morenica. A livello geografico, si suole suddividere tra varie aree a seconda della posizione precisa. I nomi con cui i geografi polacchi ripartiscono l'area sono i seguenti: \"Pojezierze Olszty\u0144skie\" (zona centrale), \"Pojezierze Mr\u0105gowskie\" (zona centrale), \"Kraina Wielkich Jezior Mazurskich\" (est), \"Kraina W\u0119gorapy\" (estremo nord-est), \"Wzg\u00f3rza Szeskie\" (nord-est), \"Pojezierze E\u0142ckie\" (sud-est) e \"R\u00f3wnina Mazurska\" (sud).\nStoria.\nDal XIII secolo in poi, la regione dei laghi fu nell'ordine parte dello Stato monastico dei Cavalieri Teutonici, del Ducato di Prussia e della provincia prussiana della Prussia Orientale. In tempi moderni, quando faceva parte dell'Impero tedesco, la zona fu testimone della prima e della seconda battaglia dei laghi Masuri, rispettivamente avvenute nel 1914 e nel 1915 nel corso della prima guerra mondiale e che videro confrontarsi. Alla fine della seconda guerra mondiale (1945), in seguito alle decisioni prese dopo la conferenza di Potsdam, furono ridisegnati tutti i confini nazionali: l'area fu annessa alla Repubblica Popolare di Polonia e i residenti teutonici localizzati nella regione furono espulsi.\nPopolazione storica.\nLingua madre degli abitanti della Masuria, per contea, nella prima met\u00e0 del XIX secolo:\nTurismo.\nLa Terra dei laghi della Masuria pu\u00f2 essere raggiunta in treno, autobus o auto; gli aeroporti internazionali pi\u00f9 vicini sono quello di Szczytno, di Varsavia, di Danzica e di Vilnius, in Lituania. I principali insediamenti della zona risultano le citt\u00e0 di Olsztyn ed E\u0142k. Sono disponibili treni che raggiungono la Masuria i quali partono da Varsavia, Danzica e Vilnius e autobus da molte delle citt\u00e0 della Polonia orientale. Un servizio di battelli collega alcune localit\u00e0 che sorgono nei pressi dei corsi d'acqua, mentre chi preferisce spostamenti pi\u00f9 rilassanti, specie i turisti, si muove in bicicletta o in barca.\nGli hotel principali si trovano nelle immediate vicinanze dei grandi laghi, ovvero nelle citt\u00e0 di Gi\u017cycko, Miko\u0142ajki e E\u0142k, tra le altre. Non manca la presenza di Bed and breakfast oltre che di aree adibite al campeggio nei villaggi circostanti. Il canale della Masuria, realizzato nel XVIII secolo, permette di collegare il lago Mamry al fiume \u0141yna, situato immediatamente a ridosso del mar Baltico e nell'oblast' di Kaliningrad, in Russia. Il progetto \u00e8 stato finalizzato a consentire a imbarcazioni di media e grande portata: si pensi al fatto che in alcuni punti della regione l'accesso \u00e8 consentito solo a barche pi\u00f9 piccole per via della bassa portata o della scarsa profondit\u00e0.\nLuoghi d'interesse e attivit\u00e0.\nLa Masuria \u00e8 famosa per i suoi laghi e foreste, che offrono una vasta gamma di attivit\u00e0 all'aperto, dalla vela al kayak, dal nuoto ai percorsi di camminata. La regione comprende il pi\u00f9 grande lago della Polonia, lo \u015aniardwy, che occupa una superficie di 113,8 km\u00b2. Le localit\u00e0 turistiche maggiormente frequentate sono Gi\u017cycko, Miko\u0142ajki, W\u0119gorzewo, Ryn, Pisz e I\u0142awa. Gi\u017cycko, in particolare, si trova sulle rive del lago Niegocin e vanta un'antica fortezza, una chiesa storica, ponti e navi passeggeri che portano alle citt\u00e0 di W\u0119gorzewo, Miko\u0142ajki e Ruciane-Nida.\nOltre ai laghi, la regione della Masuria conta anche innumerevoli fiumi utilizzati per la pesca a mosca e aree forestali che offrono molti percorsi per trekking e mountain bike. C'\u00e8 anche una discreta variet\u00e0 di fauna selvatica, bacche e funghi commestibili nelle grandi aree protette presenti in loco, tra cui il Parco paesaggistico della Masuria a cui fanno capo undici riserve naturali come quella del lago \u0141uknajno, una riserva della biosfera dell'UNESCO, o la foresta di Bia\u0142owie\u017ca, in cui \u00e8 presente una stazione di allevamento per esemplari di bisonti europei.\nCi sono quattro percorsi nautici separati lungo i laghi di collegamento: da Gi\u017cycko a W\u0119gorzewo e Ruciane-Nida, e da Miko\u0142ajki a Pisz e Ryn. Esistono altres\u00ec due percorsi per kayak disponibili lungo i fiumi, il pi\u00f9 popolare dei quali \u00e8 quello sul Krutynia. \u00c8 stata inoltre predisposta la presenza di diversi sentieri segnalati a colori con numerosi punti di interesse per il turismo qualificato, tra cui si possono menzionare:\n * Il sentiero blu di KI Ga\u0142czy\u0144skiego\nLe attrazioni storiche includono i resti del bunker fortificato di Adolf Hitler risalente alla seconda guerra mondiale, la cosiddetta Tana del Lupo vicino a K\u0119trzyn (antico nome tedesco: \"Rastenburg\").\nClima.\nLa Masuria ha un clima temperato con inverni freddi ed estati calde. Il clima in zona \u00e8 generalmente un po' pi\u00f9 fresco che nella maggior parte della Polonia e nell'area di solito si verificarono diverse nevicate durante l'inverno. I laghi della Masuria sono spesso congelati da dicembre fino alla fine di febbraio. La primavera pu\u00f2 essere umida, mentre le estati sono in genere pi\u00f9 secche."}
{"id": "755916", "revid": "767487", "url": "https://it.wikipedia.org/wiki?curid=755916", "title": "The Good, the Bad &amp; the Queen", "text": "The Good, the Bad &amp; the Queen sono un gruppo musicale, spesso indicato come supergruppo britannico di indie rock, formato da Damon Albarn dei Blur e Gorillaz, Paul Simonon ex The Clash, Simon Tong ex The Verve e Tony Allen ex membro storico della band di Fela Kuti.\nLa band ha due dischi all'attivo. Prima della pubblicazione del loro lavoro d'esordio, \"The Good, the Bad &amp; the Queen\" hanno iniziato a suonare concerti di prova, svelando il loro album completo lungo una serie di serate culminate nel concerto alla Camden's Roundhouse di Londra, poco prima dell'uscita del loro singolo di debutto: \"Herculean\"."}
{"id": "755919", "revid": "1305887", "url": "https://it.wikipedia.org/wiki?curid=755919", "title": "Montezuma I", "text": "Come figlio di Huitzil\u00edhuitl, che era stato il secondo sovrano Mexica, nel 1440 alla morte dello zio Itzco\u00e0tl sal\u00ec al potere e port\u00f2 avanti la politica espansionistica gi\u00e0 iniziata dal predecessore, conquistando insieme agli alleati Texcoco e Tlacopan numerosi territori e portando i confini dell'Impero Azteco oltre la Valle del Messico fino al Golfo del Messico.\nAll'incirca nel 1458, Moctezuma guid\u00f2 una spedizione nei territori Mixtechi contro la citt\u00e0 stato di Coixtlahuaca, con il pretesto di un maltrattamento ricevuto da alcuni mercanti Aztechi.\nI Mixtechi furono vinti nonostante l'aiuto ricevuto da Tlaxcala e Huexotzingo, tradizionali nemici degli Aztechi, che inviarono truppe per aiutarli. Nonostante la maggior parte dei sovrani sconfitti fossero solitamente lasciati al potere, Atonal, il sovrano Mixteco, fu ucciso come vittima sacrificale e la sua famiglia ridotta in schiavit\u00f9.\nSimili campagne furono condotte contro Cosamaloapan, Ahuilizapan (Orizaba), e Cuetlachtlan (Cotaxtla).\nAssieme al sovrano di Texcoco Acolmiztli Nezahualc\u00f3yotl organizz\u00f2 la costruzione di un acquedotto che forn\u00ec all'intera citt\u00e0 di Tenochtitlan acqua corrente."}
{"id": "755920", "revid": "121398454", "url": "https://it.wikipedia.org/wiki?curid=755920", "title": "Programma Discovery", "text": "Il Programma Discovery \u00e8 costituito da una serie di missioni spaziali scientifiche con costi contenuti e altamente specializzate. Questo programma implementa la visione dell'Amministratore NASA Daniel Goldin di missioni planetarie \"pi\u00f9 veloci, pi\u00f9 economiche, migliori\".\nMissioni del programma.\nAl 2021 sono 16 le missioni che fanno parte del programma, di queste solo una \u00e8 fallita, la sesta missione, a causa di un'esplosione del razzo vettore.\nMissioni di opportunit\u00e0.\nOltre alle missioni principali, il programma prevede la partecipazione a missioni di agenzie esterne fornendo hardware o strumentazione scientifica senza sobbarcare il proprio bilancio con ulteriori costi, tra cui i costi di lancio. Il programma Discovery ha contribuito con ASPERA-3, M3, EPOXI, NExT e Strofio alle missioni Mars Express, Chandrayaan, Deep Impact, Stardust e BepiColombo.\nDopo il successo delle missioni primarie delle sonde Stardust e Deep Impact, vennero elaborate delle estensioni dell'operativit\u00e0 delle sonde, mandandole verso altri obiettivi.\nMissioni Proposte.\nAltre missioni proposte per il programma ma scartate nel 2006 erano:"}
{"id": "755923", "revid": "121857686", "url": "https://it.wikipedia.org/wiki?curid=755923", "title": "Sher Bahadur Deuba", "text": "Biografia.\nDeuba \u00e8 originario di Ruwa Khola Ashigram-5, nel distretto di Dadeldhura, zona del Mahakali. La sua carriera politica si \u00e8 svolta nelle file del Partito del Congresso Nepalese (di orientamento socialdemocratico), di cui \u00e8 a capo della corrente conosciuta come \"partito del Congresso nepalese-democratico\".\nIl suo secondo mandato \u00e8 iniziato dopo il l'uccisione del re Birendra e le dimissioni di Girija Prasad Koirala, severamente criticato per l'incapacit\u00e0 di gestire la crisi. Deuba \u00e8 stato rimosso una prima volta dal re Gyanendra (fratello e successore di Birendra) dopo aver sciolto il parlamento ed indetto le elezioni. In seguito, perlopi\u00f9 per mancanza di altri candidati, \u00e8 stato richiamato a formare un esecutivo dopo i brevi governi Chand e Thapa, assumendo su di s\u00e9 anche le cariche di ministro degli affari esteri e della difesa. \u00c8 stato nuovamente destituito il 1\u00ba febbraio 2005 da Gyanendra, il quale ha poi esercitato personalmente il potere esecutivo fino al 30 aprile 2006. Durante questo periodo Deuba \u00e8 stato in un primo tempo arrestato con accuse di corruzione, e poi rilasciato in seguito allo scioglimento della stessa Commissione per il controllo della corruzione.\nNell'agosto 2008 ha presentato la sua candidatura a Primo ministro al vaglio dell'Assemblea Costituente, ricevendo per\u00f2 solo 113 preferenze su 577. Dalla votazione \u00e8 invece scaturito vincitore con largo consenso il maoista Pushpa Kamal Dahal."}
{"id": "755927", "revid": "767487", "url": "https://it.wikipedia.org/wiki?curid=755927", "title": "Rifugio Venezia", "text": "Il rifugio Venezia - Alba Maria De Luca \u00e8 situato nel comune di Vodo di Cadore, fra la Valzoldana e la valle del Boite, ai piedi del massiccio del Pelmo, a 1947\u00a0m s.l.m. Presso il rifugio passano l'alta via n. 1 e l'alta via n. 3. Offre una veduta sul monte Cristallo, sulla Croda Marcora e sull'Antelao.\nStoria.\nStorico edificio cadorino, fu costruito nel 1892 ed \u00e8 il primo rifugio italiano presente nelle Dolomiti. Incendiato durante il secondo conflitto mondiale, fu ricostruito nel 1950."}
{"id": "755939", "revid": "124904753", "url": "https://it.wikipedia.org/wiki?curid=755939", "title": "Normativa sugli OGM", "text": "La normativa sugli organismi geneticamente modificati (OGM) \u00e8 stata oggetto in Europa di un ampio dibattito che ha coinvolto le istituzioni comunitarie e gli Stati Membri.\nLa situazione in Europa prima del 1998.\nLa prima direttiva europea atta a uniformare l'approccio degli Stati Membri riguardo agli organismi geneticamente modificati risale al 1990 (Direttiva 90/220/CEE). Secondo le procedure riportate in questa direttiva sono stati autorizzati al rilascio deliberato nell'ambiente, per scopi sperimentali e non, 17 organismi diversi, tra cui 14 piante (ad esempio diverse variet\u00e0 di mais, colza e soia) e due vaccini (quello per la rabbia e quello per la malattia di Aujeszky, ad uso veterinario).\nInoltre, in accordo con il Regolamento CE 258/1997 sui nuovi prodotti e nuovi ingredienti alimentari, una serie di prodotti derivati da OGM ma non contenenti OGM - ovvero sostanze prodotte a partire da piante geneticamente modificate, ma non contenenti i semi portatori della modifica genetica introdotta - sono entrati nel mercato europeo: oli di soia e di colza, amido di mais ecc. Questi prodotti sono stati sottoposti a una procedura di autorizzazione semplificata, basata sul principio di sostanziale equivalenza. Questi prodotti sono stati perci\u00f2 autorizzati seguendo una procedura con meno passaggi poich\u00e9 era possibile dimostrare che non c'era nessuna differenza dal punto di vista nutrizionale, organolettico e tossicologico rispetto ai corrispettivi prodotti ottenuti a partire da colture convenzionali.\n1998-2004: la moratoria di fatto.\nTra il 1990 e il 1997 la mobilitazione degli attivisti anti-OGM ha fatto s\u00ec che il dibattito sugli OGM entrasse nelle agende politiche degli Stati Membri e dell'Unione europea. La crescente impopolarit\u00e0 degli alimenti OGM ha fatto naufragare la politica di apertura cautelativa verso gli OGM iniziata con la direttiva 90/220/CEE. \nNel 1997 diversi Stati membri hanno iniziato a rifiutare l'autorizzazione all'uso di OGM nei propri territori appellandosi alla cosiddetta \u201cclausola di salvaguardia\u201d, e nel 1998 diversi Stati, guidati dalla Francia, hanno votato per un blocco delle autorizzazioni di OGM a livello europeo fino a che non fosse garantito il diritto di scelta dei cittadini attraverso appropriate norme di etichettatura ed una revisione della normativa alla luce del principio di precauzione. Come conseguenza, tra il 1998 e il 2004 nessun nuovo OGM \u00e8 stato autorizzato nell'Unione Europea, venendo a creare una moratoria di fatto. \nGli Stati Uniti, in quanto maggiori produttori di piante OGM, e le multinazionali agrobiotecnologiche, si sono opposti fortemente a questa moratoria denunciando il mancato rispetto degli accordi sul commercio internazionale, regolati dall'Organizzazione Mondiale del Commercio, basati sul principio che solo pericoli per la salute, scientificamente provati, possono costituire una barriera all'importazione. Un'azione formale presso l'OMC \u00e8 stata presentata da Stati Uniti, Canada e Argentina nel maggio 2003, proprio sulla base del fatto che la moratoria europea non era sostenuta da nessuna evidenza scientifica di rischio per la salute umana, animale o dell'ambiente.\nTale situazione di stallo ha comportato, tra l'altro, una drastica riduzione delle attivit\u00e0 di ricerca biotecnologica svolte dai centri di ricerca europei, le cui prove sperimentali sono drasticamente diminuite da alcune centinaia l'anno a poche decine, come sottolineato in un report del Joint Research Center europeo.\nPer superare tale fase l'Europa ha intrapreso una faticosa strada per la riscrittura del panorama normativo di riferimento. Il nuovo contesto normativo, basato sul principio di precauzione, \u00e8 oggi composto dalla Direttiva 2001/18/CE che, sostituendo la 90/220/CEE, riscrive le regole base per l'approvazione di un nuovo OGM; due Regolamenti (1829 e 1830/2003/CE) che regolano l'autorizzazione e l'etichettatura/tracciabilit\u00e0 degli alimenti e dei mangimi (food &amp; feed) costituiti o derivati da OGM; la Raccomandazione 556/2003 che indica le linee guida sulla coesistenza tra colture OGM e convenzionali, cui le norme nazionali e regionali dovrebbero allinearsi.\nLa Direttiva 2001/18/CE sul rilascio degli OGM nell'ambiente, definisce cos\u00ec un OGM: \nInoltre negli allegati alla Direttiva venivano indicate una serie di norme e valutazioni richieste per ottenere il via libera alla sperimentazione tra cui:\n Buongiorno la procedura comunitaria per l'autorizzazione di piante geneticamente modificate destinate all'uso in alimentazione umana o animale. Le aziende che hanno sviluppato un certo organismo devono presentare domanda di autorizzazione alla Commissione europea e produrre un dossier che riporti tutte le informazioni scientifiche disponibili che permettano di valutarne la sicurezza per la salute umana, animale e dell'ambiente. \nLa valutazione viene effettuata dall'Agenzia Europea per la Sicurezza Alimentare (EFSA), che fornisce il suo parere scientifico alla Commissione. \u00c8 compito della Commissione di proporre, sulla base dell'opinione dell'EFSA, se garantire o rifiutare l'autorizzazione. Tuttavia non sono solo considerazioni scientifiche, ma anche politiche, ad entrare in gioco nel processo di autorizzazione. Infatti la proposta di autorizzazione viene votata da uno specifico comitato nel quale tutti gli Stati Membri sono rappresentati da propri esperti in materia (tramite una procedura definita comitologia, tramite la quale la Commissione esercita le competenze esecutive assegnatele dagli organi legislativi). \nSe non si raggiunge un consenso nel comitato, la decisione viene rimandata al Consiglio dei ministri, dove deve essere sostenuta dalla maggioranza qualificata. In caso in cui non si raggiunga la maggioranza in Consiglio, l'onere della decisione ritorna alla Commissione. Dal momento dell'entrata in vigore del regolamento, cinque variet\u00e0 di mais e due di colza OGM sono state autorizzate per la produzione di alimenti e/o mangimi. In tutti questi casi la maggioranza non \u00e8 stata raggiunta n\u00e9 nel comitato di esperti n\u00e9 nel Consiglio, e quindi l'autorizzazione \u00e8 stata data dalla Commissione, sulla base del parere positivo espresso dall'EFSA.\nIl secondo regolamento, 1830/2003, completa il primo dettando le norme per l'etichettatura e la tracciabilit\u00e0 degli OGM e introduce l'obbligo di etichettare come \u201cprodotto da OGM\u201d anche gli alimenti nei quali non \u00e8 possibile reperire materiale genetico, come gli oli. Viene ammesso dal regolamento un limite dello 0.9% per la presenza accidentale di OGM (purch\u00e9 autorizzati) in alimenti non OGM.\nCompleta il quadro normativo la Direttiva 2001/18/EC sul rilascio deliberato di organismi geneticamente modificati nell'ambiente, che ha sostituito la precedente Direttiva del 1990. Punto cardine delle norme europee \u00e8 la grande attenzione rivolta alla valutazione di tutti i rischi potenziali, basata sul principio di precauzione, e il fatto che tutte le autorizzazioni sono garantite per un limitato periodo di tempo durante il quale deve essere effettuato un accurato monitoraggio degli effetti ambientali e sanitari. In questo modo, anche qualora dovessero presentarsi effetti negativi inaspettati al momento della prima valutazione scientifica, vi si pu\u00f2 porre riparo tramite una revoca dell'autorizzazione o il mancato rinnovo. \nLa situazione normativa in Italia.\nL'Italia, in quanto Stato membro dell'Unione europea, ha l'obbligo di recepire le Direttive comunitarie e di ottemperare i Regolamenti. Di conseguenza non \u00e8 possibile limitare l'importazione di prodotti OGM autorizzati a livello europeo n\u00e9 vietarne la coltivazione se non per motivazioni scientificamente supportate. La penetrazione delle colture geneticamente modificate in Italia \u00e8 stata comunque fortemente contrastata dai ministri per le politiche agricole e forestali Pecoraro Scanio (nel 2000-2001, Governo Amato II) e Alemanno (dal 2001 al 2006, Governo Berlusconi I e II).\n2000: il \"decreto Amato\".\nIl primo tentativo di bloccare l'ingresso di prodotti OGM in Italia risale al 2000 con un decreto del Governo Amato che bloccava l'uso di prodotti alimentari derivati da 4 mais OGM, autorizzati a livello europeo in accordo col Regolamento 258/97 basato sul principio di \"sostanziale equivalenza\". Nonostante un parere dell'Istituto Superiore di Sanit\u00e0 non avesse evidenziato alcun rischio per la salute umana derivante dal consumo di tali prodotti, il decreto invocava la clausola di salvaguardia, prevista dal Regolamento 258/97, motivato dalla mancanza di una seria analisi dell'impatto ambientale (sebbene si trattasse di prodotti alimentari e non di materiale vivente, quindi non ponessero il rischio di riproduzione incontrollata nell'ambiente) e sul fatto che fu rilevata la presenza di tracce della proteina transgenica (tra le 0,04 e le 30 parti per milione). \nNel 2004 una sentenza del TAR del Lazio ha annullato tale decreto in quanto non era stata prodotta alcuna prova di pericolosit\u00e0 collegata a tale presenza e pertanto non esisteva alcun motivo per considerare pericolosi tali prodotti.\n2001: la ricerca scientifica.\nAl decreto \"Amato\" segu\u00ec nel 2001, da parte di Pecoraro Scanio, un provvedimento di stop a tutte le sperimentazioni in campo agrobiotecnologico, sebbene precedentemente approvate a norma di legge. Tale atto port\u00f2 alla protesta degli scienziati italiani (nella maggior parte appartenenti ad universit\u00e0 e centri di ricerca pubblici), che sottoscrissero un testo pubblicato il 5 novembre 2000 sul Domenicale del Sole 24 ore di cui redattore e primo firmatario era Roberto Defez, ricercatore del CNR di Napoli. Tale testo raccolse oltre 1500 sottoscrizioni ed in prima linea i premi Nobel Renato Dulbecco e Rita Levi-Montalcini, ma anche Edoardo Boncinelli, Silvio Garattini, Tullio Regge, Angelo Spena e altri, contro l'atteggiamento di totale chiusura nei riguardi della ricerca scientifica sugli OGM. Nel 2002 il neoministro Gianni Alemanno, nonostante le rassicurazioni formulate durante la campagna elettorale, con un altro provvedimento chiese la sospensione delle sperimentazioni in corso presso gli istituti che dipendevano dal Ministero delle politiche agricole alimentari e forestali.\n2003: la presenza accidentale e il recepimento della 2001/18/CE.\nUn altro tema molto delicato \u00e8 quello della presenza accidentale di OGM nelle sementi convenzionali. Per diversi anni l'Italia ha adottato una politica di tolleranza zero, nonostante in Europa fosse accettata una soglia di tolleranza dello 0,5% (1 seme su 200). Sulla base di questa politica nel 2003 la Regione Piemonte ha ordinato la distruzione di 381 ettari di mais in cui era stata rilevata una contaminazione di OGM compresa tra lo 0,1 e lo 0,02% (ovvero tra 1 seme su 1000 ed 1 seme su 5000, l'analisi veniva comunque effettuata su 3000 semi). Tale decisione non fu seguita dalle altre Regioni e dal Ministero, ma gli agricoltori interessati dalla distruzione non hanno in seguito ricevuto alcun indennizzo.\nL'Italia nel 2003 si \u00e8 dotata di una soglia tecnica dello 0,04999%, che pur essendo molto pi\u00f9 bassa di quella europea costituisce un parziale allentamento della sul comparto sementiero che procura la semente in Italia.\nSempre nel 2003 l'Italia ha recepito la Direttiva 2001/18/CE sull'emissione nell'ambiente di OGM. In aggiunta alle norme e le valutazioni richieste per ottenere il via libera alla sperimentazione, gi\u00e0 previste negli allegati alla Direttiva europea e , il testo adottato dal governo italiano prevede anche la valutazione preventiva di:\n2004: la coesistenza.\nNel 2003 l'allora Ministro dell'Agricoltura Alemanno cerc\u00f2 di affrontare anche il tema della coesistenza tra coltivazioni convenzionali, biologiche e OGM. Un primo progetto di decreto-legge che avrebbe dovuto introdurre standard restrittivi superiori a quelli Ue fu bloccato a seguito di pressioni statunitensi preoccupate dell'effetto che avrebbe avuto sulle esportazioni americane di sementi. Il 29 novembre 2004 venne infine approvato il decreto-legge n.279/2004 (divenuto poi Legge n.5/2005): l'impianto prevedeva la parit\u00e0 tra i diversi tipi di agricoltura, demandando alle regioni e alle province autonome l'approvazione di un \"piano di coesistenza\", al fine prevenire la commistione fra colture transgeniche e non. Tuttavia, dopo una indagine avviata da un ricorso da parte della Regione Marche, il decreto \u00e8 stato dichiarato parzialmente incostituzionale in quanto il tema della coesistenza delle colture \u00e8 di competenza delle Regioni.\nIn futuro pertanto le norme di coesistenza potranno variare significativamente da regione a regione: infatti, nonostante nessuna regione possa vietare la coltivazione di OGM poich\u00e9 contravverrebbe alla normativa Europea, l'imposizione di norme di coesistenza pi\u00f9 o meno rigide potrebbe rendere difficile l'instaurarsi di colture transgeniche sul territorio. Al momento 13 regioni hanno comunque predisposto delle norme che di fatto impediscono la coltivazione di OGM sul loro territorio.\nVa notato comunque che, anche se attualmente non ci sono colture OGM in Italia (se non a livello sperimentale), non significa che sia un Paese \u201cOGM free\u201d. Infatti la gran parte dei mangimi utilizzati negli allevamenti italiani (esclusi gli allevamenti biologici) \u00e8 prodotta a partire da soia e mais geneticamente modificati importati da Stati Uniti, Canada e America Latina. L'Italia infatti produce solo l'8% della soia di cui necessita.\n2013-2018.\nNel luglio 2013 \u00e8 stata annunciata la firma di un decreto che proibisce uno dei pi\u00f9 diffusi OGM., il mais Monsanto 810. Il decreto, prima della nuova direttiva UE sugli OGM che rimanda agli Stati membri il diritto di limitare o vietare le coltivazioni di OGM, aveva prorogato per 18 mesi il divieto del 12 luglio 2013.\nIl 6 febbraio 2015, il Consiglio di Stato ha respinto il ricorso di un agricoltore friulano, Giorgio Fidenato, sostenitore delle colture di mais geneticamente modificato, che chiedeva il permesso di utilizzare questo tipo di sementi. La sentenza ribadiva il divieto italiano di qualsiasi coltivazione di piante e raccolti OGM. La vertenza \u00e8 stata portata davanti alla Corte di giustizia europea, che, decidendo sul ricorso di Fidenato, il 13 settembre 2017 ha pronunciato una sentenza in cui viene censurato come ingiustificato il divieto di coltivazione sancito dal decreto interministeriale del 12 luglio 2013..\nNorme internazionali.\nAl fine di garantirsi dai possibili rischi all'ambiente e alla salute umana derivanti dagli OGM, la Comunit\u00e0 Internazionale ha creato, in ottemperanza all'Articolo 19 della Convenzione sulla Diversit\u00e0 Biologica, il Protocollo di Cartagena sulla biosicurezza."}
{"id": "755940", "revid": "125354579", "url": "https://it.wikipedia.org/wiki?curid=755940", "title": "Programma New Frontiers", "text": "Il Programma New Frontiers \u00e8 un programma della NASA volto all'esplorazione del sistema solare, con missioni spaziali altamente specializzate e a medio costo.\nEsso riprende le modalit\u00e0 di successo dei Programmi Explorer e Discovery, con un \"principal investigator\" che dirige l'ideazione, la produzione e, infine, la fase operativa della missione a lui affidata. \u00c8 stato ideato per promuovere missioni di classe media, che abbiano obbiettivi che non possano essere raggiunti con missioni a basso costo (che non siano cio\u00e8 inquadrabili entro il Programma Discovery), n\u00e9 che richiedano un impegno e una spesa propri delle missioni \"flagship\". Missioni volte all'esplorazione di Marte sono volutamente escluse dal programma, essendo oggetto del Programma Mars Scout.\nCi sono attualmente tre missioni New Frontiers in corso:\nIl 27 giugno 2019 \u00e8 stata scelta la missione Dragonfly come quarta missione del programma New Frontiers.\nStoria.\nIl Programma New Frontiers \u00e8 stato ideato e voluto dalla NASA ed approvato dal Congresso degli Stati Uniti tra il 2002 ed il 2003. In particolare, ne sostennero l'approvazione due dirigenti di lungo corso: Edward J. Weiler, amministratore delegato del direttorato delle missioni spaziali (Science Mission Directorate), e Colleen Hartman, direttrice della divisione per l'esplorazione del sistema solare (Solar System Exploration Division).\nLa missione New Horizons per l'esplorazione di Plutone, che era stata approvata nel novembre del 2001, fu inquadrata nel Programma New Frontiers dopo la sua introduzione, divenendo la prima missione del nuovo programma di esplorazione.\nNel 2003, il National Research Council statunitense pubblic\u00f2 le linee guida decennali sull'esplorazione del sistema solare, individuando i principali obiettivi che la NASA avrebbe dovuto perseguire. In particolare, tra le missioni di classe media, il consiglio selezion\u00f2 le seguenti cinque proposte come tecnologicamente realizzabili nel tetto di spesa previsto dal governo statunitense:\nConsider\u00f2 inoltre altre cinque proposte\nritenendole, tuttavia, tecnologicamente pi\u00f9 ardue e/o scientificamente meno prioritarie delle precedenti.\nCon la missione New Horizons che gi\u00e0 corrispondeva ad una delle priorit\u00e0 individuate, la NASA avvi\u00f2 una selezione per una seconda missione nell'ambito del Programma New Frontiers nel 2005. Come gi\u00e0 era accaduto per la missione diretta verso Plutone, la proposta per l'orbiter di Giove si avvantaggiava dell'esperienza maturata in tre precedenti candidature nel Programma Discovery. Solida dal punto di vista scientifico, tecnologico ed economico, la missione Juno fu approvata, con un lancio previsto nel 2011.\nIl secondo processo di selezione risult\u00f2 interessante anche per un altro aspetto. Il gruppo di lavoro che stava sviluppando Juno dimostr\u00f2 che non sarebbe stato possibile soddisfare i requisiti di costo se la missione avesse previsto anche delle sonde atmosferiche. Sugger\u00ec dunque un modo alternativo per rispondere al quesito (valutare la quantit\u00e0 d'acqua presente nell'atmosfera di Giove) posto dalla comunit\u00e0 scientifica attraverso il National Research Council. Ci\u00f2 condusse il National Research Council a rivedere parzialmente il proprio documento.\nNel 2008, il \"Committee on New Opportunities in Solar System Exploration\" (NOSSE) del National Research Council invit\u00f2 la NASA ad aprire la selezione per la terza missione (e le successive) a tutte le proposte di missione che erano state indicate nel 2003: ci\u00f2 avrebbe permesso alla lunga di rendere realizzabili soluzioni che non fossero risultate ancora mature. Sugger\u00ec inoltre di indicare chiaramente gli obiettivi scientifici da raggiungere, ma non modalit\u00e0 specifiche per farlo.\nLa selezione di una terza missione avvenne tra il 2009 e il 2011, quando fu approvata la missione per il recupero di campioni da un asteroide - denominata OSIRIS-REx. Nello stesso anno, attraverso lo \"Space Studies Board Annual Report 2011\", fu indicata alla NASA la lista delle missioni che avrebbero dovuto essere oggetto delle selezioni seguenti.\nMissioni in corso.\nNew Horizons.\nSonda lanciata verso Plutone il 19 gennaio 2006. Dopo la manovra effettuata nel febbraio del 2007 che ha sfruttato la spinta gravitazionale di Giove, la sonda ha effettuato un sorvolo ravvicinato di Plutone il 14 luglio 2015 mandando sulla Terra le prime immagini dirette e in alta risoluzione del pianeta. La sonda successivamente ha effettuato il sorvolo di un secondo oggetto appartenente alla fascia di Kuiper, l'asteroide (486958) 2014 MU69 (chiamato comunemente dai media \"Ultima Thule\") nel gennaio del 2019.\nJuno.\nMissione che studier\u00e0 il campo magnetico di Giove, attraverso una sonda che manterr\u00e0 una orbita polare. Gli obiettivi principali saranno:\nIl lancio \u00e8 avvenuto nell'agosto 2011, e l'arrivo \u00e8 avvenuto il 5 luglio del 2016.\nOSIRIS-REx.\nMissione per il recupero di campioni dalla superficie dell'asteroide 101955 Bennu ed il loro trasporto sulla Terra. Gli obiettivi principali saranno:\nIl lancio \u00e8 avvenuto nel 2016, l'arrivo sull'asteroide \u00e8 avvenuto nel dicembre 2018 ed il ritorno dei campioni a Terra \u00e8 previsto per il 2023.\nMissioni future.\nNel 2017 sono state proposte le missioni Venus Origins Explorer, Venus In situ Composition Investigations, Venus In Situ Atmospheric and Geochemical Explorer da effettuarsi nel 2024 per studiare la superficie del pianeta Venere.\nTuttavia, il 27 giugno 2019, Dragonfly \u00e8 stata selezionata per diventare la quarta missione del programma.\nMissioni Proposte.\nVenus In-situ Explorer (VISE).\nLa missione Venus In-Situ Explorer ha il compito di analizzare la composizione e le propriet\u00e0 della superficie di Venere. L'explorer acquisir\u00e0 e studier\u00e0 un campione della superficie, misurandone gli elementi e la mineralogia dei materiali.\nL'esplorazione della superficie e la bassa atmosfera di Venere presenta grandi sfide tecnologiche, ma offre allo stesso tempo maggiori risultati scientifici. Le grandi differenze della tettonica, del vulcanismo, dei processi superficie-atmosfera e della chimica tra Venere e la Terra hanno determinato delle condizioni molto diverse dei due pianeti. Nonostante il limite di budget del programma New Frontiers, che non sarebbe sufficiente per progettare una missione che permetta il ritorno sulla Terra di campioni del terreno e/o dell'atmosfera, attraverso metodi innovativi \u00e8 possibile raggiungere la maggior parte degli obiettivi scientifici seguenti\nProposta perch\u00e9 fosse lanciata nel 2013, la missione \u00e8 giunta alle fasi finali di selezione per il lancio nel 2016, ma ad essa \u00e8 stata preferita OSIRIS-REx.\nLunar South Pole-Aitken Basin Sample Return.\nLa superficie del cratere South Pole Aitken Basin, che si trova nella regione polare meridionale della Luna, potrebbe contenere parte della mineralogia della crosta inferiore lunare. \u00c8 molto interessante lo studio di campioni di questi antichi materiali per migliorare la comprensione del passato lunare. Una missione che riporti sulla Terra questi campioni potrebbe, attraverso le analisi in laboratori terrestri, conseguire i seguenti obiettivi scientifici:\nProposta perch\u00e9 fosse lanciata nel 2013, la missione \u00e8 giunta alle fasi finali di selezione per il lancio nel 2016, ma ad essa \u00e8 stata preferita OSIRIS-REx.\nComet Surface Sample Return.\nIl Comet Surface Sample Return dovrebbe comprendere uno studio dettagliato delle comete che potrebbe aiutare a comprendere le condizioni fisiche e gli elementi costitutivi dei primi momenti del sistema solare, inclusa l'origine dell'acqua e degli elementi biogenici.\nUna missione per raccogliere campioni di polveri ed eventuali composti organici provenienti da diversi luoghi della superficie del nucleo della cometa \u00e8 di interesse scientifico fondamentale per raggiungere i seguenti risultati:\nProposta perch\u00e9 fosse lanciata nel 2013, la missione non \u00e8 giunta alle fasi finali di selezione per il lancio nel 2016."}
{"id": "755944", "revid": "183694", "url": "https://it.wikipedia.org/wiki?curid=755944", "title": "Johann Gustav Droysen", "text": "Biografia.\nJohann Gustav Droysen nacque in Pomerania da Johann Christoph Droysen, un cappellano militare che aveva preso parte all'assedio di Kolberg del 1807.\nDa bambino, Droysen, il cui padre era pastore a Greifenhagen, nei dintorni di Stettino, allora sotto il Primo Impero francese, assist\u00e9 ad alcune operazioni militari durante la guerra della sesta coalizione.\nQueste prime esperienze giovanili gli indussero un ardente attaccamento al Regno di Prussia.\nStudi\u00f2 al \"Gymnasium\" di Stettino e in seguito filosofia e filologia all'Universit\u00e0 di Berlino, tra i suoi docenti vi furono Georg Wilhelm Friedrich Hegel, August Boeckh e Karl Lachmann. Dal 1827 al 1829 fu istitutore di Felix Mendelssohn Bartholdy. Nel 1829 divenne insegnante al \"Gymnasium zum Grauen Kloster\". Dal 1833 fu \"Privatdozent\" e poi professore presso la Friedrich-Wilhelms-Universit\u00e4t. Dal 1840 insegn\u00f2 presso l'Universit\u00e0 di Kiel dove inizi\u00f2 la sua \"Geschichte des Hellenismus\" (Storia dell'Ellenismo) rimasta incompiuta, dal 1851 fu all'universit\u00e0 di Jena e poi nuovamente a Berlino. \nFurono anni in cui Droysen si dedic\u00f2 agli studi classici. Pubblic\u00f2 una traduzione di Eschilo e una parafrasi di Aristofane.\nRisale al 1833 la prima edizione berlinese del suo \"Geschichte Alexanders des Gro\u00dfen\", uno testo fondamentale, a lungo il migliore sull'argomento.\nIl primo testo fu seguito da altri volumi sui successori di Alessandro, pubblicati sotto il titolo \"Geschichte des Hellenismus\" (Amburgo, 1836-1843). Un'edizione rivisitata dell'intera opera fu pubblicata nel 1885.\nInizi\u00f2 ad interessarsi di politica ancora prima della Prima guerra dello Schleswig, nel 1848 era rappresentante del governo provvisorio dello Schleswig presso il Budestag a Francoforte, dal maggio dello stesso anno fu membro del Parlamento di Francoforte nel quale si un\u00ec al centrodestra. \nLa rivoluzione droyseniana.\nDroysen deve la sua celebrit\u00e0 universale alle sue rivoluzionarie ricerche sulla storia sociale e politica dell'et\u00e0 di Alessandro Magno e dei Diadochi, opere che ne fecero l'antesignano di un nuovo corso della storiografia tedesca, segnato, sotto l'influenza hegeliana, dall'idealizzazione del potere e del successo.\nJohann Gustav Droysen fu il primo ad attribuire all'ellenismo, termine peraltro da lui definito nell'accezione moderna, la funzione storica di mediazione tra il mondo antico e quello occidentale e cristiano. I suoi studi ebbero il merito di sollevare il velo su un'epoca storica e culturale fino ad allora trascurata dalla ricerca e su cui gli studiosi avevano spesso posato il loro occhio attraverso la lente deformante dei pregiudizi di matrice neoclassiciste.\nPolitica.\nLa figura pi\u00f9 nota di Droysen \u00e8 quella dello storico dello Stato e della forza: polemico verso il liberalismo dottrinario alla Georg Gervinus, ma pure avverso al romanticismo stile medievale di coloro che volevano la \"Grande Germania\" unita sotto l'usbergo del Sacro Romano Impero. La posizione di Droysen si evolse nel tempo: dapprima sostenitore dell'ideale nazionale dei liberali tedeschi, dopo il fallimento della rivoluzione del 1848 si avvicin\u00f2 gradualmente alle posizioni di quelli che apprezzavano il disegno di unificazione della Germania promosso sotto la guida della Prussia da Bismarck, accentuando gli elementi di Stato, forza, esercito."}
{"id": "755946", "revid": "767487", "url": "https://it.wikipedia.org/wiki?curid=755946", "title": "Domani \u00e8 un altro giorno (Enrico Ruggeri)", "text": "Domani \u00e8 un altro giorno \u00e8 un album del cantautore italiano Enrico Ruggeri, pubblicato nel 1997.\nIl disco.\nFu il primo album di Ruggeri per l'etichetta PDU. Ebbe un discreto successo di vendite grazie ai singoli \"Neve al sole\" e \"La gente di cuore\" (brano cantato in coppia con Marco Masini).\nLe canzoni contenute nell'album spaziano attraverso vari generi musicali: dal rock di \"Volti perduti\" e \"Il mercato dell'usato\" si passa alle sonorit\u00e0 pi\u00f9 soft di \"Quando i vecchi si innamorano\" e \"La poesia\" ed alle atmosfere simil-jazz de \"Il prestigiatore\" e \"Notte di calore\"."}
{"id": "755953", "revid": "6161426", "url": "https://it.wikipedia.org/wiki?curid=755953", "title": "Debiti", "text": ""}
{"id": "755973", "revid": "729019", "url": "https://it.wikipedia.org/wiki?curid=755973", "title": "Stazione di Saxa Rubra", "text": "La stazione di Saxa Rubra \u00e8 una stazione ferroviaria posta sulla linea Roma\u2013Civitacastellana\u2013Viterbo. La stazione si trova nel tratto urbano di Roma, nelle vicinanze della via Flaminia, nell'area omonima.\nStoria.\nLa stazione venne attivata nel 1990, in occasione dei mondiali di calcio; sostitu\u00ec l'omonima stazione che si trova poco pi\u00f9 a nord. La vecchia stazione risaliva agli anni trenta del secolo scorso. Negli anni novanta, in occasione dell'attestamento dei bus Cotral delle direttrici Cassia Bis e Flaminia, venne aperto un interscambio con gli autobus, potenziato nel 2002 con l'attestamento anche dei bus della direttrice Cassia/Braccianense."}
{"id": "755990", "revid": "466539", "url": "https://it.wikipedia.org/wiki?curid=755990", "title": "Parco nazionale dei ghiacciai (Stati Uniti d'America)", "text": "Il Parco nazionale dei ghiacciai (in inglese: \"Glacier National Park\") \u00e8 un parco nazionale degli Stati Uniti situato nel Montana, al confine con le province canadesi dell'Alberta e della Columbia Britannica. La zona protetta include due catene montuose, oltre 130 laghi, oltre 1.000 specie di piante e centinaia di diverse specie di animali. Questo vasto ecosistema incontaminato si estende su oltre 4.000 km\u00b2 di territorio ed \u00e8 stato definito il cuore dell'\"ecosistema continentale\", un'area individuata dai geografi larga circa 41.000 km\u00b2.\nLa regione divenuta poi parco tutelato fu abitata per la prima volta dai nativi americani, venendo poi ripartita, in concomitanza con l'arrivo degli esploratori europei, tra le trib\u00f9 della Confederazione dei Piedi Neri a est e le Teste Piatte nelle sezioni occidentali. Sotto pressione, i Piedi Neri cedettero le terre da loro frequentate con un trattato del 1895 al governo federale; successivamente, il territorio entr\u00f2 a far parte del parco. Subito dopo l'istituzione di quest'ultimo l'11 maggio 1910, una serie di hotel e chalet and\u00f2 costruita dalla Great Northern Railway e oggi quegli edifici sono annoverati tra i monumenti storici nazionali e nel totale di 350 localit\u00e0 iscritte nel Registro nazionale dei luoghi storici. Nel 1932 terminarono i lavori lungo la Going-to-the-Sun Road, in seguito designata monumento storico nazionale dell'ingegneria civile, che forniva una maggiore accessibilit\u00e0 per le automobili nel cuore del parco.\nLe montagne locali iniziarono a formarsi 170 milioni di anni fa, quando le rocce antiche furono spinte verso est e verso l'alto e sopra strati rocciosi molto pi\u00f9 giovani. Coinvolte in un processo noto come sovrascorrimento di Lewis, queste rocce sedimentarie sono considerate come alcune delle migliori custodi di fossili delle epoche storiche pi\u00f9 antiche del pianeta Terra. Le forme attuali delle catene montuose Lewis e Livingston, il posizionamento e le dimensioni dei laghi costituiscono una testimonianza schiacciante di una massiccia azione glaciale, la quale ha scavato valli a forma di U e lasciato delle morene, permettendo la formazione di laghi. Il parco nazionale deve il suo nome ai circa 150 ghiacciai presenti al suo interno al momento dell'istituzione e risalenti alla piccola era glaciale; tuttavia, a causa del ritiro dei ghiacciai dovuto al riscaldamento climatico, nel 2010 rimanevano appena 37 ghiacciai, di cui solo 25 potevano essere considerati ancora attivi e con una superficie di almeno 10 ettari. Gli studiosi hanno stimato che essi potrebbero tutti potrebbero scomparire entro il 2030 se le condizioni climatiche attuali persistono.\nIl Parco nazionale dei ghiacciai conta specie vegetali e animali quasi tutte non introdotte: si pensi a grandi mammiferi come l'orso grizzly, l'alce e la capra delle nevi, cos\u00ec come a esemplari rari o in pericolo quali il ghiottone e la lince canadese. Sono state documentate centinaia di specie ornitologiche, pi\u00f9 di una dozzina di specie di pesci e alcuni rettili e anfibi, tutti distribuiti in ecosistemi che si alternano dalla prateria alla tundra. Le foreste sud-orientali, composte perlopi\u00f9 da cedri rossi occidentali e tsughe, sono particolarmente esposte a incendi boschivi, i quali interessano praticamente ogni anno il parco dal 1964. Ben 64 incendi si verificarono nel 1936, il numero pi\u00f9 alto mai registrato, mentre, nel 2003, sei roghi danneggiarono circa 550 km\u00b2, oltre il 13% del parco. L'area protetta \u00e8 situata a cavallo del Parco nazionale dei laghi Waterton, in Canada, e, quando viene talvolta considerata assieme a quest'ultima, le due regioni risultano conosciute come Parco internazionale della pace Waterton-Glacier, il primo del suo genere istituito al mondo nel 1932. Entrambi i parchi sono stati designati dalle Nazioni Unite come riserva della biosfera nel 1976 e nel 1995 come patrimonio dell'umanit\u00e0. Nell'aprile 2017, il parco congiunto ha ricevuto una designazione provvisoria di qualit\u00e0 oro conferita dall'International Dark-Sky Association, la quale ha reso la prima non inclusa in una sola nazione.\nDescrizione.\nGeografia fisica.\nIl parco \u00e8 delimitato a nord da quello dedicato al lago Waterton ad Alberta, dalla foresta provinciale Flathead e dal parco provinciale di Akamina-Kishinena nella Columbia Britannica. La biforcazione a nord del fiume Flathead ne traccia la demarcazione occidentale, mentre quella centrale rientra nel confine meridionale: la riserva indiana disegna la maggior parte del confine orientale. La foresta nazionale di Lewis e Clark e quella di Flathead percorrono i limiti meridionali e occidentali. Il complesso naturale Bob Marshall si trova nelle due foreste immediatamente a sud.\nIl parco contiene oltre 700 laghi, ma nel 2016 solo 131 di essi avevano un proprio nome. Il lago McDonald sul lato occidentale del parco \u00e8 il pi\u00f9 lungo (16 km), il pi\u00f9 vasto (27.61 km\u00b2), e il pi\u00f9 profondo (141 m). Numerosi specchi d'acqua pi\u00f9 piccoli, noti come tarn, si trovano in circhi formati dall'erosione glaciale. Alcuni di questi laghi, tra cui l'Avalanche e il Cracker, appaiono di un turchese opaco per via del limo glaciale sospeso, che comporta anche per una serie di corsi d'acqua una colorazione in bianco latte. Gli specchi d'acqua rimangono freddi tutto l'anno, con temperature raramente superiori ai 10 \u00b0C in superficie: anche per questa ragione, poich\u00e9 sono presenti pochi plancton, i laghi appaiono molto cristallini. Tuttavia, tale assenza abbassa il tasso di filtrazione dell'inquinamento, motivo per cui gli inquinanti tendono a persistere pi\u00f9 a lungo. Di conseguenza, i laghi sono considerati affidabili indicatori ambientali, in quanto possono essere rapidamente influenzati da aumenti, anche minori, di sostanze nocive per l'ambiente.\nDuecento cascate sono sparse in tutto il parco, ma durante i periodi pi\u00f9 secchi dell'anno molte tendono ad essiccarsi o a ridursi a un rivolo. Le cascate maggiori includono quelle nella regione di Two Medicine, di McDonald, nella valle omonima, e di Swiftcurrent nell'area di Many Glacier, che \u00e8 facilmente osservabile e vicina all'hotel Many Glacier Hotel. Una delle pi\u00f9 alte \u00e8 detta Bird Woman, che si getta per 170 m da una valle sospesa sotto il versante nord del monte Oberlin.\nGeologia.\nLe rocce presemti nel parco sono principalmente rocce sedimentarie del supergruppo di Belt depositatesi in mari poco profondi datati tra 1,6 miliardi e 800 milioni di anni fa. Durante la formazione delle Montagne Rocciose 170 milioni anni fa, un agglomerato di rocce noto come sovrascorrimento di Lewis, lungo e largo centinaia di chilometri, fu forzato verso est di 80 km. Ci\u00f2 port\u00f2 allo spostamento delle rocce pi\u00f9 vecchie rispetto a quelle di formazione recente: quelle del Proterozoico sovrastanti sono datate tra gli 1,4 e gli 1,5 miliardi di anni di differenza rispetto al Cretaceo.\nUna delle prove maggiormente evidenti emerge al di sotto del monte Chief, un picco isolato sul bordo del confine orientale del parco che si erge 800 m sopra le grandi pianure. Ci sono sei vette nel parco che superano i 3.000 m di elevazione, con il Cleveland che \u00e8 il pi\u00f9 elevato (3.194 km). Il Triple Divide Peak, il cui nome \u00e8 particolarmente azzeccato perch\u00e9 spartisce le acque tra Oceano Pacifico, baia di Hudson e golfo del Messico, pu\u00f2 considerarsi l'apice del continente nordamericano, sebbene la montagna sia solo 2.444 m sul livello del mare.\nLe rocce nel Parco nazionale dei ghiacciai sono le rocce sedimentarie proterozoiche meglio conservate al mondo, circostanza che ha permesso ai geologi di apprendere meglio la storia del nostro pianeta. Le formazioni rocciose sedimentarie di et\u00e0 simile situate in altre regioni del mondo sono state notevolmente alterate dalla costruzione di montagne e da altri cambiamenti metamorfici; di conseguenza, i fossili sono meno comuni e pi\u00f9 difficili da osservare. Si rintracciano, pi\u00f9 nello specifico, su scala millimetrica, segni di increspatura, crepe di fango, calchi di cristalli di sale, residui di gocce di pioggia, ooliti e altre caratteristiche ancora; vi sono sei specie fossilizzate di stromatolite, i primi organismi costituiti principalmente da alghe blu-verdi, sono state documentate e datate a circa 1 miliardo di anni. La scoperta della formazione Appekunny, uno strato ben conservato nel parco, ha spostato indietro di un intero miliardo di anni la data stabilita per l'origine della vita animale. Questa formazione rocciosa ha strutture di lettiera che si ritiene siano i resti della prima vita metazoa identificata sulla Terra.\nGhiacciai.\nIl parco \u00e8 dominato da montagne che hanno assunto le loro forme attuali per via degli enormi ghiacciai presenti nell'ultima era glaciale e in gran parte scomparsi negli ultimi 12.000 anni. La prova di una diffusa azione glaciale si trova in tutto il parco sotto forma di valli a forma di U, circhi, ar\u00eate e grandi laghi che si diramano come dita dalla base delle vette pi\u00f9 alte. Dalla fine delle ere glaciali, si sono verificate varie fasi di riscaldamento e raffreddamento: la maggior recente tendenza al raffreddamento \u00e8 avvenuta in concomitanza della piccola era glaciale, che ebbe luogo approssimativamente tra il 1550 e il 1850. Durante quest'ultima fase storica, i ghiacciai nel parco si espansero e avanzarono, anche se non cos\u00ec tanto come durante la glaciazione W\u00fcrm.\nDurante la met\u00e0 del XX secolo, l'esame delle mappe e delle fotografie del secolo precedente ha fornito una chiara prova che i 150 ghiacciai noti per essere esistiti nel parco un centinaio di anni prima si erano notevolmente ritirati e in molti casi sono scomparsi del tutto. Le innumerevoli fotografie scattate con riferimento ai ghiacciai, come quelle del Grinnell tra il 1938 e il 2015, evidenziano chiaramente il processo di scioglimento.\nNegli anni '80, lo U.S. Geological Survey ha avviato uno studio pi\u00f9 sistematico dei ghiacciai rimanenti, proseguito fino ai giorni nostri. Nel 2010 rimanevano soltanto 37 ghiacciai, ma di questi 25 erano vasti almeno 0,10 km\u00b2, ovvero un'estensione tale da poter essere considerati ancora non sciolti. Sulla base della tendenza al riscaldamento dei primi anni 2000, gli scienziati avevano stimato che i ghiacciai rimanenti del parco si sarebbero sciolti entro il 2020; tuttavia, una stima successiva ha affermato che i ghiacciai potrebbero essere spariti entro il 2030. Questo ritiro dei ghiacciai segue una tendenza mondiale che ha subito un'accelerazione ancora maggiore dal 1980: senza che intervenga un cambiamento climatico importante volto a favorire il ritorno e la persistenza di un clima pi\u00f9 fresco e umido, il bilancio di massa, che \u00e8 il tasso di accumulo rispetto al tasso di ablazione (scioglimento) dei ghiacciai, continuer\u00e0 a essere negativo e si prevede che la situazione sar\u00e0 difficilmente invertibile.\nDopo la fine della piccola era glaciale nel 1850, i ghiacciai del parco si ritirarono moderatamente fino agli anni '10. Tra il 1917 e il 1941, il tasso di ritirata acceler\u00f2 fino a raggiungere i 100 m all'anno in alcuni casi. Una leggera tendenza al raffreddamento dagli anni '40 al 1979 aiut\u00f2 rallentare la velocit\u00e0 di ritirata e, in alcuni casi, permise l'avanzata dei ghiacciai di oltre dieci metri; tuttavia, durante gli anni '80, i ghiacciai del parco iniziarono un periodo costante di perdita di ghiaccio glaciale, che continua a partire dal 2010. Nel 1850, i ghiacciai nella regione vicino a Blackfoot e Jackson coprivano 21,6 km\u00b2, ma nel 1979, la stessa regione del parco aveva ghiacciai che coprivano solo 7,4 km\u00b2. Tra il 1850 e il 1979, il 73% del ghiaccio glaciale si era gi\u00e0 sciolto. Al momento della creazione del parco, il ghiacciai del Jackson faceva parte del Blackfoot, ma da allora i due si sono separati in singoli blocchi.\nL'impatto del ritiro del ghiacciaio sugli ecosistemi del parco non \u00e8 del tutto noto, ma le specie animali e vegetali che dipendono dall'acqua fredda potrebbero soffrire a causa della perdita di habitat. Il ridotto scioglimento stagionale del ghiaccio glaciale pu\u00f2 altres\u00ec influenzare il flusso del torrente durante la torrida stagione estiva e secca autunnale, riducendo i livelli della falda freatica e aumentando il rischio di incendi boschivi. Si stima che la perdita dei ghiacciai ridurr\u00e0 anche il fascino visivo estetico che i ghiacciai forniscono ai visitatori.\nClima.\nPoich\u00e9 il parco si estende lungo il Continental Divide e ha pi\u00f9 di 2.100 m di variazione di elevazione, nel parco si trovano molti climi e microclimi. Come con altri sistemi alpini, la temperatura media di solito scende all'aumentare dell'altitudine. Il lato occidentale del parco, nello spartiacque del Pacifico, ha un clima pi\u00f9 mite e umido, grazie alla sua minore altitudine generale. Le precipitazioni sono prevalenti durante l'inverno e la primavera, con una media di 50-80 mm al mese; le nevicate possono verificarsi in qualsiasi periodo dell'anno, anche in estate, e soprattutto a quote pi\u00f9 elevate. L'inverno pu\u00f2 portare ondate di freddo prolungate, specialmente sul lato orientale del Continental Divide, che ha un'elevazione complessiva pi\u00f9 elevata. Le nevicate sono significative nel corso dell'inverno, con il maggior accumulo che si verifica a ovest . Durante la stagione turistica, le alte temperature diurne hanno una media di 16-21 \u00b0C e le minime notturne di solito scendono nell'intervallo di 4 \u00b0C. Le temperature nel paese alto possono essere molto pi\u00f9 fresche. Nelle valli pi\u00f9 basse occidentali, le massime diurne in estate possono raggiungere i 30 \u00b0C.\nNella regione sono stati osservati rapidi cambiamenti di temperatura. A Browning, appena a est del parco nella riserva dei Piedi Neri, nella notte tra il 23 e il 24 gennaio del 1916 si verific\u00f2 un calo della temperatura record mondiale di 56 \u00b0C in sole 24 ore, quando i termometri precipitarono da 7 a -49 \u00b0C.\nIl Parco nazionale dei ghiacciai ha un programma di ricerca globale cambiamenti climatici molto apprezzato: con un dipartimento a West Glacier e la sede principale localizzata a Bozeman, lo United States Geological Survey svolse ricerche scientifiche su studi specifici relativi ai cambiamenti climatici dal 1992. Oltre allo studio dei ghiacciai in ritirata, la ricerca svolta include studi di modellazione forestale in cui vengono analizzati l'ecologia del fuoco e le alterazioni dell'habitat. Inoltre, vengono documentati i cambiamenti nei modelli di vegetazione alpina, studi sui bacini idrografici in cui le portate e le temperature dei corsi d'acqua vengono registrate frequentemente in stazioni di misurazione fisse e ricerche atmosferiche in cui radiazioni UV-B, ozono e i gas atmosferici vengono analizzati nel tempo. La ricerca compilata contribuisce a una pi\u00f9 ampia comprensione dei cambiamenti climatici nel parco. I dati raccolti, rispetto ad altre strutture sparse nel mondo, aiutano a correlare questi cambiamenti climatici su scala globale.\nSi ritiene che la regione tutelata sia in buono stato di salute per quanto riguarda la qualit\u00e0 dell'aria e delle acque. Non esistono insediamenti densamente popolati nelle vicinanze della regione e gli effetti industriali sono ridotti al minimo a causa della scarsit\u00e0 di industrie e di altri potenziali agenti inquinanti. Ci\u00f2 malgrado, alcune precipitazioni o nevicate hanno comunque arrecato alcuni piccoli danni derivanti da inquinamento alla purezza della cmque lacustri: \u00e8 possibile che anche gli incendi possano influire sulla qualit\u00e0 dell'acqua. In linea di massima, il livello di inquinamento pu\u00f2 comunque considerarsi trascurabile e i laghi e i corsi d'acqua del parco hanno una valutazione della qualit\u00e0 dell'acqua di A-1, la pi\u00f9 alta data dallo stato del Montana.\nStoria.\nLe origini.\nSecondo le prove archeologiche, i nativi americani giunsero per la prima volta nei dintorni dei ghiacciai locali circa 10.000 anni fa e presentavano legami con le attuali trib\u00f9 dei Salish, dei Kootenai, degli Scioscioni e dei Cheyenne. I Piedi Neri vivevano sulle pendici orientali di quello che in seguito divenne il parco, cos\u00ec come le grandi pianure immediatamente a est. La regione del parco ha fornito ai Piedi Neri riparo dai rigidi venti invernali delle pianure, consentendo loro di integrare la tradizionale caccia ai bisonti con altra carne di selvaggina. Oggi, la riserva indiana omonima a quella popolazione confina con il parco a oriente, mentre l'area protetta dei Salish e dei Kootenai \u00e8 localizzata a ovest e a sud del parco. Quando la Riserva dei Piedi Neri fu istituita per la prima volta nel 1855 dal trattato Lame Bull, includeva l'area orientale dell'attuale parco fino al Continental Divide: per i pellerossa, le montagne di questa zona, specialmente il Chief e la regione nel sud-est a Two Medicine, erano considerate la \"spina dorsale del mondo\" e ci si recava in loco per la ricerca di visione. Nel 1895, Vitello Bianco, capo dei Piedi Neri, autorizz\u00f2 la vendita dell'area montuosa, vasta grosso modo 3.200 km\u00b2, al governo degli Stati Uniti per 1.5 milioni di dollari, con la consapevolezza che essi avrebbero mantenuto i diritti di sfruttamento della terra per la caccia fintanto che la striscia ceduta fosse divenuta \"suolo pubblico degli USA\". Sulla scia delle delimitazioni operate al tempo, si \u00e8 tracciata l'odierna delimitazione tra parco e riserva.\nDurante l'esplorazione del fiume Marias nel 1806, la spedizione di Lewis e Clark arriv\u00f2 a circa 80 km da quello che oggi \u00e8 il parco. Una serie di esplorazioni dopo il 1850 contribu\u00ec a plasmare le conoscenze sull'area che in seguito divenne il parco; nel 1885 George Bird Grinnell assunse il noto esploratore (e in seguito autorevole autore) James Willard Schultz per guidarlo in una spedizione di caccia in quello che in seguito sarebbe diventato il parco. Dopo diversi altri viaggi nella regione, Grinnell fu cos\u00ec ispirato dallo scenario che trascorse i successivi due decenni lavorando all'istituzione di un luogo tutelato a livello nazionale: gli sforzi proseguirono all'inizio del Novecento, quando Grinnell figurava ancora come principale promotore di tale proposta. Pochi anni dopo la prima visita dello studioso appena citato, Henry Stimson e due compagni, tra cui un Piede Nero, scalarono la ripida parete est di Chief Mountain nel 1892.\nNel 1891 la Great Northern Railway attravers\u00f2 il Continental Divide all'altezza del passo di Marias (1.589 m), che si trova lungo il confine meridionale del parco. Nel tentativo di incentivare l'utilizzo della ferrovia, l'azienda che vi aveva lavorato pubblicizz\u00f2 presto al pubblico gli splendori della regione ed esercit\u00f2 delle pressioni sul Congresso degli Stati Uniti, riuscendo, nel 1897, ad assistere alla designazione della zona oggi parco nazionale come riserva forestale. Assegnato quest'ultimo riconoscimento, l'estrazione mineraria risultava ancora consentita ma non ebbe un grande impatto commerciale. Al contempo, coloro che erano favorevoli a un'ulteriore protezione della regione proseguirono le loro campagne e nel 1910, sotto l'influenza del Boone and Crockett Club (un'associazione no profit), di George Bird Grinnell e di Louis W. Hill, presidente del Great Northern, fu presentato un disegno di legge al Congresso volto a rendere la regione parco nazionale. L'iter parlamentare culmin\u00f2 con la promulgazione della norma fu suggellato dal presidente William Howard Taft nel 1910. Nel medesimo anno, Grinnell riportava: \"Questo parco, il paese lo deve al Boone and Crockett Club, i cui membri che scoprirono la regione suggerirono di tenere in considerazione l'idea, consentirono l'introduzione del disegno di legge al Congresso e risvegliarono l'interesse sulla stessa in tutto il Paese\".\nDa maggio ad agosto 1910, il supervisore della riserva forestale, Fremont Nathan Haines, gest\u00ec le risorse del parco come primo sovrintendente ad interim, prima che gli subentrasse a pieno titolo William Logan. Mentre la designazione di riserva forestale conferm\u00f2 i tradizionali riconosciuti ai Pieri Neri, quella del parco nazionale non fa alcun riferimento ai nativi americani. La posizione di Washington, secondo cui con la designazione speciale di parco nazionale le montagne avessero perso il proprio \"status di suolo pubblico\" e i precedenti diritti, fu avallata la Corte dei reclami nel 1935. Alcuni Piedi Neri, da par loro, ritenevano che i diritti tradizionalmente riconosciuti esistessero ancora \"de iure\". Negli anni Novanta dell'Ottocento, lo scoppio di rivolte armate dovette essere scongiurato in pi\u00f9 di un'occasione.\nLa Great Northern Railway, sotto la supervisione del presidente Louis W. Hill, costru\u00ec un certo numero di hotel e chalet in tutto il parco negli anni '10 per promuovere il turismo: gli edifici, costruiti e gestiti da una filiale del Great Northern chiamata Glacier Park Company, vennero progettati sul modello delle architetture svizzere come parte del piano di Hill di elevare il sito al livello di una \"Svizzera americana\". Hill era particolarmente interessato a promuovere la presenza di artisti che si recassero nel parco, costruendo a tal scopo alloggi turistici che mostrassero il loro lavoro. I suoi hotel nel parco non realizzarono mai profitti di un certo spessore, ma attirarono migliaia di visitatori che venivano dal Grande Nord. I vacanzieri, di solito, facevano viaggi a cavallo tra i lodge o utilizzavano i percorsi stagionali delle diligenze per accedere alle zone di Many Glacier a nord-est.\nIstituzione legislativa.\nGli chalet, costruiti tra il 1910 e il 1913, includevano Belton, St. Mary, Going-to-the-Sun, Many Glacier, Two Medicine, Sperry, Granite Park, Cut Bank e lago Gunsight. La ferrovia consent\u00ec inoltre la costruzione del lodge Glacier Park, adiacente al parco sul lato orientale, e l'albergo Many Glacier, localizzato sulla sponda orientale del lago Swiftcurrent. Louis Hill cur\u00f2 personalmente il posizionamento di tutte le strutture, basandosi sulla spettacolarit\u00e0 dei paesaggi. Un altro collaboratore, John Lewis, costru\u00ec l'hotel Lewis Glacier sul lago McDonald nel 1913-1914: la Great Northern Railway lo rilev\u00f2 nel 1930 e lo ribattezz\u00f2 in un secondo momento come lodge del lago McDonald. Alcuni degli chalet si trovavano in localit\u00e0 remote dell'entroterra, accessibili solo tramite sentiero: \u00e8 il caso di Sperry, Granite Park e Belton, gli unici ancora attivi raggiungibili soltanto percorrendo vie impervie. Gli chalet e gli hotel sopravvissuti all'interno del parco sono ora catalogati come monumenti storici nazionali, mentre 350 tra edifici e strutture all'interno del parco sono elencati nel registro nazionale dei luoghi storici, tra cui stazioni dei guardaparchi, cabine di pattuglia, vedette antincendio e costruzioni destinate ad altro scopo.\nDopo che il parco prese forma e i visitatori cominciarono ad utilizzare pi\u00f9 spesso le automobili, sono stati avviati i lavori sulla via Going-to-the-Sun, lunga 85 km e completata nel 1932. Conosciuta anche semplicemente come Sun Road, la strada taglia in due il parco e costituisce l'unico percorso che si avventura in zone incontaminate, superando il Continental Divide all'altezza del passo di Logan (2.026 m). Pure il tracciato stradale \u00e8 elencato nel registro nazionale dei luoghi storici e, nel 1985, \u00e8 stato designato come monumento storico nazionale dell'ingegneria civile. Un altro percorso, il quale procede lungo il confine meridionale tra il parco e le foreste nazionali, \u00e8 la US Route 2, che attraversa il Continental Divide presso il passo di Marias e collega le citt\u00e0 di West Glacier ed East Glacier.\nIl Civilian Conservation Corps (CCC), un'agenzia creata nel periodo del New Deal allo scopo di fornire assistenza ai giovani, gioc\u00f2 un ruolo fondamentale tra il 1933 e il 1942 nello sviluppo sia del parco dei ghiacciai che di quello di Yellowstone. I progetti del CCC includevano il rimboschimento, il potenziamento dei siti idonei a consentire il campeggio, la costruzione di sentieri, la riduzione e la prevenzione del rischio di incendi. L'aumento del traffico automobilistico attraverso il parco durante gli anni '30 port\u00f2 alla costruzione di nuove strutture in concessione allo Swiftcurrent e al Rising Sun, entrambi pensati per il turismo automobilistico e annoverati nel registro nazionale.\nGestione odierna.\nL'Organic Act del 25 agosto 1916 istitu\u00ec il National Park Service in qualit\u00e0 di agenzia federale: fu questa ad essere responsabile del sito dal XX secolo. Nell'atto istitutivo si leggeva che l'ente doveva perseguire il compito \"di promuovere e regolamentare l'uso dei [...] parchi nazionali [...] il cui scopo \u00e8 preservare il paesaggio e la natura e gli oggetti storici e la fauna selvatica in essi contenuta e per provvedere al godimento degli stessi in modo e con mezzi tali da lasciarli intatti per il godimento delle generazioni future\". Stando a quanto recitava l'atto, la caccia \u00e8 illegale nel parco, cos\u00ec come l'estrazione mineraria, il disboscamento, la rimozione di risorse naturali o culturali, l'esplorazione petrolifera e del gas naturale. Queste restrizioni, tuttavia, hanno causato molti conflitti con l'adiacente riserva indiana dei Piedi Neri. Quando essi vendettero la terra al governo degli Stati Uniti, fu con la stipula di poter mantenere i loro diritti di utilizzo dell'area, molti dei quali (come la caccia) stridevano con queste normative.\nNel 1974, \u00e8 stato presentato al Congresso uno studio ambientale che ha identificato il 95% dell'area del parco come idoneo a permettere la sopravvivenza del naturale ecosistema. A differenza di alcuni altri parchi, tale sito non gode ancora della protezione come \"wilderness\".\nLa tutela del sito da parte dell'ente responsabile \u00e8 diventata ancora pi\u00f9 importante da quando, nel 1995, l'UNESCO l'ha dichiarato patrimonio dell'umanit\u00e0. La sede locale del National Park Service, localizzata a West Glacier, nello Stato del Montana, si occupa della supervisione e della registrazione degli afflussi di persone, salite nel corso del terzo millennio. In previsione del 100\u00ba anniversario del parco, nel 2010, \u00e8 stata completata una massiccia opera di ricostruzione della via Going-to-the-Sun. La Federal Highway Administration ha supervisionato il progetto di ricostruzione in collaborazione con il National Park Service. Alcune riabilitazioni di strutture importanti come i centri visitatori e gli hotel storici, cos\u00ec come i miglioramenti negli impianti di trattamento delle acque reflue e nei campeggi, dovrebbero essere completati entro la data dell'anniversario. Il National Park Service \u00e8 impegnato in studi sulla pesca per il lago McDonald allo scopo di valutare lo stato e sviluppare programmi di protezione per migliorare le popolazioni ittiche autoctone. Il restauro dei sentieri del parco, i programmi educativi e per i giovani, i miglioramenti apportati in riferimento ai sentieri e molti programmi comunitari sono stati pianificati e sono in corso.\nNel 2017, lo chalet Sperry, che rientrava le strutture edificate nei primi decenni del secolo scorso, ha chiuso anticipatamente per la stagione per via del grande incendio che ha mandato in fiamme tutte le sale interne della struttura, lasciando solo l'esterno in pietra in piedi. A causa dei danni, lo chalet \u00e8 rimasto chiuso a tempo indeterminato, con la muratura esterna che \u00e8 stata sistemata solo nell'autunno del 2017: la chiusura dei lavori era prevista per il 2018 o del 2019, con una riapertura da eseguire nel miglior caso nel luglio del 2020.\nIl totale di introiti incassato nel 2016 ammontava a 13.803 milioni di dollari, quello dell'anno successivo \u00e8 invece sceso leggermente a 13.777 milioni. Il numero dei visitatori recatisi in visita nel sito naturale si \u00e8 attestato intorno ai circa 3,5 milioni nel 2019, superando il precedente picco del 2017 di 3,31 milioni. I turisti si sono attestati dal 2012 sempre al di sopra dei 2 milioni e il dato \u00e8 cresciuto con netta costanza dal 2014 al 2018. Le statistiche hanno subito un drastico calo per via della pandemia di COVID-19: le restrizioni oggi in vigore impongono l'uso di mascherine chirurgiche in luoghi chiusi sia per il personale sia per i turisti, l'accesso a un numero limitato di estranei e solo da ingressi prestabiliti (su quest'ultimo punto l'ente si sta muovendo per ripristinare lo status del 2019, riaprendo l'accesso orientale dall'estate del 2021).\nEcologia.\nFlora.\nIl parco abbraccia un grande ecosistema ben preservato: praticamente tutte le piante e gli animali che esistevano all'epoca in cui gli esploratori europei fecero il loro accesso per la prima volta nella regione sono infatti ancora presenti oggi.\nIn tutto il sito sono state identificate oltre 1.132 specie vegetali. La foresta, prevalentemente composta da conifere, ospita tra gli altri alberi il peccio di Engelmann (\"Picea engelmannii\"), l'abete di Douglas (\"Pseudotsuga menziesii\"), l'abete delle rocce (\"Abies lasiocarpa\"), il pino flessibile (\"Pinus flexilis\") e il larice occidentale (\"Larix occidentalis\"), che \u00e8 deciduo e produce coni perdendo i suo aghi ogni autunno. Vari generi di pioppi (\"Aegiros\" e \"Populus tremuloides\") sono gli alberi decidui pi\u00f9 comuni e si trovano a quote pi\u00f9 basse, di solito lungo laghi e torrenti. La linea degli alberi sul lato orientale del parco \u00e8 di 244 m inferiore rispetto al lato occidentale del Continental Divide a causa dell'esposizione ai venti pi\u00f9 freddi e alle condizioni meteorologiche delle Grandi Pianure; a ovest del Continental Divide, la foresta risente di pi\u00f9 dell'umidit\u00e0 ed \u00e8 pi\u00f9 protetta dall'inverno, risultando in una foresta pi\u00f9 densamente popolata con alberi pi\u00f9 alti. Al di sopra delle valli boscose e dei pendii montuosi, prevalgono le condizioni della tundra alpina, con erbe e piccole piante che sopravvivono in una regione che gode di appena tre mesi senza copertura nevosa. Trenta specie di piante sono endemiche o presenti solo nelle foreste nazionali circostanti. Il cosiddetto \"beargrass\", un'altra specie di fiore di montagna, si trova comunemente vicino a fonti di umidit\u00e0 ed \u00e8 relativamente diffusa nei mesi di luglio e agosto. Anche fiori selvatici come il fiore di scimmia (\"Mimulus\"), il giglio (\"Lilium\"), il camen\u00e8rio, la balsamorhiza e il pennello indiano (\"Castilleja\") risultano comuni.\nLe sezioni boscose rientrano in tre principali zone climatiche. L'ovest e il nord-ovest sono dominati da abeti rossi (\"Picea abies\") e picea \u00d7 lutzii, il sud-ovest da cedri rossi occidentali (\"Thuja plicata\") e tsughe (\"Tsuga\"); le aree a est del Continental Divide formano una combinazione di zone miste di pini, abeti rossi, abeti e praterie. I boschi di conifere lungo la valle del lago McDonald costituiscono l'esempio pi\u00f9 orientale di questo ecosistema climatico del Pacifico.\nI gruppi di pini dalla corteccia bianca (\"Pinus albicaulis\") sono stati gravemente danneggiati a causa degli effetti della ruggine vescicolosa (\"Cronartium ribicola\"), un fungo non nativo: si pensi che la propagazione ha raggiunto un'estensione tale che il 30% dei pini a corteccia bianca \u00e8 morto e oltre il 70% degli alberi rimanenti \u00e8 attualmente infetto nella zona. Il pino bianco fornisce un seme di pigna ad alto contenuto di grassi, comunemente noto come pinolo, che costituisce il cibo preferito dello scoiattolo rosso e della nocciolaia di Clark. Sia i grizzly che gli orsi neri sono noti perch\u00e9 cacciano i depositi di scoiattoli di pinoli, uno dei loro cibi preferiti. Tra il 1930 e il 1970, gli sforzi per controllare la diffusione della ruggine vescicale non hanno riscontrato successo e appare purtroppo al momento difficilmente arginabile la continua distruzione dei pini a corteccia bianca, con conseguenti impatti negativi sulle specie dipendenti.\nFauna.\nPraticamente tutte le specie vegetali e animali storicamente conosciute, ad eccezione del bisonte (\"Bison bison bison\") e dei carib\u00f9 dei boschi (\"Rangifer tarandus\"), sono ancora presenti, circostanza che consente ai biologi di studiare e approfondire un ecosistema tutto sommato abbastanza intatto. Si rintracciano in sostanza due specie di mammiferi in pericolo, l'orso grizzly (\"Ursus arctos horribilis\") e la lince canadese (\"Lynx canadensis\"). Anche se il loro numero rimane in linea ai livelli storici, entrambi sono indicati come minacciati perch\u00e9 in quasi tutte le altre regioni degli Stati Uniti, al di fuori dell'Alaska, la loro presenza sta andando scarseggiando rispetto ai secoli scorsi. In media, ogni anno si verificano uno o due attacchi di orso ai danni dell'uomo; dalla creazione del parco nel 1910, si conta un totale di 10 morti legate ai plantigradi. Il numero di grizzly e linci nel parco non \u00e8 noto per certo, sebbene i biologi del parco avessero stimato nel 2019 che circa 900 orsi fossero presenti nel parco (il totale non ha subito grandi variazioni dal 2008 e include anche gli orsi neri (\"Ursus americanus\")); i tentativi di enumerare le linci presenti appaiono ancora in corso, ma in compenso gli etologi stanno trovando particolarmente funzionale l'impiego di telecamere e altri supporti tecnologici allo scopo di monitorare il comportamento dei felini. Un altro studio ha indicato che il ghiottone (\"Gulo gulo\"), un altro mammifero molto raro nei 48 stati inferiori, vive anche in zona. Altri mammiferi come la capra delle nevi (\"Oreamnos americanus\"), tra l'altro simbolo ufficiale del parco, la pecora delle Montagne Rocciose (\"Ovis canadensis\"), l'alce (\"Alces alces\"), il wapiti (\"Cervus elaphus canadensis\"), il cervo mulo (\"Odocoileus hemionus\"), la moffetta comune (\"Mephitis mephitis\"), il cervo dalla coda bianca (\"Odocoileus virginianus\"), la lince rossa (\"Lynx rufus\"), il coyote (\"Canis latrans\") e il puma settentrionale (\"Puma concolor couguar\") risultano ben distribuiti nell'area protetta. Diversamente dal Parco nazionale di Yellowstone, che ha dovuto implementare il lupo delle Montagne Rocciose settentrionali (\"Canis lupus irremotus\") nel programma di reintroduzione negli anni '90, si ritiene che questa specie abbia ricolonizzato naturalmente la zona dei ghiacciai al confine con il Canada negli anni '80. Delle 62 specie di mammiferi ad oggi documentate risultano inclusi altres\u00ec il tasso argentato (\"Taxidea taxus\"), lo scoiattolo rosso (\"Sciurus vulgaris\"), la lontra di fiume nordamericana (\"Lontra canadensis\"), l'ursone (\"Erethizon dorsatum\"), il visone americano (\"Neovison vison\"), la martora americana (\"Martes americana\"), la martora di Pennant (\"Pekania pennanti\"), due varianti di marmotte, sei specie di pipistrelli e numerosi altri esemplari di piccola taglia.\nSi annoverano oltre 260 specie di uccelli, tra cui rapaci quali l'aquila di mare testabianca (\"Haliaeetus leucocephalus\"), l'aquila reale (\"Aquila chrysaetos\"), il falco pellegrino (\"Falco peregrinus\"), il falco pescatore (\"Pandion haliaetus\") e diverse specie di poiane residenti per tutti i mesi dell'anno. La moretta arlecchina (\"Histrionicus histrionicus\") \u00e8 una specie colorata di uccelli acquatici che si rintraccia nei laghi e nei corsi d'acqua: altri esemplari presenti in tale areale sono l'airone azzurro maggiore (\"Ardea herodias\"), il cigno minore (\"Cygnus columbianus\"), l'oca del Canada (\"Branta canadensis\") e il fischione americano (\"Mareca americana\"). Il gufo della Virginia (\"Bubo virginianus\"), la nocciolaia di Clark (\"Nucifraga columbiana\"), la ghiandaia di Steller (\"Cyanocitta stelleri\"), il picchio pileato (\"Dryocopus pileatus\") e il beccofrusone dei cedri (\"Bombycilla cedrorum\") trovano rifugio nelle fitte foreste lungo i versanti delle montagne e, ad altitudini pi\u00f9 elevate, gli incontri con specie ornitologiche pi\u00f9 probabili possono riguardare la pernice coda bianca (\"Lagopus leucura\"), passerellidi (\"Passerellidae\") e leucosticti (\"Leucosticte\"). La nocciolaia di Clark \u00e8 meno abbondante rispetto agli anni passati a causa del calo del numero dei pini dalla corteccia bianca.\nA causa del clima pi\u00f9 freddo, i rettili ectotermici sono quasi assenti, eccezion fatta, per quanto si sa fino ad oggi, per due specie di serpente giarrettiera e della tartaruga palustre dipinta (\"Chrysemys picta\"). Per motivi simili, si ha notizia di sole sei specie di anfibi, sebbene presenti in gran numero. Dopo un incendio boschivo nel 2001, alcune strade del parco sono state temporaneamente chiuse l'anno successivo per consentire a migliaia di rospi boreali (\"Anaxyrus boreas\") di migrare in altre aree.\nUn totale di 23 specie ittiche risiede nelle acque del parco e le specie di selvaggina autoctona che si trovano nei laghi e nei torrenti includono la trota iridea golarossa (\"Oncorhynchus clarkii\"), il luccio (\"Esox lucius\"), i coregoni (\"Coregonus macrophthalmus\"), salmone rosso (\"Oncorhynchus nerka\") e il temolo artico (\"Thymallus arcticus\"). Il ghiacciaio ospita anche la trota toro (\"Salvelinus confluentus\"), una specie in pericolo e la cui pesca \u00e8 vietata e deve essere ributtata in acqua se inavvertitamente catturata. L'introduzione nei decenni precedenti della trota di lago americana (\"Salvelinus namaycush\") e altre specie ittiche non autoctone ha avuto un forte impatto negativo, in particolare con riferimento alla trota toro e la trota iridea nel versante ovest.\nIncendi.\nGli incendi boschivi costituiscono da molti decenni una minaccia per aree protette come foreste e parchi: per comprendere meglio la portata del fenomeno, si deve tenere presente che \u00e8 a seguito degli anni Sessanta che i roghi si sono moltiplicati. Le precedenti politiche di soppressione hanno inoltre imprudentemente optato per l'accumulo di alberi e piante morti e in decomposizione, rendendo agevole la diffusione delle fiamme. Molte specie vegetali e animali, perlopi\u00f9 rispettivamente di erbe alte qualche centimetro o mammiferi di piccola taglia, si sono per\u00f2 invero adattate al contesto, in maniera tale da poter comunque rigenerarsi dopo gli incendi. Il Parco nazionale dei ghiacciai ha un piano di gestione che garantisce che i roghi causati dall'uomo siano spenti quanto prima possibile. Nel caso di incendi naturali, le fiamme vengono monitorate e la soppressione dipende dalle dimensioni e dalla minaccia che queste possono rappresentare per la sicurezza umana e delle strutture.\nL'aumento demografico, unita alla crescita delle aree suburbane vicino ai parchi, ha portato allo sviluppo di ci\u00f2 che \u00e8 noto in inglese come \"Wildland Urban Interface Fire Management\", ossia un programma di gestione del parco con i responsabili di propriet\u00e0 adiacenti per migliorare la sicurezza e la prevenzione, per quanto possibile, degli incendi: una simile strategia di approccio \u00e8 tipica anche di altre aree protette. Nell'ambito di questo programma, le case e le strutture vicino al parco sono progettate per essere pi\u00f9 resistenti al fuoco, mentre gli alberi morti e caduti vengono rimossi dai luoghi vicini all'abitazione umana, riducendo il carico di carburante disponibile e il rischio di roghi catastrofici. La prevenzione sopraccitata, nello specifico, riguarda la segnalazione dei rischi cui possono andare incontro proprietari di immobili e visitatori in determinati archi temporali nel corso dell'anno. Il parco ha una media di 14 incendi con 20 km\u00b2 bruciati ogni dodici mesi. Nel 2003, 550 km\u00b2 affrontarono le fiamme nel parco dopo un lustro di siccit\u00e0 e una stagione estiva quasi priva di precipitazioni: si tratt\u00f2 del pi\u00f9 vasto rogo dall'istituzione della zona protetta nel 1910.\nTurismo.\nI ghiacciai sono distanti dalle principali citt\u00e0: l'aeroporto pi\u00f9 vicino \u00e8 quello di Kalispell, a sud-ovest dell'area protetta. I treni Amtrak fermano a East e West Glacier e a Essex. Una flotta di autobus restaurati degli anni '30 della White Motor Company, detti \"Red Jammers\", offre tour su tutte le strade principali del parco. I conducenti degli autobus sono chiamati \"Jammers\", ovvero letteralmente improvvisatori, a causa dell'inceppamento delle marce che in precedenza si verificava durante il funzionamento dei veicoli. I mezzi turistici sono stati ricostruiti nel 2001 dalla casa automobilistica della Ford rimuovendo dal telaio originale i pezzi e piazzandoli sui moderni telai dei furgoni Ford E-Series. Sono stati anche convertiti in modo tale da funzionare a propano e ridurre il loro impatto ambientale, ma si prevede la loro sostituzione in futuro con mezzi a motore elettrico.\nDelle barche storiche in legno accessibili ai turisti, alcune delle quali risalenti agli anni '20, operano su alcuni dei laghi pi\u00f9 grandi. Molte di queste imbarcazioni hanno continuato ad operare nel parco ininterrottamente dal 1927 e hanno una capienza di 80 passeggeri: gli spesso eseguiti interventi di restauro hanno subito una battuta d'arresto nel 2020 a causa della pandemia di COVID-19. Tre di queste vecchie imbarcazioni di decenni sono state aggiunte al registro nazionale dei luoghi storici nel gennaio 2018.\nL'escursionismo \u00e8 una popolare attivit\u00e0 ricreativa: oltre la met\u00e0 dei visitatori del parco dichiara di aver eseguito almeno un tratto dei circa 1.127 km di sentieri presenti nella zona protetta. 177 chilometri del percorso panoramico noto come Continental Divide Trail attraversano il parco da nord a sud, con alcuni percorsi alternativi siti a quote inferiori quando i passi pi\u00f9 alti sono chiusi per neve. Il Pacific Northwest National Scenic Trail, lungo 1.931 km e scelto da chi vuole ammirare gli ambienti naturali offerti da Idaho, Montana e Washington, interseca il parco per 84 km in direzione est-ovest.\nI cani non sono ammessi sui sentieri del parco a causa della presenza di orsi e di altri grandi mammiferi; si possono invece portare nei campeggi di campagna, a cui \u00e8 possibile accedere con un veicolo e lungo le strade asfaltate.\nSi pu\u00f2 scegliere di intraprendere diverse escursioni dalla durata di un giorno nel parco. Il campeggio in campagna \u00e8 consentito nei campeggi lungo i sentieri, previo permesso che pu\u00f2 essere ottenuto da alcuni centri visitatori o concordato in anticipo. Gran parte dell'entroterra del ghiacciaio \u00e8 di solito inaccessibile agli escursionisti fino all'inizio di giugno a causa del manto nevoso accumulato e del rischio di valanghe, e molti sentieri ad altitudini pi\u00f9 elevate rimangono innevati fino a luglio. Esistono aree di campeggio che consentono l'accesso ai veicoli in tutto il parco e generalmente aperte da met\u00e0 giugno a met\u00e0 settembre, la maggior parte dei quali vicino ai laghi pi\u00f9 grandi. I campeggi a St. Mary e ad Apgar sono aperti tutto l'anno, ma le condizioni non sono ottimali in bassa stagione, poich\u00e9 i servizi igienici risultano chiusi e non c'\u00e8 acqua corrente. Sono invece disponibili la guida e i servizi navetta.\nIl parco attrae molti alpinisti interessati a scalare le vette facenti parte del sovrascorrimento di Lewis. La letteratura fondamentale relativa all'arrampicata nel parco, \"A Climber's Guide to Glacier National Park\", \u00e8 stata scritta da J. Gordon Edwards nel 1961, con l'ultima edizione pubblicata nel 1995. La Glacier Mountaineers Society incoraggia l'arrampicata in loco assegnando premi a quegli alpinisti che si inerpicano su tutte e cinque le come pi\u00f9 alte di 3.000 m.\nAlcuni dei migliori luoghi per effettuare la pesca con la mosca del Nord America si trovano nei torrenti che scorrono nel Parco nazionale dei ghiacciai. Non \u00e8 richiesto un permesso speciale per accedere alle acque del parco, ma la trota toro, specie in pericolo, se pescata va rilasciata immediatamente in acqua; di recente, il regolamento ha subito delle modifiche, in virt\u00f9 delle quali tutti i pesci autoctoni catturati devono essere rilasciati. Non vige un limite giornaliero di cattura o di possesso per le specie ittiche non autoctone nel parco.\nLe attivit\u00e0 ricreative invernali a Glacier sono abbastanza limitate: la motoslitta \u00e8 illegale ovunque, mentre lo sci di fondo \u00e8 consentito nelle valli a bassa quota, lontano dalle zone a rischio di valanga."}
{"id": "755993", "revid": "767487", "url": "https://it.wikipedia.org/wiki?curid=755993", "title": "Julidochromis", "text": "Julidochromis () \u00e8 un genere di pesci d'acqua dolce appartenente alla famiglia Cichlidae, endemici del lago Tanganica.\nDistribuzione e habitat.\nTutti i \"Julidochromis\" sono endemici delle sponde rocciose del lago Tanganica, nell'Africa orientale.\nDescrizione.\nPossiedono un corpo slanciato, tipico dei pesci cacciatori. La pinna dorsale \u00e8 bassa ma lunga tutto il dorso; le ventrali sono appuntite, le pettorali arrotondate. La pinna anale \u00e8 lunga e appuntita. La pinna caudale pu\u00f2 essere arrotondata o a delta, secondo la specie.\nLa livrea, seppur differente da specie a specie, \u00e8 tendenzialmente avorio rosata striata di bruno. Le dimensioni variano da 7\u00a0cm di \"J. transcriptus\" ai 15 di \"J. regani\" e \"J. marlieri\".\nRiproduzione.\nSi riproducono tutto l'anno: la coppia depone in anfratti rocciosi circa 100 uova per volta che vengono curate dai genitori.\nI piccoli, appena nati, vengono tenuti ancora per qualche giorno dentro la tana in modo che consumino il sacco vitellino. Una volta usciti dalla tana i genitori, anzich\u00e9 raggrupparli in modo compatto (come la maggior parte dei ciclidi) montano la guardia ad un'area circoscritta, dove i piccoli possano nuotare liberamente.\nAl calar del sole i piccoli vengono fatti rientrare nella tana.\nPassate alcune settimane e lasciati i piccoli ormai indipendenti, che comunque resteranno con i genitori ad aiutarli nella cura dei pi\u00f9 giovani, i genitori depongono nuovamente.\nAlimentazione.\nSi nutrono prevalentemente di invertebrati acquatici, in particolare crostacei e tunicati.\nAcquariofilia.\nTutte le specie di \"Julidochromis\" sono commercializzate per l'allevamento in acquario, anche se qualche specie \u00e8 pi\u00f9 diffusa di altre.\nSpecie.\nIn questo genere sono riconosciute 5 specie:\nConservazione.\nLa lista rossa IUCN classifica queste specie come \"a rischio minimo\" (LC) perch\u00e9 a parte la pesca per l'acquariofilia e l'inquinamento delle acque in alcune zone del lago Tanganica non sono minacciate da particolari pericoli. Per\u00f2 si rischia che la pesca di \"J. marlieri\" diventi eccessiva in quanto \u00e8 un pesce popolare negli acquari."}
{"id": "756022", "revid": "124808", "url": "https://it.wikipedia.org/wiki?curid=756022", "title": "Aut Aut", "text": ""}
{"id": "756025", "revid": "287204", "url": "https://it.wikipedia.org/wiki?curid=756025", "title": "M80", "text": ""}
{"id": "756026", "revid": "419471", "url": "https://it.wikipedia.org/wiki?curid=756026", "title": "Coopsette Rimini", "text": ""}
{"id": "756027", "revid": "599013", "url": "https://it.wikipedia.org/wiki?curid=756027", "title": "M81", "text": ""}
{"id": "756029", "revid": "1305772", "url": "https://it.wikipedia.org/wiki?curid=756029", "title": "M82", "text": ""}
{"id": "756030", "revid": "99662939", "url": "https://it.wikipedia.org/wiki?curid=756030", "title": "M84", "text": ""}
{"id": "756031", "revid": "287204", "url": "https://it.wikipedia.org/wiki?curid=756031", "title": "M85", "text": ""}
{"id": "756032", "revid": "115314736", "url": "https://it.wikipedia.org/wiki?curid=756032", "title": "Passo Staulanza", "text": "Il passo Staulanza (conosciuto anche come Forcella Staulanza - 1.783\u00a0m s.l.m) \u00e8 un valico alpino delle Dolomiti di Zoldo che mette in comunicazione la Val di Zoldo con la Val Fiorentina attraverso la SP 251 (provincia di Belluno), posta tra le pendici del monte Crot e del Pelmo. In corrispondenza del passo \u00e8 posto il \"rifugio Passo Staulanza\" (1.766\u00a0m), dotato di ristorante e 25 posti letto, punto-tappa dell'Alta via n. 1 delle Dolomiti e comodo punto di partenza per escursioni sul massiccio del Pelmo."}
{"id": "756033", "revid": "287204", "url": "https://it.wikipedia.org/wiki?curid=756033", "title": "M86", "text": ""}
{"id": "756034", "revid": "1305772", "url": "https://it.wikipedia.org/wiki?curid=756034", "title": "M87", "text": ""}
{"id": "756035", "revid": "1305772", "url": "https://it.wikipedia.org/wiki?curid=756035", "title": "M88", "text": ""}
{"id": "756036", "revid": "12379", "url": "https://it.wikipedia.org/wiki?curid=756036", "title": "Forcella Staulanza", "text": ""}
{"id": "756037", "revid": "1305772", "url": "https://it.wikipedia.org/wiki?curid=756037", "title": "M89", "text": ""}
{"id": "756040", "revid": "767487", "url": "https://it.wikipedia.org/wiki?curid=756040", "title": "Michael Anthony", "text": "Anthony \u00e8 famoso per il suo particolare basso custom, a forma di bottiglia Jack Daniel's. In totale, Anthony possiede una collezione di oltre 150 bassi elettrici.\nFuori dalla carriera musicale, Anthony commercializza una linea di salse piccanti e prodotti correlati denominati Mad Anthony.\n\u00c8 stato \"endorser\" per la Yamaha, di cui ha un modello signature chiamato BB3000MA.\nAttualmente \u00e8 endorser per il marchio Schecter, dalla cui collaborazione sono nati due bassi signature, uno di produzione Koreana (Diamond Series) e uno realizzato del Custom Shop del marchio a Sun Valley.\nBiografia.\nMichael Anthony \u00e8 nato da genitori polacchi emigrati negli Stati Uniti. La sua famiglia \u00e8 composta da altri quattro fratelli: Nancy, Steve, Robert e Dennis.\nInizi della carriera musicale (1967-1974).\nDa giovane, Anthony era un promettente ricevitore di baseball, ma gareggi\u00f2 anche con la squadra di atletica della Dana Junior High School nel salto in lungo. Il primo \ncontatto con la musica avvenne quando entr\u00f2 a far parte della marching band della scuola intorno al 1967-1969. Anthony prese interesse per la chitarra poco dopo, ma decise di suonare il basso in quanto la maggior parte dei suoi amici gi\u00e0 suonava la chitarra o la batteria. Un amico gli regal\u00f2 un Fender Mustang tuttavia, alla fine, il padre gli compr\u00f2 una copia di Fender Precision Bass e un amplificatore Gibson. Anthony svilupp\u00f2 il suo modo di suonare il basso principalmente dopo aver ascoltato Jack Bruce dei Cream, ma ammirava anche John Paul Jones dei Led Zeppelin e Harvey Brooks degli Electric Flag. La sua prima band si chiamava \"Poverty's Children\". Altre band a cui prese parte furono \"Black Opal\", \"Balls\" e \"Snake\". Nonostante sia per natura mancino, Anthony ha sempre suonato il basso con la mano destra.\nGli Snake, un gruppo di tre elementi con Anthony al basso e alla voce solista, furono l'ultima band con cui Michael suon\u00f2 prima di entrare nei Van Halen. Gli Snake eseguivano cover di ZZ Top, Lynyrd Skynyrd e Foghat, insieme ad alcuni brani originali scritti da loro. Suonarono in diverse occasioni insieme alla band \"Mammoth\" dei fratelli Alex ed Eddie van Halen. In particolar modo, Anthony divenne molto amico dei due fratelli quando una sera, poco prima di un concerto, prest\u00f2 loro l'attrezzatura elettrica degli Snake, dopo che quella dei Mammoth era improvvisamente andata in cortocircuito.\nNel 1972, Anthony si diplom\u00f2 all'Arcadia High School, e successivamente si trasfer\u00ec al Pasadena City College per studiare musica. Anche Eddie Van Halen frequent\u00f2 il corso, e i due si videro spesso all'interno del campus. Quando il bassista Mark Stone si separ\u00f2 dai Mammoth, Eddie scelse proprio Michael Anthony come suo sostituto. Anthony fu colpito dall'abilit\u00e0 del gruppo durante le successive jam session, anche se gi\u00e0 aveva sentito suonare i fratelli diverse volte prima.\nVan Halen (1974-1996).\nNel 1974, Eddie van Halen, Alex van Halen, David Lee Roth e Michael Anthony divennero noti come Van Halen, cambiando il nome di Mammoth dopo aver scoperto che lo stava utilizzando anche un'altra band locale. Ottennero il loro primo contratto discografico con la Warner Music Group nel 1977 e pubblicarono il loro album di debutto, \"Van Halen\", il 10 febbraio 1978. I cori e le potenti armonie vocali di Anthony divennero subito un tratto distintivo della musica dei Van Halen.\nNonostante venne riconosciuto anche per la sua abilit\u00e0 tecnica al basso, Anthony non si defin\u00ec mai un virtuoso, ma un solido bassista rock in grado di accompagnare al meglio un determinato brano. Il gruppo pubblic\u00f2 un totale di dieci album in studio nel periodo 1978-1996, un album live nel 1993 e una raccolta con due inediti nel 1996.\nNel 1984, David Lee Roth lasci\u00f2 la band e venne sostituito da Sammy Hagar. La band continu\u00f2 con il nuovo cantante fino al 1996, anno in cui Hagar lasci\u00f2 la band.\nRuolo marginale nei Van Halen e progetti collaterali (1996-2003).\nGi\u00e0 nel 1996, dopo l'abbandono di Sammy Hagar, cominciarono a emergere voci che Anthony stava per essere licenziato dai Van Halen. Nonostante le affermazioni contrarie, il bassista continu\u00f2 a lavorare con la band. Queste voci hanno persistito fino alla sua partenza definitiva dal gruppo, dopo il tour di riunione con Hagar del 2004.\nIl ruolo di Anthony nella registrazione dell'album \"Van Halen III\", il primo e unico della band con Gary Cherone alla voce, fu molto pi\u00f9 defilato rispetto al passato. Anthony suon\u00f2 il basso in sole tre canzoni del disco, tutte le altre furono registrate da Eddie van Halen. Nonostante ci\u00f2, Anthony venne accreditato come coautore di tutte le canzoni dell'album insieme al resto della band, come da tradizione per tutti i dischi dei Van Halen. Successivamente, Anthony prese parte al tour mondiale dell'album nel 1998. A causa dell'insuccesso dell'ultimo album e dei problemi di salute di Eddie, i Van Halen si sciolsero alla fine del tour, ed Anthony scomparve dalla vista del pubblico fino alla reunion con Sammy Hagar del 2004.\nDurante il periodo di pausa della band, Eddie e Alex van Halen lasciarono intuire nelle interviste che erano pronti a comporre e registrare del nuovo materiale al pi\u00f9 presto, ma sembravano essere al lavoro senza Anthony.\nNel frattempo, Anthony inizi\u00f2 ad apparire periodicamente nei concerti di Sammy Hagar (con il quale era rimasto in ottimi rapporti), suonando nei suoi tour da solista. Sempre con Hagar, entr\u00f2 a far pare del supergruppo Planet Us, insieme a Neal Schon, Joe Satriani e Deen Castronovo.\nReunion dei Van Halen (2003-2005).\nInizialmente, quando Eddie e Alex chiesero ad Hagar di ricongiungersi ai Van Halen alla fine del 2003 per un tour fissato per l'anno successivo, il piano era di non invitare Michael Anthony. Hagar, per\u00f2, pose come condizione al suo ricongiungimento la presenza di Anthony. Alla fine le parti si misero d'accordo, ed Anthony accett\u00f2 di suonare con i Van Halen, anche se con un contratto di diritti d'autore minore. Tale contratto fu redatto per la durata del solo tour e, di comune accordo, il suo ruolo all'interno della band sarebbe stato deciso dai fratelli Van Halen in un secondo momento. In tutto questo lasso di tempo, e durante il periodo di \"Van Halen III\", il pubblico non era a conoscenza del ruolo marginale di Anthony nella band, e fu portato a credere che il bassista fosse ancora un membro a tempo pieno.\nNel 2004, i Van Halen pubblicarono la raccolta \"The Best of Both Worlds\", che comprendeva tre nuovi brani registrati con Hagar. Anthony non partecip\u00f2 alla composizione e non suon\u00f2 il basso nelle nuove canzoni, ma incise comunque i cori in tutt'e tre le tracce.\nOggi Anthony afferma in interviste con i media che non parla con i fratelli Van Halen dai tempi del tour del 2004. Ha anche ipotizzato che, poich\u00e9 i fratelli non apprezzavano le iniziative commerciali di Hagar, come la linea di prodotti \"Cabo Wabo\", il loro disappunto simile per il marchio Mad Anthony pu\u00f2 aver causato la spaccatura che ha separato lui ed Hagar dalla band.\nDistacco dai Van Halen e formazione dei Chickenfoot (2006 - presente).\nAnthony trascorse l'estate del 2006 in tour con Sammy Hagar, come membro della sua band di supporto, i Waboritas.\nL'8 settembre dello stesso anno, Eddie van Halen annunci\u00f2 che suo figlio Wolfgang van Halen sostituiva Michael Anthony come bassista dei Van Halen. Il 2 febbraio 2007, i Van Halen annunciarono che si stavano riunendo per un tour con il loro cantante originario, David Lee Roth. Il tour inizi\u00f2 il 27 settembre 2007. Anthony disse in seguito che la cosa la venne a sapere solo dai giornali e che non fu nemmeno interpellato. Addirittura sul sito ufficiale della band, in un primo tempo, la sua immagine presente sulle copertine degli albi musicali fu sostituita da quella di Wolfgang van Halen; proteste dei fan fecero poi rientrare la cosa. Sulla sua esclusione dal gruppo e la relativa nuova reunion del gruppo, Anthony inoltre aggiunse:\nAnthony si un\u00ec nuovamente a Sammy Hagar in diretta tv nazionale il 25 febbraio 2008, durante una performance pre-gara della competizione californiana NASCAR in televisione su Fox.\nMichael Anthony e Sammy Hagar furono gli unici membri, attuali o ex, a presentarsi alla cerimonia di introduzione dei Van Halen nella prestigiosa Rock and Roll Hall of Fame il 12 marzo 2007. In quel periodo Eddie van Halen era in riabilitazione, mentre Alex van Halen e David Lee Roth rifiutarono di comparire.\nAnthony \u00e8 un membro fondatore del supergruppo Chickenfoot con Sammy Hagar, Chad Smith (il batterista dei Red Hot Chili Peppers) e Joe Satriani. La band ha pubblicato il loro primo album in studio, \"Chickenfoot\", nel 2009. Al lavoro in studio \u00e8 seguito un tour mondiale di buon successo. Anthony ha dichiarato che questo gruppo intende proseguire con ulteriori album e altri tour. I Chickenfoot hanno pubblicato il loro secondo album, \"Chickenfoot III\", il 27 settembre 2011.\nVita privata.\nAnthony \u00e8 sposato con Sue dal 1981. Entrambi hanno studiato e si sono conosciuti all'Arcadia High School. La coppia ha due figlie: Elisha (nata nel 1985) e Taylor (nata nel 1992). Anthony e la sua famiglia vivono attualmente a Newport Beach, in California."}
{"id": "756043", "revid": "287204", "url": "https://it.wikipedia.org/wiki?curid=756043", "title": "Aut aut (disambigua)", "text": ""}
{"id": "756055", "revid": "767487", "url": "https://it.wikipedia.org/wiki?curid=756055", "title": "La boh\u00e8me (film 1988)", "text": "La boh\u00e8me \u00e8 un film-opera di Luigi Comencini basato sull'omonima opera lirica di Giacomo Puccini (1896).\nNel film i fatti sono postdatati ai primi anni del XX secolo rispetto al 1830 del libretto. Dal punto di vista dell'equilibrio scenico-musicale la bilancia pende decisamente dal lato scenico, la musica \u00e8 eseguita a velocit\u00e0 sostenuta per poter rispettare i tempi cinematografici e varie licenze d'uso sono state adottate. Non tutti i cantanti recitano anche sul set sia per motivi contingenti (Carreras era malato durante le riprese) che di carattere puramente tecnico.\nL'elaborazione cinematografica.\nIl cambio di ambientazione del fatto ad una ottantina di anni dopo, assieme a varie esigenze di carattere cinematografico, ha comportato che alcuni particolari siano stati alterati.\nSempre rispetto alla stesura del libretto, il secondo quadro si svolge del tutto al coperto, e questo non solo in questa rappresentazione, ma \u00e8 stata mantenuta la strofa di protesta di Alcindoro \"Come?! Qui fuori?! Qui?!\". Nell'ultimo quadro invece vi \u00e8 ambiguit\u00e0 sul fatto che Mim\u00ec trascorra gli ultimi istanti nella sua camera o nella soffitta. Viene ad ogni modo alterata la frase di Mim\u00ec per cui chieder\u00e0 a Rodolfo di \"stare con lei\" in luogo del \"mi vuoi qui con te\".\nTrama.\nQuadro primo.\nQuattro giovani amici vivono in una soffitta: loro sostentamento \u00e8 la loro arte e la spensieratezza giovanile. Il primo quadro si svolge il giorno della vigilia di Natale in cui primo a parlare \u00e8 il pittore Marcello che accusa il dipinto cui sta lavorando (il passaggio del Mar Rosso reso di aspetto futuristico) del suo assideramento; il suo discorso \u00e8 seguito da quello del poeta Rodolfo che osserva con ironia come il loro caminetto se ne stia a poltrire a dispetto degli altri mille comignoli che stagliano contro i cieli bigi di Parigi. I due si lamentano del freddo e quel freddo stesso rammenta a Marcello di quella ghiacciaia che \u00e8 il cuore di Musetta, che lo ha da poco lasciato. I due citano un loro motto che paragona uomo e donna a fascina ed alare nel caminetto, rispettivamente. A costo di procurarsi un minimo di tepore Rodolfo decide di bruciare un suo manoscritto: le prime fiammate iniziano ad agitarsi ed in quel mentre giunge il filosofo Colline furibondo perch\u00e9 il monte dei pegni \u00e8 chiuso essendo il giorno della vigilia. I tre commentano ed ironizzano su quel po' di fuoco che sono riusciti a produrre: il tepore dura ben poco e sugli ultimi deboli guizzi di fiamma incolpano l'autore della qualit\u00e0 dello scritto. In quel mentre fanno ingresso dalla porta dei garzoni che recano beni tanto inaspettati quanto ben apprezzati: legna, sigari e vino bordeaux. Sono ancora tutti increduli quando il musicista Shaunard giunge e getta una manciata di monete, definite \"pezzi di latta\" da Marcello. Shaunard \u00e8 ansioso di raccontare come ha procurato quel denaro ma gli altri non gli badano perch\u00e9 troppo indaffarati ad accendere il camino e ad apparecchiare la tavola. Shaunard racconta che un ricco inglese lo ha incaricato di uccidere un pappagallo del primo piano suonando ad oltranza, egli per\u00f2 non vi \u00e8 riuscito; dopo tre giorni, conquistando la \"fiducia\" di una domestica, guadagna l'accesso alla casa dove avvelena il pappagallo. Si infuria poi perch\u00e9 si accorge che nessuno lo segue ed impone di metter da parte le cibarie per il futuro, ma lascia che si beva vino a piacere. Mentre i quattro si deliziano del buon nettare giunge una sgradita visita: \u00e8 il padrone di casa Benoit che viene per riscuotere l'affitto. La reazione dei quattro \u00e8 concitata, ma viene subito placata dalla possibilit\u00e0 di escogitare un piano per sbarazzarsi dell'incomoda presenza. Benoit viene accolto con cordialit\u00e0, e quando Marcello gli mostra del denaro si sente rassicurato sul pagamento; nonostante il dissenso di Shaunard e di Rodolfo, egli viene gentilmente invitato da Marcello a condividere un bicchiere, fino a che pian piano confessa certe sue scappatelle. I quattro esprimono elogi goliardici per le sue conquiste e lo fanno bere ancora finch\u00e9 il vecchio rivela di essere sposato. A quel punto i bighelloni si fingono sdegnati per l'immoralit\u00e0 della sua condotta, e cacciano in malo modo Benoit che si allontana trafelato ed imbarazzato. I quattro, soddisfatti per l'opera, si apprestano ad uscire per passare il resto della giornata ini stravizi nel Quartiere Latino presso il caff\u00e8 Momus.\nRodolfo non li segue perch\u00e9 vuole intrattenersi qualche minuto per terminare un lavoro, e resta solo. Quando compare Mim\u00ec con il lume spento, Rodolfo gentilmente l'aiuta a riaccenderlo ma lei ha una esitazione, perch\u00e9 dice di aver perso la chiave della stanza; pochi istanti dopo si spengono entrambi i lumi, ed i due si ritrovano al buio a cercare la chiave finch\u00e9 le loro mani si incontrano e Rodolfo canta \"che gelida manina\"; i due si conoscono di pi\u00f9 e parlano di loro, sentendosi sempre pi\u00f9 attratti. Gli altri, intanto, spazientiti per il protrarsi del ritardo, chiamano Rodolfo alla finestra: lui risponde affacciandosi e dicendo che li raggiunger\u00e0 al caff\u00e8. Il giovane si gira e vede Mim\u00ec come avvolta da un alone luminoso: quasi una dea che lo fa innamorare. Anche Mim\u00ec si sta innamorando, e accetta di seguirlo dai suoi amici.\nQuadro secondo.\nAl Quartiere Latino c'\u00e8 vita frenetica: vi sono da una parte Mim\u00ec e Rodolfo che vivono il loro sogno d'amore, dall'altra i tre amici artisti che si dirigono verso il caff\u00e8 Momus. Shaunard acquista un corno dal \"falso re\" e stonato, ed una pipa; Colline una vecchia zimarra. Marcello pungola le ragazze di passaggio. Rodolfo regala a Mim\u00ec una cuffietta rosa di cui lei andr\u00e0 fiera. Tutti si incontrano da Momus dove Rodolfo presenta Mim\u00ec che viene accolta dai presenti con cordiali frasi in latino. Mim\u00ec parla della nobilt\u00e0 del cuore di Rodolfo che gli altri commentano ironicamente; Marcello si lascia sfuggire una frase scabrosa che imbarazza Mim\u00ec: Rodolfo cerca di minimizzare, spiegandole che recentemente Marcello ha avuto una delusione. Proprio mentre si cerca di riportare il buonumore con \"allegria e un toast\", sopraggiunge Musetta seguita dal suo attuale amante Alcindoro, un importante consigliere di Stato, usato dalla donna per far ingelosire Marcello. Mentre Marcello spiega a Mim\u00ec chi sia quella donna, Musetta si irrita perch\u00e9 Marcello finge di non badarle. La ragazza, civettuola, fa di tutto per farsi notare, e dopo aver scagliato con furia un piatto in terra va a cantare \"quando men vo'\", il celeberrimo valzer lento e sensuale con cui riesce a riguadagnarsi il cuore di Marcello. Mentre Marcello e Musetta amoreggiano giunge il cameriere con il conto, e Rodolfo, Shaunard e Colline si rendono conto di non avere pi\u00f9 denaro. Alcindoro, che Musetta aveva allontanato con la scusa di una scarpa stretta che le provocava dolore, torna al caff\u00e8 e non trova pi\u00f9 nessuno se non i due conti da pagare.\nQuadro terzo.\nSiamo in febbraio. In una gelida mattinata presso la Barriera d'Enfer vediamo Mim\u00ec vagare sola: cerca Marcello che sa essersi trasferito ed aver trovato impiego con Musetta da quelle parti. Lo trova e gli racconta che la storia con Rodolfo non va bene: lui non la vuole pi\u00f9, \u00e8 geloso. Egli infatti, appena destato, \u00e8 uscito a sua volta ed \u00e8 andato da Marcello. Quando Rodolfo giunge, Mim\u00ec si nasconde per seguire il dialogo tra i due amici. Inizialmente Rodolfo racconta a Marcello che Mim\u00ec lo tradisce, ma Marcello non gli crede e lui confessa la verit\u00e0. Mim\u00ec\u00a0\u2013 rivela\u00a0\u2013 \u00e8 molto malata e lui si sente responsabile di non poterle garantire una vita migliore e le cure di cui avrebbe bisogno. Rodolfo aggiunge che per Mim\u00ec la morte \u00e8 vicina, giacch\u00e9 \u00e8 condannata. Mim\u00ec tradisce la sua presenza con singhiozzi e colpi di tosse: Rodolfo la raggiunge e i due si spiegano, decidendo che si lasceranno solo in primavera. Intanto Marcello litiga ancora una volta furiosamente con Musetta, che ha sorpreso a fare la civetta con un signore.\nQuadro quarto.\nDi nuovo soli e tornati a vivere insieme Marcello e Rodolfo rimpiangono gli amori persi, si trovano all'aperto, uno a dipingere su un marciapiede l'altro vicino a scrivere fingono indifferenza ai reciproci pettegolezzi sulle ex che si scambiano. Pi\u00f9 tardi si ritrovano nella loro vecchia soffitta ed arrivano Shaunard e Colline che sono riusciti a procurarsi del pane ed un'aringa. I quattro si fingono dei nobili ad un pranzo luculliano, Shaunard rifiuta il quarto d'aringa, che gli viene offerto come una lingua di pappagallo, perch\u00e9 lo ingrasserebbe. Colline termina anzitempo il pranzo e si va ad adagiare sul suo giaciglio sotto la finestra svelando che ha un appuntamento con il Re. Shaunard ha voglia di giocare ed invita tutti a danzare seguendo musica vocale. Il ballo degenera in una lite che sfocia in un divertentissimo duello a colpi d'alare tra Shaunard e Colline, al duello si associano Rodolfo e Marcello che prendono in groppa i due e sul culmine del gioco irrompe Musetta che agitata chiede aiuto, Mim\u00ec \u00e8 con lei, \u00e8 svenuta per le scale e cerca Rodolfo. Tutti si precipitano ansioni nella stanza e Musetta racconta di come ha trovato Mim\u00ec in fin di vita che voleva raggiungere il suo amato. Rodolfo promette di restare vicino a Mim\u00ec mentre Marcello e Musetta vanno ad impegnare tutto ci\u00f2 che hanno per procurare un minimo di conforto alla morente Mim\u00ec. Nel film \u00e8 soppressa la voce allarmata di Shaunard che si rende conto della gravit\u00e0 della situazione (\"tra mezz'ora \u00e8 morta!\") Colline prende la sua zimarra e canta vecchia zimarra dirigendosi mesto al monte di piet\u00e0. Restati soli Rodolfo e Mim\u00ec rammentano i dolci attimi del passato e Mim\u00ec rettifica una frase di Rodolfo (\"bella come un tramonto\") tornano Musetta e Marcello con il cordiale ed un manicotto, hanno avvisato un dottore e Musetta prega perch\u00e9 Mim\u00ec abbia salva la vita, ma mentre prega Shaunard si accorge che Mim\u00ec \u00e8 spirata ed avvisa Marcello, in quel momento torna anche Colline che affida il denaro a Musetta ma si accorge del contengo degli altri, chiede come vadano le cose ma anch'egli si accorge che qualcosa \u00e8 accaduto, Rodolfo \u00e8 l'ultimo a rendersi conto e corre verso Mim\u00ec, ormai deceduta, mentre Marcello con voce strozzata gli fa coraggio, gli altri entrano lentamente nella stanza e la scena si allontana sulla rosa che doveva essere il fiore del mese in cui i due avrebbero deciso di lasciarsi."}
{"id": "756057", "revid": "101948301", "url": "https://it.wikipedia.org/wiki?curid=756057", "title": "Miccetta", "text": "La miccetta \u00e8 un artifizio esplosivo di piccole dimensioni, annoverabile nella categoria 2 dei fuochi pirotecnici.\nLe dimensioni sono in genere di circa 15\u00a0mm di lunghezza e 4\u00a0mm di diametro.\nAl contrario della maggior parte dei piccoli petardi, le miccette sono caratterizzate da una miccia di circa 15 millimetri che brucia rapidamente in 1-4 secondi. \nLa miccia conduce all'interno del cilindro, costruito in carta. All'interno del cilindro, la parte centrale \u00e8 riempita da polvere da sparo e sigillata da tutte e due le parti del cilindro da argilla.\nAlcuni tipi sono utilizzate in piccoli cannoni giocattolo.\nNon sono in genere pericolose per la ridotta quantit\u00e0 di materiale esplodente e per l'assenza di elementi rigidi, ma \u00e8 necessario evitarne usi impropri per evitare piccole ustioni o lesioni agli occhi.\nMitragliette.\nCe ne sono di due tipi: Gazza Cantante\" (art. 11.03) e Super Picchio\" (art. 11.04); una \"mitraglietta\" (o mitragliatrice) \u00e8 costituita dall'unione di tante miccette collegate tra di loro con una lunga miccia. Insieme alle miccette vi sono collegati altri tipi di fuochi artificiali che hanno un effetto luminoso in vari colori e quando si accende l'artifizio si ha effetto luminoso e scoppiettante continuo che dura fino a dieci secondi. A seconda della confezione possiamo trovare sei o dieci mitraglie."}
{"id": "756058", "revid": "287204", "url": "https://it.wikipedia.org/wiki?curid=756058", "title": "Etienne Cabet", "text": ""}
{"id": "756060", "revid": "287204", "url": "https://it.wikipedia.org/wiki?curid=756060", "title": "Georges Arnaud", "text": "Il suo pseudonimo deriva dal suo terzo nome, Georges, mentre Arnaud il cognome da nubile della madre: non va confuso con Georges-Jean Arnaud, nato nel 1928, autore della serie \"La Compagnie des glaces\".\nBiografia.\nHenri Girard era un bambino discretamente indisciplinato. Sognatore d'avventure e d'esotismo, aveva nove anni quando la madre mor\u00ec nel 1929; Valentine Arnaud Girard venne portata via dalla tubercolosi, malattia di cui Henri stesso soffr\u00ec nella sua vita. Allievo di media bravura, era tuttavia dotato per le materie letterarie. Dopo aver ottenuto il \"baccalaur\u00e9at\", studi\u00f2 diritto prima a Tolosa, poi a Parigi. Laureato in legge, segu\u00ec anche i corsi dell'\u00c9cole libre des Sciences Politiques e comincia a scrivere.\nSi spos\u00f2 una prima volta nel 1938. Mobilitato nel 1940 (arruolatosi forse volontariamente dopo essere stato riformato), venne catturato dall'esercito tedesco, ma evase e si rifugi\u00f2 a Clermont-Ferrand, in zona non-occupata. Previde allora per s\u00e9 una carriera come funzionario pubblico, forse incoraggiato dal padre, alto funzionario al Quai d'Orsay.\nIl mistero del triplo delitto di Escoire.\nIl 25 ottobre 1941, il padre di Henri, Georges Girard, funzionario ministeriale all'epoca impegnato nella collaborazione con il governo di Vichy, sua zia e una domestica (e, secondo la leggenda, anche il cane) vennero assassinati a colpi di falce nella dimora familiare di Escoire, in P\u00e9rigord. Henri Girard diede l'allarme il mattino seguente. Di fronte alle circostanze misteriose del dramma (nessun testimone, assenza di movente, nessuna traccia di effrazione) venne arrestato. Pur dichiarandosi innocente, pass\u00f2 diciannove mesi in prigione (soffrendo la fame e il freddo a causa del razionamento dovuto alla guerra), fino alla spettacolare conclusione del suo processo, il 2 giugno 1943, molto seguito nonostante la seconda guerra mondiale fosse in corso. Da rischiare la pena di morte, Henri Girard benefici\u00f2 dell'intervento magistrale dell'avvocato Maurice Gar\u00e7on, vecchio amico del padre. Prosciolto dai giurati, dopo solo alcuni minuti dalla sua liberazione ricevette un'accoglienza trionfale da parte del pubblico del Palazzo di giustizia. Tuttavia, l'affare di Escoire non fu mai chiarito.\nAnni pi\u00f9 tardi, G\u00e9rard de Villiers, autore della serie \"SAS\", avrebbe raccontato che Arnaud gli aveva confessato di essere stato l'autore dei delitti. Ci\u00f2 nonostante, niente prova al momento che queste parole siano da lui mai state veramente pronunciate.\nNel suo libro \"Du crime d'Escoire au Salaire de la Peur\", Jacques Lagrange sostiene di avere scoperto un intrigo rocambolesco a movente politico nel quale figurano i ministri degli affari esteri e dell'interno del governo filonazista del maresciallo Philippe P\u00e9tain, i servizi segreti e perfino il complotto di una fazione monarchica. Questa versione fantasiosa \u00e8 stata facilmente scartata dallo storico Guy Penaud (che ha avuto accesso al dossier costituito dall'avvocato Maurice Gar\u00e7on), il quale ha pubblicato un'opera completa su questo affare: \"Le triple crime du ch\u00e2teau d'Escoire\" (\u00c9ditions de La Lauze, P\u00e9rigueux). Egli dimostra che se Henri Girard (Georges Arnaud) ha beneficiato della clemenza dei magistrati d'assise e dei giurati, \u00e8 perch\u00e9 il presidente d'assise Hurlaux (implicato nell'affare Stavisky) \u00e8 intervenuto presso Maurice Gar\u00e7on: esaminando con indulgenza questo affare alle assise sperava che la sua carriera di magistrato ne avrebbe beneficiato.\nQuesta strage famigliare \u00e8 rimasta un caso di omicidio irrisolto. Viste queste circostanze, per proteggere la sua vita personale Girard assunse lo pseudonimo di Georges Arnaud.\nVita successiva e attivit\u00e0 letteraria e politica.\nVisse a Parigi dal 1943 al 1947, dove spese rapidamente l'eredit\u00e0 di famiglia, disprezzando le contingenze materiali che ostent\u00f2 per tutta la vita. Si leg\u00f2 a una giovane cantante, dalla quale ebbe due figli. Confiscati i suoi beni da parte degli ufficiali giudiziari, ivi compresa la propriet\u00e0 di Escoire, s'imbarc\u00f2 per l'America del Sud il 2 maggio 1947.\nSu quel continente, Georges Arnaud condusse per due anni una vita da vagabondo. disse di aver fatto mille mestieri, dal cercatore d'oro al barman, passando per l'autista di taxi e di camion.\nTornato in Francia nel 1950, pubblic\u00f2 il suo primo romanzo \"Le salaire de la Peur\", ispirato dal suo periplo in sudamerica. Il libro conobbe immediatamente un successo enorme.\nDivorziatosi nel 1951 (la madre dei suoi figli l'avrebbe perseguitato per non averle versato gli alimenti), lo scrittore si rispos\u00f2 in quello stesso anno. Comparvero in seguito nuove opere tratte dalle sue esperienze: \"Le Voyage du mauvais Larron\" e \"Schtibilem 1941\" (sul suo soggiorno in prigione). Georges Arnaud realizz\u00f2 parallelamente alcuni reportage per vari giornali.\nNel 1952 il cineasta Henri-Georges Clouzot gir\u00f2 l'adattamento di \"Le Salaire de la Peur\" con Yves Montand e Charles Vanel. L'anno seguente, il film venne premiato al Festival di Cannes (Grand Prix e premio di interpretazione a Charles Vanel). Arnaud mantenne il riserbo sulla fedelt\u00e0 dell'adattamento, forse offeso dal fatto che il regista non avesse utilizzato la sceneggiatura che lui gli aveva proposto.\nNel 1953 Henri Girard incontr\u00f2 la sua nuova compagna, Rolande, che spos\u00f2 poi nel 1966. Sempre nel 1953, il suo testo teatrale \"Les Aveux les plus doux\" fu un ulteriore successo. \u00c9douard Molinaro ne trasse nel 1970 un adattamento per lo schermo.\nNel 1957 firm\u00f2 insieme all'avvocato Jacques Verg\u00e8s un manifesto, pubblicato dalle \u00c9ditions de Minuit, dal titolo \"Pour Djamila Bouhired\". Quest'ultima, combattente del FLN (\"Front de Lib\u00e9ration Nationale\"), sospettata di essere una terrorista venne catturata dai par\u00e0 francesi. Torturata, processata e condannata a morte nel luglio 1957, Djamila Bouhired venne difesa da Jacques Verg\u00e8s, che ottenne che la pena fosse commutata (e spos\u00f2 la sua cliente, liberata nel 1962). \"Pour Djamila Bouhired\" \u00e8, con il libro di Henri Alleg \"La Question\", uno dei manifesti che allertarono l'opinione pubblica sui trattamenti e le torture inflitti dall'esercito agli indipendentisti algerini.\nGeorges Arnaud venne arrestato per non aver denunciato i partecipanti a una conferenza stampa in favore dell'indipendenza dell'Algeria che si era svolta in un grande albergo parigino. Ricevette il sostegno di Joseph Kessel, Jean-Paul Sartre, Jacques Pr\u00e9vert, Fran\u00e7ois Maspero, Andr\u00e9 Frossard ed altre personalit\u00e0. Si denunci\u00f2 il tentativo di violazione del segreto professionale, del quale Arnaud beneficiava in qualit\u00e0 di giornalista, e, inoltre, la pratica della tortura in Algeria, che costituiva la reale posta in gioco di questa questione. Inaugurando la strategia detta di reclusione militante, Georges Arnaud trascorse due mesi in prigione. Approfitt\u00f2 dello scandalo suscitato per chiedere non solo il suo rilascio, ma anche le scuse da parte dell'esercito. Il suo processo si concluse con una condanna con la condizionale a due anni di reclusione. Il verdetto fu \"infine\" annullato dalla corte di cassazione.\nNel 1962, Georges Arnaud s'esili\u00f2 in Algeria con la famiglia. Contribu\u00ec alla creazione di una scuola di giornalismo e al lancio del giornale \"R\u00e9volution Africaine\".\nAll'inizio degli anni settanta, la tubercolosi lo costrinse a vari soggiorni in Francia, a Chamonix. In seguito a una pleurite, lasci\u00f2 definitivamente l'Algeria nel 1974.\nDal 1975 al 1981, realizz\u00f2 dei reportage notevoli per la televisione francese, sulla setta Moon o sull'affare Peiper (ex-SS criminale di guerra, rifugiato nell'Alta Saona, la cui casa fu incendiata nel 1976: un cadavere inidentificabile fu ritrovato tra le macerie).\nNel 1984, la famiglia di Georges Arnaud si stabil\u00ec in Catalogna dove condusse i suoi ultimi giorni. Henri Girard-Georges Arnaud mor\u00ec per crisi cardiaca.\nFamiglia.\nDue figli: Dominique (1946) e Henri (1947); due figlie: Catherine (1962) e Laurence (1964).\nI due Georges Arnaud: una spiacevole omonimia.\nSuo vero nome Henri Georges Charles Achille Girard, Georges Arnaud fu contemporaneo di un altro scrittore francese, del quale per colmo d'ironia Georges Arnaud era il vero patronimico. Quest'ultimo fu costretto a firmare le sue opere Georges-Jean Arnaud o Georges J. Arnaud per distinguersi. \u00abHo sofferto moltissimo il fatto che ci fosse un altro Georges Arnaud... Vedere un libro ottimo come \"Le salaire de la Peur\" avere un successo formidabile... poich\u00e9 era un certo Georges Arnaud che aveva assunto uno pseudonimo, avevo l'impressione che mi avessero scippato il nome\u00bb."}
{"id": "756064", "revid": "1997909", "url": "https://it.wikipedia.org/wiki?curid=756064", "title": "WWE SmackDown! vs. Raw 2006", "text": "WWE SmackDown! vs. Raw 2006, noto in Giappone come \"Exciting Pro Wrestling 7\", \u00e8 un videogioco di wrestling del 2005, sviluppato da Yuke's Future Media Creators e pubblicato da THQ su licenza World Wrestling Entertainment per PlayStation 2 e PlayStation Portable.\nModalit\u00e0 di gioco.\nRispetto al predecessore il gioco offre una grafica migliorata, e nuovi atleti come Jake \"The Snake\" Roberts (sbloccabile tramite collegamento con la PlayStation Portable) o Hulk Hogan, il principale assente della versione precedente.\nNel gioco viene introdotto lo spogliatoio, un luogo in cui sono immagazzinati i dati del giocatore (come il numero di vittorie, ecc.), la modalit\u00e0 General Manager, in cui il giocatore si immedesima nel general manager di uno dei due roster WWE, SmackDown! o Raw, gestendo e organizzando incontri, rivalit\u00e0 e avvenimenti del roster, al fine di conquistare il titolo di \"General Manager dell'anno\". Un'altra novit\u00e0 riguarda la creazione delle superstar personalizzate, presente anche nella versione precedente, ma migliorata notevolmente, sia come possibilit\u00e0 di rifinimento dei dettagli (\u00e8 possibile inserire il luogo di provenienza della propria superstar per esempio), sia come miglioramento delle statistiche: i punti di esperienza accumulati durante la modalit\u00e0 Season, diventano infiniti una volta terminata la modalit\u00e0 in entrambi i roster, permettendo di creare Superstar con valori pi\u00f9 realistici.\nVi sono diversi set di mosse prestabilite, sbloccabili durante il gioco, che corrispondono alle mosse di alcune superstar non presenti nel gioco (ad esempio Goldberg, i Dudley Boyz, Matt e Jeff Hardy, Jimmy Snuka, Irwin R. Schyster, Val Venis, Bob Orton, Primo Colon, ecc...) in modo da lasciare al giocatore il compito di creare le proprie superstar preferite rimaste escluse. La colonna sonora include brani di Megadeth, Fireball, Dillinger Escape Plan, Dark New Day, Bumpy Knuckles, Ron J, Billy Ray, Poet, Vada, Not Forgotten e Static-X.\nSeason Mode.\nGli eventi della \"Season Mode\" variano da wrestler a wrestler in base al suo roster di appartenenza e alle scelte del giocatore. Nel gioco vi sono le seguenti \"storyline\":\n\"Smackdown!\".\nTeddy Long viene investito\nQuesta storyline si ottiene giocando con una qualunque superstar di Smackdown e parla di come un wrestler misterioso abbia investito il general manager di Smackdown Theodore Long, con un'auto nel parcheggio, per motivi sconosciuti. La storyline prosegue con il wrestler che abbiamo scelto che continuer\u00e0 ad indagare sull'identit\u00e0 dell'aggressore di Long avanzando sospetti verso John Cena e Rob Van Dam e scatenando una faida tra loro e con loro.\nQuesta storyline sfocia in base al nostro personaggio in altre quattro storyline:\nIl contratto di Torrie Wilson\nApprofittando dell'assenza di Teddy Long, il campione WWE JBL si \u00e8 appropriato del contratto di Torrie Wilson per il quale stava trattando con Teddy Long. Il nostro personaggio, John Cena e RVD faranno di tutto per impedire a JBL di appropriarsi della bella Torrie contendendosi l'opportunit\u00e0 di sfidare il campione WWE per il contratto della Wilson. Se si vincono tutti i match tale storyline culmina in un Iron Man match non valido per il titolo a Vengeance tra il nostro personaggio e JBL, vincendolo potremo avere Torrie come Manager del nostro personaggio per il resto della modalit\u00e0 storia.\nIl torneo Leggende\nQuesta modalit\u00e0 si ottiene giocando come uno dei seguenti personaggi: Kurt Angle, Booker T, Undertaker, Eddie Guerrero o qualsiasi leggenda disponibile da noi selezionata per la modalit\u00e0 campagna ed assegnata al roster di Smackdown. Il nostro personaggio verr\u00e0 invitato dal roster di Raw a partecipare a diverse sfide contro molti Hall of Famer e leggende della WWE per dimostrarsi la nuova superstar dominante della compagnia.\nL'urna di The Undertaker\nGiocando con una superstar creata o con qualunque altro personaggio di Smackdown che non sia uno di quelli riportati nella storyline precedente, si otterr\u00e0 la storyline dell'urna di Undertaker in alternativa a quella del torneo delle leggende. Il nostro personaggio continuer\u00e0 ad indagare sull'aggressore di Teddy Long accusando Booker T e Kurt Angle e suscitando le ire dei due dai quali verr\u00e0 sfidato in match uno contro uno. Dopo tali match, tuttavia, a sorpresa The Undertaker metter\u00e0 KO i nostri rivali dimostrando di essersi schierato dalla nostra parte apparentemente senza motivo. Successivamente dopo essere stati accusati da Booker ed Angle di aver corrotto Undertaker per farci da bodyguard, Eddie Guerrero verr\u00e0 in nostro aiuto difendendo il nostro wrestler dalle loro accuse.\nSuccessivamente Latino Heat ci spiegher\u00e0 che \u00e8 stato lui a spingere Undertaker ad aiutarci dopo aver rubato la sua famigerata urna, un oggetto mistico in grado di controllare il Deadman. Eddie ci dir\u00e0 di averci aiutato poich\u00e9 \u00e8 intenzionato a formare una stable assieme al nostro personaggio e ad Undertaker per conquistare Smackdown approfittando dell'assenza del general manager dello show blu. Accettando la proposta di Eddie ed entrando nella sua squadra dovremo quindi combattere contro Booker T e Kurt Angle diversi match aiutati sempre da Taker e Guerrero. Rifiutando invece si inizier\u00e0 un feud con Latino Heat stesso, spalleggiato dal Deadman. In entrambi i casi verso la fine della storyline il nostro personaggio cercher\u00e0 di appropriarsi dell'urna per se stesso, stanco dei raggiri di Guerrero che tuttavia lo inganner\u00e0 con un'urna falsa facendolo poi mettere KO da Undertaker.\nSuccessivamente Eddie annuncer\u00e0 di aver deciso di metterci definitivamente fuori dai giochi con un Buried Alive Match contro l'Undertaker da lui controllato a Survivor Series. Perdendo questo match la modalit\u00e0 carriera terminer\u00e0 con un fallimento e si dovr\u00e0 ripetere tutto daccapo quindi la vittoria in questo caso \u00e8 necessaria. Sconfiggendo Taker la nostra superstar riuscir\u00e0 nell'impresa di seppellire il Deadman facendo distrarre Guerrero che abbandoner\u00e0 l'urna per cercare di far uscire Taker dalla bara, al che il nostro personaggio sostituir\u00e0 la sua urna con quella falsa e quando Guerrero cercher\u00e0 di far tornare in forze Undertaker con l'urna, user\u00e0 in realt\u00e0 quella finta e Taker non obbedir\u00e0 pi\u00f9 agli ordini di Latino Heat ma lo chiuder\u00e0 nella bara, mentre il nostro personaggio appropriatosi dell'urna vera decider\u00e0 di fare la cosa giusta consegnando l'urna ad Undertaker e liberandolo dalla schiavit\u00f9 a cui lo costringeva l'oggetto mistico.\nIl ritorno della ECW (finale da \"babyface\")\nQuesta sar\u00e0 la storyline finale di SmackDown se si ha avuto la storyline del torneo delle leggende precedentemente. Alternativamente per avere questa storyline bisogna accusare John Cena nella prima storyline, scegliere RVD come nostro partner contro gli sgherri di JBL nella seconda storyline e non accettare l'alleanza con Eddie Guerrero nel caso si \u00e8 avuta la storyline dell'urna di Taker. Alla Royal Rumble Rob Van Dam \u00e8 diventato il nuovo WWE Champion e dopo che avremo vinto la Royal Rumble saremo i contendenti al suo titolo a Wrestlemania (perdendo la Rumble si avr\u00e0 fallito la modalit\u00e0 Season).\nIn seguito scopriremo da Van Dam che l'aggressore di Teddy Long \u00e8 stato Chris Jericho e che ci\u00f2 faceva tutto parte di un piano di RVD per far cadere il roster di Smackdown nelle mani degli ex wrestler della ECW. Nelle settimane prima di Wrestlemania affronteremo quindi diversi ex wrestler della ECW, tra cui Jericho a No Way Out che si aspetta l'aiuto di Van Dam per vincere il titolo dei pesi massimi a Raw dopo che avr\u00e0 conquistato Smackdown per la ECW in modo da conquistare anche Raw per la suddetta federazione. RVD rivernicer\u00e0 anche il titolo WWE con il logo della ECW. Alla fine della modalit\u00e0 storia battendo RVD in un Hardcore Match a Wrestlemania ci si riapproprier\u00e0 del titolo WWE, ed insieme a Vince Mcmahon il nostro personaggio metter\u00e0 definitivamente KO Van Dam utilizzando un tavolo. Successivamente McMahon licenzier\u00e0 RVD, mentre noi avremo vinto il titolo WWE e completato la modalit\u00e0 storia di Smackdown.\nL'aggressore di Theodore Long sono io! (finale da \"heel\")\nSe si ha avuto la storyline dell'urna di Undertaker, giocando come una superstar heel di Smackdown o prendendo come scelte di accusare Rob Van Dam nella prima storyline, di scegliere John Cena come nostro partner nella seconda e di allearsi con Eddie Guerrero nella terza, si avr\u00e0 questa storyline finale invece di quella del ritorno della ECW. Alla Royal Rumble John Cena ha vinto il titolo WWE, e dopo che avremo vinto la Royal Rumble il nostro personaggio sar\u00e0 sul ring di Smackdown la settimana successiva, pronto ad annunciare quale dei due campioni mondiali della federazione ha deciso di affrontare a Wrestlemania. Tuttavia comparir\u00e0 Teddy Long appena ripresosi dal suo \"incidente\", che riveler\u00e0 a tutti che colui che lo ha investito nel parcheggio sei mesi prima \u00e8 nientemeno che il nostro personaggio.\nLa nostra Superstar non negher\u00e0 nulla e anzi affermer\u00e0 di aver aggredito Teddy Long per riuscire a fare strada a SmackDown competendo contro i wrestler migliori della lega sino ad arrivare allo status di contendente numero uno. Il nostro wrestler dir\u00e0 anche che per riuscire nel suo piano, ha finto per settimane di andare in giro ad interrogare molte superstar nello spogliatoio per tutti questi mesi affinch\u00e9 nessuno potesse accusare lui e sicuro del suo piano dir\u00e0 che ora che ha vinto la Rumble, Teddy non lo pu\u00f2 licenziare perch\u00e9 gli deve un match per il titolo per contratto. Il General Manager di Smackdown si impegner\u00e0 dunque a rendere la vita del nostro wrestler impossibile con match molto impegnativi contro le migliori Superstar di Smackdown. Nel frattempo a Raw Triple H e Chris Jericho sono preoccupati che il nostro wrestler possa decidere di affrontare il campione dei Pesi Massimi a Wrestlemania, passando a Raw, perci\u00f2 si impegneranno ad aiutare il nostro personaggio mettendo KO i nostri rivali affinch\u00e9 noi decidiamo di rimanere a SmackDown. Triple H arriver\u00e0 persino ad aiutarci a No Way Out, facendo squadra con noi contro John Cena e Kurt Angle in un Hell in a Cell Match.\nSuccessivamente avremo la scelta di tradire anche HHH e Jericho lasciandoli in balia dei wrestler di Smackdown per poi scegliere di affrontare proprio Triple H a Wrestlemania per il titolo dei pesi massimi, o se rimanere a Smackdown e affrontare le ultime sfide del vendicativo Teddy Long vincendo un contratto che ci garantisce un match a nostra scelta contro John Cena per il titolo WWE. In base alla scelta si vince il titolo dei Pesi Massimi di Raw o il titolo WWE di Smackdown battendo rispettivamente Triple H o John Cena a Wrestlemania dimostrando che il piano del nostro wrestler di mettere fuori gioco Theodore Long per diversi mesi per poter arrivare a competere per il titolo a Wrestlemania ha funzionato ed in questo modo si avr\u00e0 completato la modalit\u00e0 Season di Raw o di Smackdown in base alla scelta sul campione da affrontare.\n\"Raw\".\nSmackdown!\" contro \"Raw\nLa modalit\u00e0 storia di Raw inizier\u00e0 sempre con il nostro personaggio impegnato in una rivalit\u00e0 con il campione dei Pesi Massimi Triple H a Raw, a meno che non si giochi come Triple H, Ric Flair o Shelton Benjamin in tal caso la prima storyline sar\u00e0 quella del torneo delle leggende presente anche per il roster di Smackdown come storyline alternativa a quella dell'urna di Undertaker. Giocando come qualunque altra superstar, invece si dovranno combattere diversi match contro HHH e Flair che giocando sporco riusciranno sempre alla fine degli incontri a metterci KO. Tuttavia arriver\u00e0 in nostro soccorso Shelton Benjamin, il campione Intercontinentale. Benjamin verr\u00e0 per\u00f2 infortunato da Triple H e Flair che ci rimetteranno subito in inferiorit\u00e0 numerica. Ad un certo punto, due wrestler di Smackdown, John Cena e Big Show irromperanno a Raw mettendo KO sia HHH e Flair che il nostro personaggio lanciando una sfida interlega. Ci\u00f2 porter\u00e0 ad una rivalit\u00e0 tra Raw e Smackdown e ad una forzata alleanza tra il nostro personaggio e Triple H che culminer\u00e0 in un Tag Team match Smackdown contro Raw a Summerslam tra di noi e Triple H contro Cena e Show.\nRivalit\u00e0 con Triple H o Shelton Benjamin\nAl termine della precedente storyline Triple H decider\u00e0 di lasciarci stare e si potr\u00e0 quindi scegliere se lasciar perdere la nostra rivalit\u00e0 con lui e non aiutare Shelton Benjamin a vendicarsi dell'infortunio subito a causa di HHH e Ric Flair, o se continuare la nostra rivalit\u00e0 con Triple H e Flair aiutando Shelton a vendicarsi. Nel primo caso la storyline culmina in un Steel Cage Match contro Shelton Benjamin ad Unforgiven per il titolo Intercontinentale, alternativamente si affronter\u00e0 nello stesso match Triple H per il titolo dei pesi massimi. Sia che si vinca o si perda al termine dell'incontro il general manager di Raw Eric Bischoff render\u00e0 il match irregolare poich\u00e9 nel regolamento della federazione pare sia vietato difendere il titolo in un incontro in gabbia nel mese di Settembre. Bishoff render\u00e0 quindi il titolo appena vinto/perso vacante.\nUna storia molto speciale\nIn questa storyline si dovr\u00e0 sostituire l'infortunato William Regal in qualit\u00e0 di Tag Team Champion come partner di Eugene contro Edge e Christian. Tuttavia grazie alla loro manager Trish Stratus che distrarr\u00e0 il bambinone Eugene, il nostro personaggio si ritrover\u00e0 da solo contro i rivali e verr\u00e0 pertanto privato (sia in caso di vittoria che di sconfitta) dei titoli di coppia. Successivamente si pu\u00f2 decidere se arrabbiarci con Eugene o perdonarlo e tentare di convincerlo a lasciar perdere Trish, che lo sta solo prendendo in giro.\nAlla fine comunque il nostro personaggio e Eugene torneranno in buoni rapporti e pi\u00f9 motivati che mai affronteranno Edge e Christian in un Ladder Match per i titoli di coppia a Survivor Series con in palio anche il contratto di Trish Stratus. Vincendo il match William Regal ci far\u00e0 i complimenti ma pretender\u00e0 di riavere il titolo di coppia essendo guarito dall'infortunio. Il nostro personaggio glielo restituir\u00e0 in cambio del contratto di Trish Stratus che sar\u00e0 esclusivo per noi che potremo quindi usare la bella Stratus come nostra manager fino alla fine della modalit\u00e0 storia. Tuttavia cedendo il titolo a Regal, Bischoff ne approdfitter\u00e0 per far notare a tutti come ci\u00f2 sia vietato dal regolamento rendendo anche questo titolo vacante.\nScontro finale con Triple H\nAlla Royal Rumble Triple H sar\u00e0 ancora una volta il campione dei pesi massimi, e il nostro personaggio sar\u00e0 il suo sfidante a Wrestlemania avendo vinto la Royal Rumnble. Scopriremo inoltre che Bischoff aveva reso vacanti tutti i titoli nel tentativo di sabotare Raw e ricreare la WCW spalleggiato dal campione WWE di Smackdown JBL. Dopo che Vince McMahon avr\u00e0 licenziato Bischoff e noi avremo pestato JBL nei parcheggi, Jimmy Hart diverr\u00e0 il nuovo General Manager di Raw assieme a Mankind che ne sar\u00e0 lo sceriffo. I due faranno in modo che Triple H non usi i suoi alleati per impedirci di arrivare a Wrestlemania a sfidarlo per il titolo ed inoltre allestiranno un Hell in a Cell Match per il mondiale dei Pesi Massimi tra noi ed HHH a Wrestlemania. Vincendo il match ed il titolo si avr\u00e0 spodestato Triple H una volta e per tutte e completato la modalit\u00e0 Season di Raw.\nIl traditore di \"Raw\"\nQuesta storyline finale \u00e8 abbastanza rara, si ottiene in alternativa alla storyline precedente e come superstar creata di Raw solo nel caso la modalit\u00e0 Season non \u00e8 mai stata finita in precedenza e se si ha scelto di tradire Shelton Benjamin nella seconda storyline e di insultare Eugene nella terza. In alternativa per avere questa storyline si deve giocare come Triple H, Ric Flair, Chris Jericho e Stone Cold Steve Austin. Tutti gli altri personaggi di Raw avranno sempre la storyline precedente come storyline finale. In questo finale alternativo Batista \u00e8 diventato il nuovo campione dei Pesi Massimi alla Royal Rumble e il nostro personaggio suo contendente a Wrestlemania dopo aver vinto la Royal Rumble Match.\nTuttavia si scoprir\u00e0 che Eric Bischoff il general manager di Raw ha tradito la WWE tentando di sabotare Raw rendendone vacanti tutti i titoli per far rinascere la WCW. Dopo essere stato licenziato da Vince McMahon e sostituito da Stone Cold Steve Austin come general manager di Raw, il nostro personaggio sar\u00e0 incaricato di trovare i complici di Bischoff, il primo dei quali \u00e8 JBL che finanziava il progetto di Bischoff. JBL \u00e8 per\u00f2 spalleggiato dall'intero roster di Smackdown e da una talpa nel roster stesso di Raw. I sospetti di Steve Austin e del nostro personaggio ricadranno inizialmente su Chris Benoit e Randy Orton, il primo in quanto ex wrestler di Smackdown e il secondo in quanto corso in aiuto di Benoit dopo essere stato accusato. Tuttavia dopo essere stato inviato a No Way Out da Steve Austin insieme al campione Batista per un match contro JBL e altri wrestler di Smackdown, il nostro personaggio vedr\u00e0 Batista scendere dalla limousine di Bradshaw al che inizier\u00e0 a nutrire dei sospetti verso di lui.\nPossiamo quindi decidere di accusarlo e affrontarlo nei parcheggi o se continuare a credere a Batista e affrontare i wrestler di Smackdown assieme a lui. Nel primo caso il nostro wrestler avr\u00e0 preso la scelta giusta in quanto Batista si riveler\u00e0 l'effettivo traditore di Raw mentre nel secondo caso si verr\u00e0 traditi e malmenati da Batista e dai suoi complici di Smackdown. Successivamente a Wrestlemania si potr\u00e0 affrontare Batista in un match a nostra scelta per il titolo mondiale dei Pesi Massimi. Vincendo il nostro personaggio verr\u00e0 aggredito dopo il match da JBL e da Batista, ma interverr\u00e0 in nostro aiuto Stone Cold Steve Austin che stender\u00e0 Batsita con una Stunner e malmener\u00e0 JBL lasciandoci poi a noi modo di eseguire una Stunner su di lui e metterlo KO prima di festeggiare la nostra vittoria del titolo mondiale di Raw. In questo modo si avr\u00e0 completato la modalit\u00e0 Season di Raw.\nRoster.\nCampioni.\nRaw\nSmackDown!"}
{"id": "756065", "revid": "121494712", "url": "https://it.wikipedia.org/wiki?curid=756065", "title": "Tromboncino", "text": "Il tromboncino \u00e8 un accessorio, utilizzato in ambito militare, da applicare alla canna del fucile. Ha la finalit\u00e0 di ottenere vari effetti in relazione alla tipologia usata.\nTipologie.\nI principali tipi di questo oggetto sono:\nQuest'ultimo serve a lanciare apposite granate da fucile, come le Energa italiane o come le vecchie Benaglia, sempre italiane, della prima guerra mondiale, in modo da disporre di una buona potenza di fuoco immediata. Attualmente \u00e8 stato sostituito dal lanciagranate da 40mm indipendente dallo sparo del fucile e applicato sotto la canna di questo con congegno di sparo indipendente dal grilletto del fucile.\nI tromboncini differiscono grandemente dai freni di bocca, dispositivi molto pi\u00f9 complessi posti sulla volata di una bocca di fuoco, che sia leggera o d'artiglieria, per redirezionare i gas in uscita diminuendo sia il rinculo che l'alzo della canna dopo lo sparo."}
{"id": "756066", "revid": "123059055", "url": "https://it.wikipedia.org/wiki?curid=756066", "title": "Cotutela di tesi", "text": "La cotutela (o pi\u00f9 correttamente \"contutela\") di tesi \u00e8 una modalit\u00e0 di svolgimento del dottorato di ricerca, che comporta l'iscrizione del candidato in due universit\u00e0 di due Paesi diversi e il rilascio di un titolo di studio riconosciuto da entrambi gli Stati.\nPresupposti.\nPer poter chiedere l'ammissione al regime di cotutela, bisogna essere gi\u00e0 iscritti in un corso di dottorato; \u00e8 necessario inoltre che il Paese in cui ha sede il corso abbia gi\u00e0 firmato un accordo quadro con il Paese in cui si trova l'ipotetica universit\u00e0 partner.\nSe queste condizioni sussistono, occorre stipulare una convenzione nominativa per ogni singolo dottorando in cotutela, preparata dal candidato assieme ai due relatori, approvata dagli organi accademici (previa eventuale modifica del Regolamento relativo ai corsi di dottorato, che quasi tutte le universit\u00e0 hanno) e sottoscritta dai Rettori delle universit\u00e0 interessate.\nLa convenzione deve specificare fra l'altro in quale sede il dottorando pagher\u00e0 le tasse (normalmente quella della prima iscrizione), dove si svolger\u00e0 la discussione della tesi, la lingua in cui questa verr\u00e0 redatta e quella in cui sar\u00e0 discussa.\nSvolgimento.\nNel corso della preparazione della tesi, il dottorando in cotutela \u00e8 seguito da due relatori di tesi o \"tutor\", uno per ciascun ateneo, e soggiorna alternativamente nelle due istituzioni di appartenenza (di norma per periodi uguali); la discussione si svolge di fronte a una commissione paritetica di professori universitari di entrambi i Paesi (almeno due per parte); il diploma pu\u00f2 essere unico o doppio, ma in ogni caso deve menzionare l'esistenza della cotutela.\nDiffusione.\nIl dottorato in cotutela \u00e8 una prassi consolidata in Francia, dove \u00e8 stata regolamentata gi\u00e0 nel 1994 e viene praticata su larga scala coinvolgendo decine di Paesi europei ed extraeuropei.\nIn Italia, l'autorit\u00e0 preposta alla stesura di accordi di cotutela \u00e8 la CRUI (\"Conferenza dei Rettori delle Universit\u00e0 Italiane\"). La prima intesa \u00e8 stata raggiunta proprio con la Francia nel 1998; successivamente ne sono state firmate altre con Spagna (1998), Germania (2000) e Svizzera (2003).\nAltre forme di mobilit\u00e0.\nLa cotutela di tesi si distingue dai pi\u00f9 noti programmi di scambio per studenti, come il progetto Erasmus, perch\u00e9 prevede una regolare iscrizione nell'universit\u00e0 partner, e il rilascio di un titolo che ha automaticamente valore legale in due Paesi diversi.\nA livello di dottorato, esistono altre forme di internazionalizzazione degli studi che non vanno confuse con la cotutela: il dottorato binazionale \u00e8 un vero e proprio corso strutturato, con un suo collegio docenti, gestito in collaborazione da due universit\u00e0; il cosiddetto dottorato europeo \u00e8 invece un accordo \"ad personam\" meno vincolante della cotutela, che non prevede n\u00e9 una doppia iscrizione n\u00e9 un doppio tutor, ma soltanto la visionatura della tesi da parte di due \"referees\" internazionali."}
{"id": "756069", "revid": "256896", "url": "https://it.wikipedia.org/wiki?curid=756069", "title": "UPU", "text": ""}
{"id": "756071", "revid": "69794", "url": "https://it.wikipedia.org/wiki?curid=756071", "title": "LegaDue", "text": ""}
{"id": "756073", "revid": "69794", "url": "https://it.wikipedia.org/wiki?curid=756073", "title": "Lega2", "text": ""}
{"id": "756074", "revid": "599013", "url": "https://it.wikipedia.org/wiki?curid=756074", "title": "Rosa camuna", "text": "La rosa camuna \u00e8 una delle pi\u00f9 famose incisioni su roccia della Val Camonica.\nRisale alla civilt\u00e0 dei Camuni, la popolazione che visse nella valle durante l'et\u00e0 del Ferro (periodo tra il II e il I millennio a.C.). \n\u00c8 formata da una linea che si sviluppa come una girandola o croce ansata a quattro bracci, inserita tra 9 pallini o coppelle allineati con angoli di 90\u00b0.\nStoria.\nQuesto simbolo \u00e8 stato ritrovato 92 volte tra le 300.000 incisioni rupestri della Valcamonica (primo sito italiano tutelato dall'UNESCO, dal 1979, come patrimonio dell'umanit\u00e0); \u00e8 stata raffigurata principalmente in tre modi differenti, anche perch\u00e9 ha avuto una evoluzione nel tempo.\nLa rosa camuna \u00e8 spesso associata a guerrieri che sembrano danzare attorno a essa e a difenderla dall'aggressione di nemici armati ma il suo significato \u00e8 tuttora fonte di dibattito tra gli studiosi. Simboli analoghi sono stati ritrovati in Mesopotamia e hanno portato gli studiosi a pensare che tale simbolo sia stato diffuso da questa terra, attraverso il contatto tra popolazioni, fino ad arrivare in Valle Camonica. Ritrovamenti di simili figure incise sono avvenuti anche in Portogallo, Svezia e Gran Bretagna (famosa in particolare la Swastika Stone di Ilkley Moore nello Yorkshire, Inghilterra) e fanno pensare a un simbolo usato dai guerrieri preistorici.\nIn Val Camonica questo motivo risale all'et\u00e0 del Ferro, in particolare dal VII al I secolo a.C. C'\u00e8 una sola figura di Rosa Camuna che pu\u00f2 essere datata dubitativamente alla fine dell'et\u00e0 del Bronzo, cio\u00e8 all'inizio del I millennio a.C. Le figure di Rosa Camuna sono situate per la maggior parte lungo la Media Valle Camonica (Capo di Ponte, Foppe di Nadro, Sellero, Ceto e Paspardo); se ne trovano anche nella Bassa Valle (Darfo Boario Terme, Esine).\nIl motivo della rosa camuna \u00e8 stato studiato a fondo da Paola Farina, che ha compilato un corpus di tutte le figure conosciute in Val Camonica: sono state contate nel suo studio 84 \"rose\" \u2013 92 con le scoperte successive \u2013 incise su 27 rocce, classificabili in tre tipi principali:\nPer quanto riguarda l'interpretazione, che non \u00e8 facile per un segno che appartiene a una cultura passata e ormai perduta, si suggerisce che la \"Rosa Camuna\" avesse in origine un significato legato al sole, sviluppatosi poi in un simbolo pi\u00f9 ampio di portafortuna.\nIl simbolo della Regione Lombardia.\nSu proposta dell'allora assessore alla cultura della Regione, Alessandro Fontana, la stilizzazione della rosa camuna, realizzata da Pino Tovaglia, Bob Noorda, Roberto Sambonet e Bruno Munari nel 1975, \u00e8 diventata il simbolo della Lombardia che ne \u00e8 depositaria del marchio e ne regola l'utilizzo.\nLa stessa Regione nel 1996 ha istituito un premio annuale nominato \"Rosa Camuna\" e dedicato alle donne che, con il loro contributo di eccellenza, rappresentano l'importanza decisiva della presenza femminile nella vita sociale, economica e culturale della regione."}
{"id": "756084", "revid": "120803793", "url": "https://it.wikipedia.org/wiki?curid=756084", "title": "Luigi De Giudici", "text": "Ha esposto a Ca' Pesaro negli anni 1912-1920 e alla Mostra d'Arte Italiana all'Esposizione Universale di Parigi del 1937.\nBiografia.\nPittore di Ca' Pesaro di origini friulane per parte di padre e carniche per parte di madre, ma di formazione veneziana. Partendo dalla rappresentazione di un \"mondo da salotto\" di gusto liberty anche attraverso la caricatura, fu sensibile al fermento delle avanguardie di inizio '900, dal Futurismo all'Espressionismo, dal movimento di Pont-Aven alle Secessioni di Vienna e di Monaco. Si form\u00f2 presso la Ca' Pesaro di Barbantini degli anni '10, a contatto con Boccioni, Gino Rossi, Arturo Martini, Fabio Mauroner, Pellis, Pomi.\nNel 1919, a trentadue anni, depose i pennelli e decise di interrompere la professione, quasi nascondendo i suoi lavori. Si spos\u00f2 subito dopo ed ebbe sei figli. Visse amministrando le sue propriet\u00e0, ma fu anche sindaco di Oderzo tra il '25 e il '27.\nRiprese a dipingere nel 1931 per piacere personale e smise definitivamente nel 1937. Quando mor\u00ec a Venezia nel 1955 furono trovati in casa in un cassone, chiuso a chiave, i suoi lavori del periodo professionistico giovanile.\nCasualmente suo figlio Angelo scopri' il suo nome in una lista di espositori di C\u00e0 Pesaro e nel 1992 si cominci\u00f2 a studiare questo pittore, considerandolo un protagonista del movimento anti-accademico veneziano degli anni '10.\nBibliografia.\nF. Scotton e N. Stringa, Apparati, in Eugenio Manzato (a cura di), Gino Rossi e L'Europa, Canova, Treviso, p.144.\nCollegamenti esterni.\nMaggiori informazioni sul sito http://www.gatta.cloud/ldg"}
{"id": "756085", "revid": "1305772", "url": "https://it.wikipedia.org/wiki?curid=756085", "title": "Norma dispositiva", "text": "Si dice dispositiva una norma giuridica che trova applicazione solo quando le parti di un rapporto giuridico non abbiano disposto diversamente, nel qual caso si dice che la norma \u00e8 stata \"derogata\". La norma dispositiva si contrappone a quella imperativa che trova sempre applicazione e non pu\u00f2 essere derogata dalla diversa volont\u00e0 delle parti. \nTipologia.\nNell'ambito delle norme dispositive cos\u00ec intese (dette anche \"derogabili\" o \"relative\") taluni distinguono le norme \"dispositive\" in senso stretto che regolano un rapporto, ma lasciano alle parti la possibilit\u00e0 di regolarlo diversamente, dalle norme \"suppletive\" che regolano un rapporto solo in mancanza di una regolamentazione voluta dalle parti.\nIn presenza di una norma dispositiva le parti mantengono il potere di disciplinare diversamente con un atto giuridico il loro rapporto, sicch\u00e9 non si ha una limitazione dell'autonomia privata, cosa che invece avviene con la norma imperativa. Di conseguenza l'atto giuridico difforme da una norma dispositiva \u00e8 pienamente valido, anzi sostituisce la propria disciplina a quella della norma, derogandola, mentre l'atto difforme da una norma imperativa \u00e8 sempre invalido.\nNel diritto privato.\nLe norme dispositive hanno la funzione di integrare la volont\u00e0 delle parti, sollevandole dalla necessit\u00e0 di definire tutti gli aspetti della disciplina del loro rapporto giuridico: nel caso abbiano trascurato taluni aspetti, il vuoto di disciplina \u00e8 infatti automaticamente colmato dall'ordinamento giuridico. Inoltre le norme dispositive rappresentano un modello per la disciplina di determinati rapporti, modello a cui le parti possono attingere.\nIn considerazione della loro funzione le norme dispositive sono poste nell'interesse delle parti, laddove le norme imperative sono poste nell'interesse pubblico. Di conseguenza le norme dispositive sono tipiche nel diritto privato e quasi assenti, o secondo alcuni autori del tutto assenti, nel diritto pubblico. Le norme imperative sono invece tipiche del diritto pubblico, ma se ne trovano anche nel diritto privato, specie in alcuni settori quali il diritto di famiglia o il diritto del lavoro. Negli ordinamenti odierni \u00e8 del resto sempre pi\u00f9 frequente il ricorso a norme imperative nei casi in cui l'ordinamento giuridico ritiene di limitare l'autonomia privata delle parti a tutela di un preminente interesse pubblico o al fine di tutelare una parte ritenuta \"debole\" per la sua condizione socio-economica, come accade in molti ordinamenti per il lavoratore dipendente.\nDal punto di vista della tecnica legislativa le norme dispositive sono normalmente formulate utilizzando espressioni quali \"salvo patto contrario\", \"salvo che le parti abbiano disposto diversamente\" e simili.\nNel diritto pubblico.\nLe norme di esercizio del potere autoritativo dello Stato o di altro ente territoriale sono, per definizione, imperative. Eppure un margine di esercizio della facolt\u00e0 dispositiva si rinviene in alcune norme procedurali delle assemblee elettive: in consiglio regionale, per esempio, si sostiene che \"secondo una consuetudine del diritto parlamentare, le norme del regolamento interno possono essere derogate in via eccezionale \"nemine contradicente\" (cio\u00e8, se nessuno si oppone)\"."}
{"id": "756088", "revid": "339392", "url": "https://it.wikipedia.org/wiki?curid=756088", "title": "Organizzazione Culturale Scientifica e Educativa delle Nazioni Unite", "text": ""}
{"id": "756092", "revid": "2014155", "url": "https://it.wikipedia.org/wiki?curid=756092", "title": "Luitpold di Baviera", "text": "Biografia.\nInfanzia.\nLuitpold nacque a W\u00fcrzburg, come terzogenito maschio del re Ludovico I di Baviera e di sua moglie, Teresa di Sassonia-Hildburghausen. Era uno dei fratelli minori del re Massimiliano II di Baviera e del re Ottone di Grecia. Luitpold era nella linea di successione al trono di Baviera e fu anche l'erede presuntivo al trono di Grecia, dal momento che suo fratello Ottone non aveva figli. Tuttavia, la legge greca di successione esigeva che l'erede di Ottone dovesse appartenere alla chiesa ortodossa orientale. Ottone fu deposto nel 1862 e sostituito da un principe danese, che divenne re Giorgio I di Grecia. Ottone mor\u00ec nel 1867, lasciando Luitpold e la sua discendenza come rappresentanti della rivendicazione al trono greco. Tuttavia, Luitpold non persegu\u00ec tale pretesa.\nAll'et\u00e0 di quattordici anni, Luitpold si arruol\u00f2 nell'esercito bavarese e fu promosso capitano di artiglieria nel 1835. Durante le rivoluzioni del 1848 il principe Luitpold medi\u00f2 e agevol\u00f2 un'udienza di cittadini scontenti con il padre. Durante il regno di suo fratello Massimiliano II (1848\u201364), Luitpold non gioc\u00f2 un ruolo politico significativo.\nDurante il regno di suo nipote Ludovico II (1864\u20131886), il principe Luitpold doveva sempre rappresentare la casa reale a causa della lunga assenza del re dalla capitale. Nella guerra austro-prussiana del 1866 Luitpold era comandante della 3\u00aa Divisione. Nel 1869 divent\u00f2 Ispettore Generale dell'esercito bavarese, durante la guerra franco-prussiana rappresent\u00f2 la Baviera nel quartier generale del personale. In tale veste consegn\u00f2 la \"Kaiserbrief\" di Ludovico II al re prussiano Guglielmo I il 3 dicembre 1870, che gli offriva la corona dell'Impero tedesco. Nel 1876 Luitpold fu nominato feldmaresciallo.\nPrincipe Reggente.\nIl 10 giugno 1886 il nipote, re Ludovico II, venne dichiarato incapace di intendere e Luitpold venne nominato Principe Reggente. Alla morte del nipote, avvenuta alcuni giorni dopo, continu\u00f2 ad essere reggente anche per il nuovo re Ottone I. Luitpold continuer\u00e0 a svolgere il suo ruolo di reggente fino alla propria morte. Venne sepolto nella Theatinerkirche.\nAlla sua morte la reggenza pass\u00f2 a suo figlio Ludovico che, un anno pi\u00f9 tardi, in seguito alla deposizione del cugino Ottone I, diventer\u00e0 a sua volta re di Baviera con il nome di Ludovico III.\nMatrimonio.\nIl 1 aprile 1844, a Firenze, Luitpold spos\u00f2 l'arciduchessa Augusta d'Austria, seconda figlia femmina del granduca Leopoldo II di Toscana. Luitpold e Augusta ebbero quattro figli:\nEredit\u00e0.\nLuitpold ha avuto un grande feeling per le arti. Gli anni di Luitpold come reggente furono contrassegnati da un'enorme attivit\u00e0 artistica e culturale in Baviera. La Baviera prosper\u00f2 sotto un governo liberale e Monaco divenne un centro culturale. Thomas Mann scrisse di questo periodo \"Munich shone\" (1902 Gladius Dei). Schwabing divenne un importante quartiere per artisti a Monaco.\nCi sono numerose strade nelle citt\u00e0 e cittadine bavaresi chiamate \"Prinzregentenstrasse\" o \"Luitpoldstrasse\". Molte istituzioni sono nominate in onore di Luitpold tra cui il Prinzregententheater a Monaco e la Luitpoldarena e la Luitpoldhalle a Norimberga. Nel 1891 Luitpold fond\u00f2 il Luitpold Gymnasium a Monaco di Baviera. Prinzregententorte \u00e8 una torta a pi\u00f9 strati con crema al burro al cioccolato, chiamata in suo onore. La nave SMS Prinzregent Luitpold della Marina imperiale tedesca e la costa Luitpold sono stati chiamate in suo onore.\nLa grande passione di Luitpold oltre alle arti era la caccia e le sue leggendarie cacce si svolgevano in tutta la Baviera."}
{"id": "756098", "revid": "287204", "url": "https://it.wikipedia.org/wiki?curid=756098", "title": "Cratere Maclaurin", "text": "Maclaurin, o secondo una forma caduta in disuso MacLaurin, \u00e8 un cratere lunare intitolato al matematico scozzese Colin Maclaurin. Si trova nella parte orientale della faccia visibile della Luna, a sudest del piccolo Mare Spumans, e a nordest del pi\u00f9 ampio cratere Langrenus. Ad est-sudest si trova il cratere Gilbert.\nIl bordo del cratere \u00e8 piuttosto inusuale visto il gran numero di crateri minori con esso confinanti. Lungo l'orlo settentrionale si trovano 'Maclaurin O' e 'Maclaurin K', entrambi riempiti di lava. Si trovano crateri satelliti anche lungo le pareti nordest, est e sud. Le uniche sezioni aperte del bordo si trovano ad ovest ed un'altra, pi\u00f9 piccola, a sudest. I tre crateri lungo l'orlo meridionale, inclusi 'Maclaurin A' e 'Maclaurin N', sono abbastanza all'interno della formazione da aver spianato leggermente la fine del cratere, che tuttavia mantiene una forma abbastanza circolare.\nLe pareti interne scendono dolcemente fino alla sezione piana centrale. La parte di mezzo del fondo \u00e8 stata ricoperta probabilmente da lava basaltica, visto che presenta un'albedo pi\u00f9 bassa. Nel punto centrale del cratere si osserva un modesto pinnacolo.\nCrateri correlati.\nAlcuni crateri minori situati in prossimit\u00e0 di Maclaurin sono convenzionalmente identificati, sulle mappe lunari, attraverso una lettera associata al nome.\nI crateri che seguono sono stati ribattezzati dall'Unione Astronomica Internazionale. "}
{"id": "756101", "revid": "767487", "url": "https://it.wikipedia.org/wiki?curid=756101", "title": "Luca Turilli's Dreamquest", "text": "I Luca Turilli's Dreamquest sono un gruppo electro-symphonic metal fondato da Luca Turilli, gi\u00e0 chitarrista dei Rhapsody of Fire.\nStoria dei Luca Turilli's Dreamquest.\nAl nome del gruppo \u00e8 stato aggiunto il nome di Turilli per distinguerlo dai francesi Dreamquest. Nel gruppo, Turilli suona solo pianoforte e tastiere, mentre il ruolo di chitarrista spetta a Dominique Leurquin, gi\u00e0 noto per aver lavorato con i Rhapsody. L'identit\u00e0 della cantante Myst non \u00e8 stata resa nota, ma si ritiene sia riconducibile a Bridget Fogle, che aveva gi\u00e0 collaborato con Turilli nel suo terzo album solista, \"The Infinite Wonders of Creation\"."}
{"id": "756104", "revid": "9316", "url": "https://it.wikipedia.org/wiki?curid=756104", "title": "Manco Inca", "text": ""}
{"id": "756113", "revid": "1272592", "url": "https://it.wikipedia.org/wiki?curid=756113", "title": "Coprifuoco", "text": "Il coprifuoco \u00e8 un ordine imposto solitamente dalle autorit\u00e0 statali e/o militari a tutti i civili e a tutti coloro che non hanno un determinato permesso rilasciato dalle autorit\u00e0, consistente nell'obbligo di restare nelle proprie abitazioni durante le ore notturne.\nOrigini del termine.\nDurante il Medioevo, in alcune citt\u00e0, al fine di prevenire gli incendi, veniva imposto lo spegnimento di ogni fiamma, sia per il riscaldamento che per l'illuminazione, durante le ore notturne. In tal modo si tentava di ridurre i rischi di incendi accidentali che, durante la notte, avevano maggiori probabilit\u00e0 di propagarsi e di causare ingenti danni.\nEpoca contemporanea.\nIl coprifuoco viene utilizzato quando sorgono problemi di ordine pubblico tali da rendere difficile, da parte delle autorit\u00e0, la protezione di determinate localit\u00e0, o quando la popolazione civile \u00e8 minacciata, ad esempio, da azioni di guerra del nemico. Nel caso si rischino bombardamenti aerei, durante il coprifuoco \u00e8 vietato esporre qualsiasi tipo di luce, in modo da rendere pi\u00f9 difficile identificare la posizione di un centro abitato.\nDopo l'orario di inizio del coprifuoco, i civili e coloro che non hanno un permesso devono ritirarsi nelle loro abitazioni. In caso di trasgressione vengono applicate delle sanzioni secondo le norme militari o civili. Alla fine del periodo di coprifuoco tutto torna alla normalit\u00e0.\nIn occasione della pandemia di COVID-19 in corso, i governi di alcuni Paesi hanno imposto il coprifuoco per periodi pi\u00f9 o meno limitati nel tempo, nel tentativo di limitare le interazioni tra gli individui e ridurre cos\u00ec le occasioni di trasmissioni del virus."}
{"id": "756119", "revid": "834", "url": "https://it.wikipedia.org/wiki?curid=756119", "title": "Slam dunk contest", "text": ""}
{"id": "756127", "revid": "92723", "url": "https://it.wikipedia.org/wiki?curid=756127", "title": "Cratere Maclear", "text": "Maclear \u00e8 un cratere lunare intitolato all'astronomo sudafricano Thomas Maclear. Il cratere si trova nella parte nordovest del Mare Tranquillitatis, ed \u00e8 completamente ricoperto di lava. Si trova a sudest del cratere Ross, leggermente pi\u00f9 grande, e a nordest del cratere Sosigene, mentre a sud-sudest si trova il cratere Arago.\nCon la maggior parte del fondale sommerso da depositi di lava basaltica, ci\u00f2 che rimane del cratere \u00e8 un orlo abbastanza basso che si staglia sul mare circostante. La sua forma non \u00e8 propriamente circolare, visto che presenta un piccolo rigonfiamento lungo il bordo occidentale. L'altitudine del bordo \u00e8 piuttosto uniforme e non molto erosa.\nL'orlo si trova al termine meridionale di una rima appartenente ad un sistema che corre lungo il confine occidentale del Mare Tranquillitatis. Il sistema di rime a nord del cratere \u00e8 noto come Rimae Maclear, mentre quelle a sud-sudovest sono dette Rimae Sosigenes. Le \"rimae Maclear\" si estendono per circa 100\u00a0km, fino a raggiungere il cratere Al-Bakri a nord proprio sul confine del mare.\nCrateri correlati.\nAlcuni crateri minori situati in prossimit\u00e0 di Maclear sono convenzionalmente identificati, sulle mappe lunari, attraverso una lettera associata al nome."}
{"id": "756130", "revid": "118741778", "url": "https://it.wikipedia.org/wiki?curid=756130", "title": "Efialte di Trachis", "text": "Biografia.\nLa figura di Efialte \u00e8 strettamente collegata al tradimento dei soldati greci che combattevano contro i Persiani durante la battaglia delle Termopili, durante la seconda guerra persiana: Efialte guid\u00f2 il corpo degli Immortali lungo un sentiero detto Anopea, sito lungo l'omonima pendice del monte Eta, consentendo loro di giungere alle spalle dei Greci che stavano combattendo contro i Persiani. Questo sentiero era stato scoperto dai Maliesi del luogo, che l'avevano usato per guidare i Tessali contro i Focesi. Esso non era per\u00f2 noto ai contingenti che combattevano alle Termopili.\nGuidati da Idarne i Persiani, dopo aver messo in fuga il contingente focese di retroguardia, attaccarono, sconfissero e massacrarono i Trecento di Leonida. Efialte si aspettava una ricompensa, ma la sconfitta persiana nella battaglia di Salamina rovin\u00f2 i suoi piani.\nIl pastore fugg\u00ec allora in Tessaglia: i pilagori, i consiglieri esterni dell'anfizionia delfico-pilaica, promisero una ricompensa per chi l'avesse catturato. Tornato ad Anticira, Efialte fu ucciso da Atenade di Trachis, che per questo venne ricompensato dagli Spartani, anche se Erodoto afferma che Atenade in realt\u00e0 lo uccise per motivi imprecisati, non connessi al tradimento.\nErodoto riporta pure un'altra versione secondaria e poco credibile: sarebbero stati un uomo di Caristo, Orete figlio di Fanagore, e l'Anticirese Coridallo a tradire Leonida, ma evidenzia come questa seconda tesi sia meno affidabile, poich\u00e9 i pilagori posero la taglia solo dopo accurate ricerche.\nConsiderazioni.\nEfialte \u00e8 stato considerato l'archetipo del traditore della causa greca, sebbene anche altri Greci abbiano aiutato Serse. Il nome Efialte in greco antico significa \"incubo\", immaginato come un demone (un'etimologia proposta \u00e8 dal verbo \u1f10\u03c6\u03ac\u03bb\u03bb\u03bf\u03bc\u03b1\u03b9, \"saltare sopra\", sebbene presenti difficolt\u00e0 fonetiche).\nEfialte nella cultura di massa.\nNel fumetto e omonimo film \"300\", Efialte \u00e8 descritto come uno spartano nato storpio e deforme, destinato perci\u00f2 a morire in fasce gettato dal Taigeto secondo i costumi spartani, ma salvato dall'affetto dei genitori che fuggirono portandolo con loro. Efialte segue gli spartani e conferisce con Leonida, chiedendo di poter combattere con i 300 per riscattare l'onore del padre e il proprio. Nonostante il re ne apprezzi lo spirito guerriero, lo rifiuta, perch\u00e9 incapace di sollevare il proprio scudo: ci\u00f2 danneggerebbe la falange spartana.\nIn seguito, Efialte si reca nel campo dei Persiani e in cambio di una posizione di prestigio all'interno dell'esercito di Serse rivela il percorso segreto per attraversare le Termopili, furioso per essere stato rifiutato. Quando si scopre la mossa di Efialte, gli Arcadi si ritirano e Leonida ordina a Delios di partire con loro e tornare a Sparta, per raccontare a tutta la Grecia le loro gesta.\nNel finale della storia Leonida, prima di essere sopraffatto, lo insulta in modo beffardo augurandogli di \"vivere per sempre\" (dato che gli spartani consideravano un \"obiettivo primario\" e, dunque, un onore morire sul campo di battaglia).\nBisogna per\u00f2 evidenziare alcune differenze tra realt\u00e0 storica e invenzione cinematografica: in primo luogo Efialte non era uno Spartano, bens\u00ec un pastore locale; inoltre, Erodoto non specifica nulla riguardo al suo aspetto, quindi non sappiamo se fosse deforme o no, anche se \u00e8 risaputo che nella letteratura greca i malvagi erano rappresentati come degli uomini dall'aspetto sgradevole proprio perch\u00e9 esteriormente rispecchiavano il loro animo crudele (la kalokagathia, il principio del \"bello e buono\", : ci\u00f2 che \u00e8 buono \u00e8 anche esteticamente bello, mentre ci\u00f2 che \u00e8 internamente cattivo sar\u00e0 anche brutto fuori, come nel caso di Tersite nell'Iliade)."}
{"id": "756135", "revid": "467420", "url": "https://it.wikipedia.org/wiki?curid=756135", "title": "Alberto Santos-Dumont", "text": "Progettista di dirigibili e aeroplani, \u00e8 talvolta considerato il padre di entrambe le macchine volanti, in quanto i suoi primi voli furono i primi a svolgersi su circuiti chiusi in presenza di ampio pubblico. In particolare, il volo del 14-bis del 12 novembre 1906, primo volo riconosciuto ufficialmente in Europa dall'Aeroclub di Francia di un apparecchio pi\u00f9 pesante dell'aria in grado di decollare autonomamente, a differenza dei Wright catapultati, \u00e8 considerata la prima dimostrazione pubblica di un aeroplano. Proprio per il decollo autopropellente Santos-Dumont \u00e8 ritenuto da un'importante parte della comunit\u00e0 scientifica e aeronautica come il \"Padre dell'Aviazione\".\nErede di una prospera famiglia di coltivatori di caff\u00e8 della citt\u00e0 di Ribeir\u00e3o Preto; si pot\u00e9 dedicare agli studi di scienza e meccanica a Parigi. Al contrario di altri aspiranti aviatori dell'epoca, dichiarava le sue ricerche di dominio pubblico, senza registrare alcun brevetto.\nLa casa dove nacque Alberto Santos-Dumont si trova nella cittadina di Santos Dumont, cos\u00ec chiamata in suo onore, nella regione boscosa del Minas Gerais, a 240\u00a0km da Belo Horizonte e 220\u00a0km da Rio de Janeiro. Questo edificio fu trasformato nel Museo di Cabangu. Anche a Petr\u00f3polis c'\u00e8 un Museo dedicato a Santos-Dumont.\nBiografia.\nAlberto Santos-Dumont nacque nella localit\u00e0 \"mineira\" di Palmira (oggi ribattezzata in onore del suo pi\u00f9 famoso figlio), sesto figlio di Henrique Dumont e Francisca dos Santos.\nI suoi nonni paterni erano Fran\u00e7ois Dumont ed Euphrasie Honor\u00e9, francesi. Fran\u00e7ois venne in Brasile per cercare gemme preziose per le industrie di suo suocero, orefice. Ebbe tre figli in Brasile e mor\u00ec giovane. Henrique, con l'appoggio del padrino, si laure\u00f2 presso l'\"\u00c9cole des Arts et M\u00e9tiers\" (Scuola delle Arti e dei Mestieri di Parigi), laureandosi in Ingegneria. Quando ritorn\u00f2 in Brasile, lavor\u00f2 per la realizzazione di opere pubbliche della citt\u00e0 di Ouro Preto. Nel 1856, spos\u00f2 Francisca dos Santos. Si trasfer\u00ec comunque a Palmira per la costruzione della \u201cEstrada de Ferro Dom Pedro II (Central do Brasil)\u201d, ferrovia che collega Rio de Janeiro a Minas Gerais. Henrique assunse la costruzione del tronco di salita nella \"Serra da Mantiqueira\", installando il suo cantiere operativo nella localit\u00e0 di Cabangu, vicino a Palmira, attuale Santos Dumont. Pass\u00f2 a vivere nella fattoria Cabangu, dove nacque suo figlio Alberto Santos-Dumont.\nFrancisca dos Santos era figlia del commendatore Paula Santos e di \"dona\" Rosalina. Henrique e Francisca si sposarono il 6 settembre 1856, nella chiesa di Nossa Senhora do Pilar, a Ouro Preto. Ebbero otto figli:\nLa nascita di Alberto Santos-Dumont avvenne il giorno del 41\u00ba compleanno del padre. Passati 4 anni, si trasferirono nella localit\u00e0 di Casal, a Valen\u00e7a (l'odierna Rio das Flores) con la famiglia, passando a dedicarsi alla coltivazione di caff\u00e8. A Valen\u00e7a, Alberto fu battezzato il 20 febbraio 1877 nella Parrocchia di Santa Teresa.\nHenrique Dumont compr\u00f2 la propriet\u00e0 rurale di Arinde\u00fava, a circa 20 chilometri da Ribeir\u00e3o Preto. Fu anche considerato, all'epoca, il re del caff\u00e8 per aver coltivato, in questa propriet\u00e0, quasi cinque milioni di piante. Inoltre, nella propriet\u00e0 c'erano sette locomotive e 96\u00a0km di ferrovie, per il trasporto della produzione fino alla ferrovia che collegava la localit\u00e0 a Ribeir\u00e3o Preto, ferrovia considerata la pi\u00f9 moderna del Sud America dell'epoca.\nAlberto Santos-Dumont impar\u00f2 a leggere e a scrivere da sua sorella Virg\u00ednia. Studi\u00f2 anche a Campinas, alla scuola \"Culto \u00e0 Ci\u00eancia\", a San Paolo, alle scuole \"Kopke\" e \"Morton\" e alla Scuola di Ouro Preto. Durante l'infanzia, Santos-Dumont studiava anche con professoresse private francesi provenienti direttamente di Parigi. Osservava le nuvole, gli uccelli e costruiva aquiloni. Si interessava anche alla lettura dei libri di Jules Verne e alle esperienze con i palloni aerostatici in occasione delle feste stagionali chiamate festas juninas (festivit\u00e0 brasiliane del mese di giugno). Nel 1888 pot\u00e9 vedere, in una fiera a San Paolo, un pallone aerostatico per la prima volta, in una mostra organizzata da dei francesi.\nAlberto si interessava di ingegneria e quando era adolescente gli era permesso pilotare le locomotive di suo padre. Aiutava anche nella manutenzione delle macchine di caff\u00e8 e della macchina da cucito di sua madre. Analizzando il funzionamento delle macchine a vapore, degli ingranaggi e della trasmissione delle pulegge, impar\u00f2 a lavorare con apparati meccanici.\nSempre cercando informazioni riguardanti l'esperienze aeree, venne a conoscenza dei palloni aerostatici ad aria calda costruite dai fratelli Montgolfier nel 1783 e di quella di Jean-Pierre Blanchard e John Jeffries, che fecero la traversata del canale de La Manica in mongolfiera, nel 1785.\nNel 1890, suo padre ebbe un incidente con il calesse, e a causa di ci\u00f2 dovette vendere la sua propriet\u00e0. Nel 1891 si rec\u00f2 con il padre a Parigi dove vide per la prima volta un motore a benzina. Port\u00f2 in Brasile un'automobile Peugeot, a benzina, il primo autoveicolo del genere in quel paese. L'anno seguente, suo padre gli concesse un anticipo sulla sua parte di eredit\u00e0 e la libert\u00e0 di scegliere il proprio futuro. Fu cos\u00ec che, su consiglio paterno, decise di andare a studiare ingegneria in Francia, affinch\u00e9 potesse sviluppare il suo potenziale.\nLa Francia e la dirigibilit\u00e0 delle mongolfiere.\nStabilitosi in Francia, cominci\u00f2 a dedicarsi ai palloni aerostatici perch\u00e9 voleva sviluppare questo strumento, che non possedeva dirigibilit\u00e0. Ritenne comunque che i voli fossero troppo cari. Si dedic\u00f2 cos\u00ec alle auto, partecipando anche ad alcune gare automobilistiche. \nNel 1897, costru\u00ec un motore a scoppio di due cilindri, adattandolo ad un triciclo.\nNel campo degli studi segui gli insegnamenti del professor Garcia, umanista di origine spagnola, con grande conoscenza di Fisica, Meccanica ed Elettricit\u00e0. Studi\u00f2 anche all'Universit\u00e0 di Bristol, ritornando poi a Parigi. Di ritorno in Brasile si interess\u00f2 di volo aerostatico compiendo la sua prima ascensione in un pallone con Machuron, uno dei costruttori del pallone, che aveva realizzato il viaggio al polo nord. Il 23 marzo 1898 i due compirono un tragitto di circa 100 chilometri in due ore. Santos-Dumont ordin\u00f2 la costruzione di un pallone alla Lachambre. Segu\u00ec tutto il processo di costruzione, per imparare la tecnica e anche per aggiungere miglioramenti. Impose che fosse utilizzata seta giapponese per ridurre il peso. Aveva un cesto per una sola persona, una corda pendente pi\u00f9 lunga del normale ed aveva dimensioni ridotte (103\u00a0m\u00b3). Si diceva, all'epoca, che Santos-Dumont aveva costruito una mongolfiera che si poteva trasportare in una valigia.\nIl 4 luglio 1898, fece la prima ascensione con la \"mongolfiera Brasil\", che sorprese i Parigini a causa delle sue ridotte dimensioni.\nSi dedic\u00f2 quindi a trovare una soluzione al problema della dirigibilit\u00e0 e propulsione delle mongolfiere. Progett\u00f2 il \"numero 1\", dirigibile di forma allungata, a sigaro, che usava l'idrogeno per vincere la gravit\u00e0, e un motore di propulsione a benzina. Gi\u00e0 nel suo primo progetto prendeva in considerazione i rischi di combustione del gas a contatto con le scintille del motore. Al primo tentativo, decollando con vento a favore, fini con lo sbattere contro alcuni alberi mentre il 20 settembre 1898 realizzava finalmente il primo volo con un pallone aerostatico con propulsione propria. Partendo dal Jardin d'Acclimatation, vol\u00f2 su Parigi, contro e a favore dei venti. Ebbe un piccolo incidente nella discesa, senza gravi conseguenze.\nRealizz\u00f2 nel 1899 voli con i dirigibili numero 2 e numero 3. A seguito del successo di Dumont, il magnate dell'olio Henry Deutsch de La Meurthe, il 24 marzo 1900, offr\u00ec la somma di centomila franchi a chi, partendo da Saint-Cloud avesse doppiato la torre Eiffel, tornando al punto di partenza in un massimo di mezz'ora senza scendere mai a terra. Era il premio Deutsch.\nSantos-Dumont fece esperienze con il suo numero 4 (settembre 1900) e prov\u00f2 a vincere il premio con il suo numero 5. Nel primo tentativo, il 13 luglio 1901, decoll\u00f2, doppi\u00f2 la torre, ma un problema al motore fece urtare il suo dirigibile contro gli alberi del parco di Edmond de Rothschild. l'8 agosto, fece un altro tentativo. Con la presenza della Commissione Scientifica dell'Aeroclub della Francia, doppi\u00f2 la Torre Eiffel, e torn\u00f2 a Saint-Cloud, come chiesto dalla sfida. Anche con una perdita di idrogeno del dirigibile, decise di continuare. La perdita di gas provoc\u00f2 la perdita di tensione dei cavi di sostegno che furono tagliati dall'elica, costringendo Dumont a fermare il motore. Il dirigibile cadde e urt\u00f2 il tetto dell'Hotel Trocad\u00e9ro, causando una grande esplosione. Dumont si salv\u00f2 perch\u00e9 si allacci\u00f2 alla chiglia del dirigibile, rimanendo sospeso dal tetto dell'albergo, dove venne soccorso dai vigili del fuoco di Parigi.\nIl 19 ottobre 1901 convoc\u00f2 la giuria dell'Aeroclub Francese. A causa del tempo cattivo, solo 25 persone comparirono, fra loro, lo stesso Henry Deutsch de La Meurthe. In soli 29 minuti e 30 secondi, il \"numero sei\" attraversa la linea di arrivo. C'era comunque molta polemica: la gara era stata modificata e le nuove regole dicevano che anche l'atterraggio doveva essere realizzato prima dei 30 minuti dopo il decollo. Dumont atterr\u00f2 dopo 30 minuti e 39 secondi. La polemica continu\u00f2 fino a che l'Aeroclub decise di dichiararlo vincitore. Il premio era allora di 129000 franchi, che Dumont distribu\u00ec fra i suoi collaboratori e fra i disoccupati di Parigi.\nIl presidente del Brasile, Campos Salles invi\u00f2 un altro premio dello stesso valore e, con una medaglia d'oro con la sua effigie ed un'allusione a Cam\u00f5es: \"Por c\u00e9us nunca dantes navegados\" (Per cieli mai prima di allora navigati).\nNel 1902, Alberto I, l'entusiasta principe di Monaco, lo invit\u00f2 a continuare le sue esperienze nel Principato. Gli offr\u00ec un hangar sulla spiaggia di La Condamine, e tutto quello che l'inventore volesse per la sua sicurezza e comodit\u00e0.\nCostru\u00ec il \"numero sette\" appositamente per le corse di dirigibil e salt\u00f2 il numero otto per superstizione contro il numero del mese di agosto. Costru\u00ec il \"numero nove\" che divent\u00f2 popolare per le sue ridotte dimensioni e per le varie dimostrazioni in cui fu utilizzato da Dumont. Si racconta che usasse il dirigibile per visitare gli amici e scendesse a terra per bere un caff\u00e8. Il 14 luglio 1903 partecip\u00f2 alle commemorazioni della caduta della Bastille, facendo una sfilata con il dirigibile. In questa occasione permise, per la prima volta, a un'altra persona di guidare il velivolo, toccando l'onore alla cubana A\u00edda de Acosta (che di conseguenza divent\u00f2 la prima donna a guidare un aeromobile motorizzato).\nNel mese di giugno del 1904, si rec\u00f2 negli Stati Uniti per partecipare alla gara di dirigibili di St. Louis, ma \u00e8 vittima di un sabotaggio, che distrugge l'involucro del suo dirigibile numero sette.\nPi\u00f9 pesante dell'aria!\nIl numero 10 poteva portare dodici passeggeri e il numero 11 era un bimotore fornito di ali. Il numero 12 somigliava di pi\u00f9 a un elicottero.\nNel 1906, cominci\u00f2 a sperimentare il numero 13, fornito di serbatoio a gas e il numero 14 a cui accoppi\u00f2 il primo aereo, il 14-bis, che decollava con l'aiuto del dirigibile.\nNello stesso anno venne organizzata la competizione Coppa Archdeacon, da assegnare al primo che avesse realizzato un volo di almeno 25 metri con una macchina pi\u00f9 pesante dell'aria, e il Premio Aeroclub di Francia, con in palio la somma di 1500 franchi per chi avesse superato i cento metri di volo.\nNell'aprile del 1902, si rec\u00f2 negli Stati Uniti dove visit\u00f2 i laboratori di Thomas Edison a New York, e fu ricevuto dall'allora Presidente Theodore Roosevelt alla Casa Bianca, a Washington.\nIl 23 ottobre 1906, a Bagatelle, realizz\u00f2 un volo di circa 60 metri, conquistando la Coppa Archdeacon, nella prima occasione accreditata in cui una macchina pi\u00f9 pesante dell'aria decolla dal suolo usando unicamente i propri mezzi.\nIl 12 novembre partecip\u00f2 a una sfida con Voisin e Bl\u00e9riot, che avevano costruito un proprio apparecchio. Costoro, i primi a tentare non riuscirono a staccarsi dal suolo, come anche Santos-Dumont, al primo tentativo, al secondo e al terzo. Finalmente al quarto tentativo riusc\u00ec a decollare coprendo una distanza nell'aria di 220 metri, stabilendo il record della distanza percorsa e vincendo il Premio Aeroclub.\nContinu\u00f2 a sperimentare nuovi modelli cercando di migliorare le prestazioni, il che lo port\u00f2 a costruire modelli di dimensioni minori.\nDopo il 14-bis.\nIl successo che Santos-Dumont ottenne serv\u00ec di stimolo per ingegneri e inventori che cominciarono a sviluppare nuovi modelli e idee\nTra questi lo stesso Voisin il cui aereo, il 2 di novembre 1907, supera il record di Santos-Dumont volando per la distanza di 771 metri in 52 secondi.\nIl 1909 vide il realizzarsi di due grandi eventi aeronautici, la Settimana di Campanhe, nella citt\u00e0 francese di Reims, che fu il primo incontro aeronautico in assoluto a essere realizzato, in cui erano previste gare e premi per la somma di duecentomila franchi. In questa occasione fu lanciata la sfida per la traversata della Manica. Questa impresa riusc\u00ec, il 25 luglio 1909 a Louis Bl\u00e9riot, che divent\u00f2 un eroe per i francesi. Santos-Dumont scrisse una lettera all'amico complimentandosi per l'impresa, che considerava una vittoria della navigazione aerea rispetto a quella marittima, lettera alla quale Bl\u00e9riot rispose con modestia che aveva solo seguito l'esempio dell'amico, un vero simbolo e esempio per tutti gli aviatori.\nL'ultimo suo volo avvenne il 18 settembre 1909, in un evento pubblico, quindi la sclerosi multipla allontan\u00f2 Santos-Dumont dalle attivit\u00e0 agonistiche definitivamente nel 1910, anno in cui chiuse definitivamente la propria officina. Tra i riconoscimenti che gli furono attribuiti vi sono due monumenti eretti dall'Aeroclub Francese, il primo eretto nello stesso 1910 nel campo di Bagatelle, luogo dell'impresa che gli valse il Premio Aeroclub, mentre il secondo nel 1912, a Saint-Cloud, per commemorare il volo del dirigibile numero 6 del 1901.\nUltimi anni di vita e suicidio.\nNell'agosto del 1914, la Francia venne invasa dalle truppe tedesche. Era l'inizio della Prima guerra mondiale. Gli aerei cominciarono ad essere utilizzati in guerra per spiare le truppe nemiche e, in seguito, in combattimenti aerei. Questi combattimenti si fecero via via sempre pi\u00f9 cruenti tramite l'uso di mitragliatrici. Santos-Dumont vide il suo sogno trasformarsi in un incubo. Cominciava dunque una vera e propria guerra interiore.\nSantos-Dumont cominci\u00f2 dunque ad interessarsi di astronomia, nella sua residenza di Trouville. A questo fine faceva uso di strumenti di osservazione, i quali vennero considerati dai vicini come apparecchi usati per spiare i francesi e poter dunque collaborare con i tedeschi. Venne arrestato e accusato di spionaggio ma, dopo aver fornito i necessari chiarimenti, venne rilasciato.\nNel 1915 la sua salute peggior\u00f2 e decise di fare ritorno in Brasile. Nello stesso anno partecip\u00f2 all'11\u00ba Congresso Scientifico Pan-Americano negli Stati Uniti, nel quale si parl\u00f2 dell'utilizzo di aerei per facilitare le relazioni tra i vari stati americani. Nel frattempo in America l'aereo era utilizzato a scopi militari. Venivano infatti prodotti 16 aerei militari al giorno.\nGi\u00e0 affetto da depressione, la quale lo accompagner\u00e0 per il resto dei suoi giorni, trov\u00f2 rifugio a Petr\u00f3polis, dove progett\u00f2 e costru\u00ec il suo chalet \"A Encantada\": casa che aveva molteplici creazioni proprie, come una doccia con acqua calda e una scala particolare dove, per salire, \u00e8 necessario usare prima il piede destro. La casa \u00e8 oggi usata come museo. Qui ci visse sino al 1922, quando dovette andare in Francia chiamato da amici. Da quel momento non ebbe pi\u00f9 una dimora fissa. Infatti, visse a Parigi, San Paolo, Rio de Janeiro, Petr\u00f3polis e Fazenda Cabangu, nello Stato di Minas Gerais.\nNel 1922, insign\u00ec An\u00e9sia Pinheiro Machado, che durante le commemorazioni del centenario dell'indipendenza del Brasile percorse la tratta Rio de Janeiro-San Paolo con un aereo. In questo stesso anno ordin\u00f2 che venisse eretto un tumulo per i suoi genitori e per s\u00e9 stesso nel cimitero di S\u00e3o Jo\u00e3o Batista, Rio de Janeiro. Il tumulo era una replica dell'Icaro di Saint-Cloud.\nNel gennaio del 1926, si appell\u00f2 alla Societ\u00e0 delle Nazioni affinch\u00e9 si impedisse l'utilizzo di aerei come armi da guerra. Arriv\u00f2 persino ad offrire diecimila franchi a chi avrebbe scritto la miglior opera contro l'utilizzo di aerei a scopi bellici. In questo stesso anno invent\u00f2 un motore portatile rivolto agli sciatori, il quale avrebbe facilitato la risalita delle montagne. Questo nuovo strumento venne sperimentato per la prima volta dalla campionessa francese di sci, Mme Porg\u00e9s. Venne inoltre internato in una casa di cura a Valmont-sur-Territet, in Svizzera.\nNel maggio del 1927, venne invitato dall'Aeroclub francese per presiedere il banchetto in omaggio a Charles Lindbergh, il quale attravers\u00f2 l'Atlantico. Dovette per\u00f2 declinare l'invito a causa dei suoi problemi di salute. Pass\u00f2 poi un po' di tempo in convalescenza a Glion, Svizzera, per poi ritornare in Francia.\nRitorn\u00f2 in Brasile nel 1928 a bordo del lussuoso piroscafo Cap Arcona. La citt\u00e0 di Rio de Janeiro lo ricevette in festa ma, in seguito a problemi, l'idrovolante che avrebbe dovuto ricevere Santos-Dumont, sorvolando la nave, ebbe un incidente nel quale morirono tutti gli occupanti. In questo aereo vi erano persone molto importanti nel campo dell'ingegneria. Abbattuto, Santos-Dumont sospese i festeggiamenti e torn\u00f2 a Parigi.\nNel giugno del 1930, viene insignito da parte dell'Aeroclub francese con il titolo di Grande Ufficiale della Legion d'onore della Francia.\nNel 1931 venne ricoverato in una casa di cura a Biarritz, e, in seguito, nel sud della Francia. Ant\u00f4nio Prado J\u00fanior, ex-prefetto di Rio de Janeiro (allora capitale del Brasile), venne esiliato con la rivoluzione del 1930 e scapp\u00f2 in Francia. Egli incontr\u00f2 Santos-Dumont in uno stato di salute molto delicato, il che lo spinse ad entrare in contatto con la sua famiglia e a chiedere a suo nipote, Jorge Dumont Villares, che venisse a prenderlo in Francia. Di ritorno in Brasile passarono per Arax\u00e1, Rio de Janeiro, San Paolo e si installarono infine presso l'Hotel La Plage, nel Guaruj\u00e1, nel maggio del 1932. Prima, nel giugno del 1931, venne eletto membro della Accademia Brasiliana delle Lettere.\nNel 1932 scoppi\u00f2 la rivoluzione costituzionalista, nella quale lo Stato di San Paolo si oppose al governo rivoluzionario di Get\u00falio Vargas. Questo avvenimento preoccup\u00f2 molto Santos-Dumont, il quale lanci\u00f2 appelli affinch\u00e9 non ci fosse una guerra tra brasiliani. Ciononostante il conflitto non pot\u00e9 essere evitato ed alcuni aerei attaccarono il campo di Marte, a San Paolo, il 23 luglio. \u00c8 stata probabilmente la vista di aerei da combattimento, che sorvolavano Guaruj\u00e1 o secondo una diversa ipotesi l'acuirsi della sclerosi multipla di cui soffriva a far in modo che Santos-Dumont, in quello stesso giorno, approfittando dell'assenza di suo nipote, ponesse fine alla propria vita, all'et\u00e0 di 59 anni. Non lasci\u00f2 alcun discendente.\nPerplessit\u00e0 sulla sua vita privata.\nEsistono alcune perplessit\u00e0 circa la vita privata di Santos-Dumont, precisamente circa il suo orientamento sessuale. Nonostante partecipasse vivacemente alla vita sociale parigina, non esiste nessuna prova, pubblica o personale, che lui sia mai stato coinvolto in una relazione amorosa con qualcuno. Per questo molte persone continuano a avallare la possibilit\u00e0 che Santos-Dumont sia stato omosessuale. D'altronde, alcuni storici insistono che sarebbe stato praticamente impossibile mantenere segreta una storia romantica di Santos-Dumont, sia con donne che con uomini, a causa della sua notoriet\u00e0 all'epoca. Questa apparente inesistenza di qualsiasi indizio di coinvolgimento di natura romantica, significa per alcuni che egli era asessuato."}
{"id": "756136", "revid": "287204", "url": "https://it.wikipedia.org/wiki?curid=756136", "title": "Armida", "text": ""}
{"id": "756137", "revid": "834", "url": "https://it.wikipedia.org/wiki?curid=756137", "title": "Ryder cup", "text": ""}
{"id": "756150", "revid": "921573", "url": "https://it.wikipedia.org/wiki?curid=756150", "title": "Joe Dante", "text": "Appartiene alla generazione di registi americani formatisi alla New World Pictures, lo studio creato da Roger Corman nel 1970. Il suo pi\u00f9 grande successo \u00e8 stato \"Gremlins\" (1984).\nI film di Dante sono ben noti per i loro molti riferimenti ad altri film e per i loro effetti speciali. Il suo rispetto per lo sceneggiatore si estende fino al punto di fare spesso pressioni sulle produzioni per un'ulteriore remunerazione agli sceneggiatori al fine di assicurarsi di poter conferire in ogni momento con lo scrittore sul set, coinvolgendoli sempre in una piccola parte della produzione stessa. Dante ha citato spesso tra le sue maggiori influenze Roger Corman stesso, Chuck Jones, Frank Tashlin, James Whale, Mario Bava e Jean Cocteau, oltre che l'ammirazione per il film \"Hellzapoppin\"', da cui prende in prestito spesso battute.\nBiografia.\nIl cinefilo.\nLa vita di cinefilo di Joe Dante inizia nel 1952 con \"Biancaneve e i sette nani\". A causa della poliomielite \u00e8 costretto a passare un anno, il 1954, in ospedale, ed \u00e8 qui che si dedica con gran fervore ai film d'orrore e ai fumetti come \"MAD\" e le storie di Zio Paperone disegnate da Carl Barks. A partire dal 1962 collabora alla rivista \"Castle of Frankenstein\", fino al 1966, anno in cui crea \"The Movie Orgy\", il montaggio in sequenza di numerosi film di genere che formano un unico film della durata di 7 ore. Nel 1968 si diploma in cinematografia al Philadelphia College Of Art e in seguito trova lavoro come cronista al \"Film Bulletin\" di Filadelfia, dove lavorer\u00e0 fino al 1974.\nL'apprendistato.\nNel 1974 si trasferisce a Los Angeles e inizia la sua carriera alla New World Pictures di Roger Corman, dove monta dei film insieme a Allan Arkush. Con quest'ultimo realizza nel 1975 il suo primo vero film, \"Hollywood Boulevard\". Nel 1977 Corman gli propone di girare \"Pira\u00f1a\", film nato sulla scia de \"Lo squalo\" di Steven Spielberg, che sar\u00e0 realizzato l'anno successivo in un mese e con scarsissimi mezzi. Il film piace al pubblico e diventa uno dei maggiori successi della casa: grazie a questo trampolino di lancio per la sua carriera Dante lascia nel 1979 la New World. Dante in questo periodo co-sceneggia \"Rock 'n' Roll High School\", diretto da Allan Arkush, e dirige cinque scene del film quando Arkush si ammala. Va inoltre ricordato che il sequel di \"Pira\u00f1a\", intitolato \"Pira\u00f1a paura\", rappresenter\u00e0 l'esordio alla regia di un lungometraggio per il regista James Cameron.\nDalla \"serie B\" alla \"serie A\".\nDopo aver abbandonato vari progetti di film basati su mostri marini, Joe Dante inizia a lavorare al film \"L'ululato\", horror sui licantropi che uscir\u00e0 nel 1981. Il film viene notato da Steven Spielberg che gli propone nel 1982 l'idea di \"Gremlins\" e un episodio del film \"Ai confini della realt\u00e0\", basato sull'omonima serie TV. Se per quest'ultimo Dante pu\u00f2 godere di completa libert\u00e0, la produzione e post-produzione di \"Gremlins\" si rivelano pi\u00f9 problematiche a causa di conflitti tra la Warner Bros. e il regista. Tuttavia, grazie all'appoggio di Spielberg, Dante riesce a imporre le sue idee per il film, che esce nelle sale statunitensi l'8 giugno 1984, ottenendo un enorme successo.\nLa caduta.\nNel 1984 Jeffrey Katzenberg e la Paramount Pictures offrono a Dante l'opportunit\u00e0 di dirigere \"Explorers\". Dopo che Katzenberg stipula un contratto con la Disney nel 1985, per\u00f2, la Paramount costringe Dante a terminare in fretta e furia la pellicola per farla uscire come nuovo successo estivo. Il film (ufficialmente mai terminato) viene concluso e distribuito in tutta fretta, rivelandosi un insuccesso commerciale. Dopo la sfortunata parentesi di \"Explorers\", Dante si dedica a progetti meno ambiziosi come serie televisive, fino a tornare nelle sale con il film \"Salto nel buio\" (1987), di discreto successo e vincitore dell'Oscar per gli effetti speciali.\nIl regista decide allora di realizzare un film di stampo pi\u00f9 adulto, progetto che va in fumo dopo il flop di \"L'erba del vicino\" (1989), film con Tom Hanks accolto malissimo dalla critica e ignorato dal pubblico. Sempre nel 1989, la Warner Bros. gli propone di dirigere un adattamento cinematografico su Batman che la major sta sviluppando dopo il successo di \"Superman\" (1978) di Richard Donner; il regista vuole assumere John Lithgow per la parte del Joker, ma poi il copione viene affidato a Tim Burton. Nel 1990 esce \"Gremlins 2 - La nuova stirpe\", accolto abbastanza bene dai critici ma che si rivela il quarto flop consecutivo al botteghino per Dante, per il quale le porte degli studios si chiudono.\nIl ritorno.\nDopo una lunga ricerca di finanziamenti, Dante ritorna nel 1993 con il suo primo progetto personale, \"Matinee\", omaggio ai B-movie della sua infanzia. L'anno seguente viene chiamato ad apparire in \"A Century of Cinema\" di Caroline Thomas, film che raccoglie contributi di numerosi registi e personalit\u00e0 del cinema. Nel 1997, dopo cinque anni di assenza dal grande schermo, esce \"La seconda guerra civile americana\", e nel 1998 il regista accetta l'invito di Spielberg per girare \"Small Soldiers\", che per\u00f2 si riveler\u00e0 fonte di un altro braccio di ferro tra Dante e i produttori, tra cui lo stesso Spielberg. Il film, uscito nel 1998, non \u00e8 il successo sperato e Dante diventa sempre pi\u00f9 un escluso a Hollywood.\nNel 1998 il Festival internazionale del film di Locarno gli assegna il Pardo d'onore, e l'anno successivo gli dedica una retrospettiva completa dei suoi film. Nel 2003 Dante si appoggia alla Warner Bros. per girare \"\". Nel periodo compreso tra il 1990 e il 2003, comunque, il regista si dedica a girare pubblicit\u00e0, episodi di serie TV e il gi\u00e0 citato film TV \"La seconda guerra civile americana\", prodotto e trasmesso dal canale statunitense HBO e in seguito uscito nelle sale cinematografiche di diversi paesi europei. Nel 2005 e 2006 dirige due episodi della serie \"Masters of Horror.\"\nNel 2009 fa parte della giuria alla 66\u00aa Mostra internazionale d'arte cinematografica di Venezia. Sempre nel 2009, Dante torna alla regia con il film \"The Hole\". Nello stesso periodo, nuovamente sotto la produzione di Roger Corman, Dante dirige anche alcuni episodi della webserie \"Splatter\" per Netflix. Tra il 2011 e il 2015 dirige diversi episodi delle serie televisive \"Hawaii Five-0\" e \"Le streghe dell'East End\". Nel 2014 gira il suo ultimo film, \"Burying the Ex\", una commedia horror con protagonisti Anton Yelchin e Ashley Greene e presentato fuori concorso alla\" 71\u00aa Mostra internazionale d'arte cinematografica di Venezia.\"\nNel novembre 2011 \u00e8 stato annunciato che Dante avrebbe diretto un thriller chiamato \"Air Disturbance\", interpretato da Robert Englund e Dylan Walsh. Diversi progetti che hanno ufficialmente coinvolto Dante sono alle prese con problemi di finanziamento da anni, tra cui il film antologia \"Paris, I'll Kill You\", il film commedia di lupi mannari rilettura di \"Romeo e Giulietta\" intitolato \"Monster Love\", e il biopic su Roger Corman intitolato \"The Man with Kaleidoscope Eyes\"."}
{"id": "756152", "revid": "399", "url": "https://it.wikipedia.org/wiki?curid=756152", "title": "De Giudici", "text": ""}
{"id": "756159", "revid": "1543377", "url": "https://it.wikipedia.org/wiki?curid=756159", "title": "Parco nazionale Wood Buffalo", "text": "Il parco nazionale Wood Buffalo \u00e8 il pi\u00f9 grande parco nazionale del Canada: si estende infatti su una superficie di 44.807 chilometri quadrati tra la parte settentrionale dell'Alberta e la parte meridionale dei Territori del Nord-Ovest. Il parco venne istituito nel 1922 per proteggere la pi\u00f9 grande mandria di bisonti americani in libert\u00e0 del mondo. Attualmente si stima che nel parco siano presenti circa 2.000 esemplari di bisonti (\"Wood Buffalo\" in inglese). Qui c'\u00e8 inoltre l'unico sito riproduttivo conosciuto per la gru americana, uccello in serio pericolo d'estinzione.\nAltri animali diffusi nel parco sono: alci, orsi neri americani, lupi, linci, castori, topi muschiati, lepri americane, gru canadesi e varie specie di serpenti.\nAll'interno dei confini del parco si trova uno dei pi\u00f9 grandi delta interni del mondo, formato dalla confluenza dei fiumi fiume Athabasca e Peace, oltre che un'ampia zona carsica.\nIl parco nazionale Wood Buffalo \u00e8 stato inserito nel 1983 nell'elenco dei patrimoni dell'umanit\u00e0 dell'UNESCO."}
{"id": "756167", "revid": "729019", "url": "https://it.wikipedia.org/wiki?curid=756167", "title": "132\u00aa Divisione corazzata &quot;Ariete&quot;", "text": "La 132\u00aa Divisione corazzata \"Ariete\" \u00e8 stata una Grande Unit\u00e0 del Regio Esercito e con la denominazione di Divisione corazzata \"Ariete\" nel secondo dopoguerra dell'Esercito Italiano.\nL'\"Ariete\" fu la prima Divisione corazzata costituita per il Regio Esercito in data 1\u00ba febbraio 1939 per trasformazione della \"2\u00aa Brigata corazzata\".Nel corso della seconda guerra mondiale fu impiegata in Nordafrica, in cui oper\u00f2 fiancheggiata delle unit\u00e0 corazzate del \"Deutsches Afrikakorps\" (DAK) e della divisione motorizzata \"Trieste\" fino alla sua distruzione nella Seconda battaglia di El Alamein, guadagnando diverse volte la citazione sia nei bollettini italiani sia in quelli tedeschi. I resti della divisione operarono nel \"Raggruppamento Cantaluppi\", finch\u00e9 questo non fu assorbito dalla \"Divisione Centauro\".\nL\"Ariete\" fu ricostituita nel 1943 con la denominazione di 135\u00aa Divisione cavalleria corazzata \"Ariete\", rivestendo, nei giorni successivi alla proclamazione dell'armistizio, un significativo ruolo durante la difesa di Roma dai tedeschi, e nuovamente nel dopoguerra, nel 1948, con il comando a Pordenone, posta con i suoi reparti in Friuli-Venezia Giulia a presidio dei confini orientali contro un'eventuale invasione da parte delle truppe dell'Est comunista.\nOrganico divisionale al 1\u00ba febbraio 1939.\nLa Divisione \"Ariete\" fu costituita il 1\u00ba febbraio 1939 dalla \"2\u00aa Brigata corazzata\", disciolta nella stessa data, sul seguente organico:\nLa vita operativa.\nFino allo scoppio della seconda guerra mondiale l'unit\u00e0 era nella zona di Brescia, allo scoppio della guerra si trasfer\u00ec a Fossano in Piemonte, inquadrata nella \"6\u00aa Armata\", rimanendo in riserva per tutta la durata della campagna contro la Francia. Trasferita a Savona sotto il comando della \"4\u00aa Armata\" sostitu\u00ec progressivamente i carri L con carri M13/40.\nIl primo ciclo di operazioni.\nAll'inizio del gennaio 1941 fu trasferita a Napoli, con destinazione finale la Libia. Infatti proprio in quei giorni stava svolgendosi l'Operazione Compass, che avrebbe portato alla distruzione della 10\u00aa Armata. Il 24 gennaio inizi\u00f2 a sbarcare a Tripoli, impiegando tutto febbraio per raggiungere il pieno organico e orientarsi nel nuovo ambiente operativo. Il 7 marzo inizi\u00f2 ad operare in Tripolitania alle dipendenze del Corpo d'armata corazzato, tenuta in riserva nel corso della riconquista della Cirenaica da parte del \"DAK\" (\"Deutsches Afrika Korps\"). Sostenne il primo combattimento col nemico il 7 aprile nei pressi di El Mechili, contro la \"3\u00aa Brigata Motorizzata Indiana\" e la \"2\u00aa Divisione Corazzata\" inglese, prendendo quasi 2000 prigionieri. Successivamente oper\u00f2 nell'investimento di Tobruch e in direzione di Bardia, giungendo al Passo di Halfaya (con una colonna mobile). Ad agosto si ritirava nella zona di Ain el-Gazala per riorganizzarsi.\nBir el Gobi.\nNel mese di settembre (istituito il comando della 2\u00aa brigata corazzata ed affidatolo al generale di brigata spe Ismaele di Nisio) nell'organico della divisione fu inserito \"132\u00ba Reggimento Carristi\", costituito sul comando del disciolto \"4\u00ba Reggimento Carristi\" (che aveva perso tutti i suoi battaglioni a Beda Fomm) e dal VII, VIII e IX Battaglione Carri M. Il 32\u00ba rimase in organico alla divisione con i battaglioni di carri L (I, II e III Battaglione Carri L) ad organico ridotto, finch\u00e9 non fu rimpatriato (gennaio 1942).\nNel mese di novembre i britannici lanciavano l'offensiva Crusader, che prevedeva un aggiramento delle posizioni italo tedesche da sud, passando per Bir el Gobi, localit\u00e0 in cui era schierata a difesa proprio l\u2032\"Ariete\". L'unit\u00e0 che doveva superare le posizioni dell\u2032\"Ariete\" era la \"7\u00aa Divisione corazzata\", la divisione veterana della guerra del deserto (i \"Desert Rats\"). Il 19 novembre 156 carri Crusader britannici attaccarono un centinaio di carri dell\u2032\"Ariete\", che aveva praticamente l'ala sinistra completamente scoperta. Inizialmente la \"22nd Armoured Brigade\" (l'unit\u00e0 che fronteggiava direttamente l\u2032\"Ariete\") riusc\u00ec a superare l'ala sinistra dei bersaglieri schierati a difesa, ma, appena intervennero i carri, i britannici furono respinti sull'ala destra e distrutti dai bersaglieri rimasti sulla linea. Dopo due giorni di feroci combattimenti la massa attaccante britannica era respinta (con circa 40 carri immobilizzati), sia pure a costo di gravi perdite nei carri e nei bersaglieri dell\u2032\"Ariete\". I carri italiani distrutti furono 34, principalmente del \"VII\" e dell\u2032\"VIII Battaglione Carristi\", che registrarono complessivamente morti o feriti sul 40% dei mezzi.\nSpostata nella zona di Sollum sub\u00ec ulteriori perdite negli scontri di Bir Cremisa (23 novembre) contro la 1\u00aa Divisione sudafricana e Sidi Rezegh (30 novembre), tanto che l'8 dicembre le rimaneva solo il \"IX Battaglione Carristi\" e pochi bersaglieri. A quella data ricevette l'ordine di ripiegare su El-Agheila con il resto dell'armata italo-tedesca. Il giorno 13 dicembre, a Quota 204 (nei pressi di Ain el-Gazala), venne bloccata da una forza mobile britannica e riusc\u00ec a riprendere la ritirata solo il giorno successivo, coperta da un attacco di Stuka. Quando, dopo altri scontri minori, la divisione raggiunse Agedabia (26 dicembre) aveva solo 6 carri, 11 pezzi da 75/27, 2 pezzi da 105/28 non pi\u00f9 di un battaglione di bersaglieri. L'ultima azione del ciclo operativo avvenne all'inizio di gennaio, quando oper\u00f2 con la \"Trieste\" e la \"90. Leichtedivision\" per arrestare un tentativo di sfondamento britannico a Chor el Bidan.\nLa riorganizzazione.\nDopo questo ciclo operativo l\u2032\"Ariete\" ricevette rinforzi sufficienti a riportare l'VIII ed il IX battaglione all'organico previsto e le venne assegnato il X Battaglione Carristi (fino a quel momento in organico alla \"Littorio\") in sostituzione del VII, ormai sciolto. In seguito all'assegnazione in organico di reparti di autoblindo e semoventi, dopo la riorganizzazione l'organico divisionale era il seguente:\nIl comando era passato al generale De Stefanis\nAin el-Gazala.\nIl 21 gennaio, ad organici ancora incompleti (in realt\u00e0 la divisione non riusc\u00ec mai a raggiungere la sua pianta organica) partecipava alla controffensiva che avrebbe portato le linee italo-tedesche alla linea di \u2018Ain el-Gazala. Uno dei maggiori problemi nel corso di questa azione fu dato dal numero di prigionieri britannici, che dovranno attendere 3 settimane prima che arrivi la scorta, condividendo quindi la vita dei militari italiani per tutto quel periodo.\nNel maggio il CAM prendeva la denominazione di \"XX Corpo d'armata\" ed il 26 maggio l\u2032\"Ariete\" iniziava la marcia verso sud per Bir Hakeim e la Ain el-Gazala. \nLa mattina del 27 travolse nuovamente la 3\u00aa Brigata motorizzata indiana sulle posizioni di Rugbet el Atasc, superata di slancio, mentre nel corso del pomeriggio, probabilmente per un errore di rotta, il IX battaglione del 132\u00ba reggimento carri and\u00f2 a scontrarsi con la munitissima posizione fortificata di Bir Hakeim, tenuta dalla 1\u00aa Brigata della Francia Libera. Nella battaglia la divisione sub\u00ec gravi perdite sia in personale sia in carri (circa 30 distrutti da mine e cannoni controcarri francesi), tuttavia guid\u00f2 l'investimento finale di Tobruk (21 giugno) a fianco della \"Trieste\". Nel corso della battaglia l\u2032\"Ariete\" aveva operato in continuazione a fianco del \"DAK\", dimostrando in varie occasioni di non essere inferiore alle analoghe unit\u00e0 tedesche, fornite di materiale (carri e veicoli da trasporto) nettamente superiore a quello italiano.\nLa prima battaglia di El Alamein.\nRifornitasi di mezzi e di carburante dai depositi catturati a Tobruk l\u2032\"Ariete\" super\u00f2 Sidi Barrani, dove fu accolta trionfalmente dai prigionieri italiani del locale campo di concentramento e si diresse su El Alamein. Nel corso dell'inseguimento dell'\"8\u00aa Armata\" moriva il generale Baldassarre (comandante del \"XX Corpo\") ed il generale De Stefanis veniva chiamato a sostituirlo, il comando dell\u2032\"Ariete\" era preso ad interim dal generale Arena, che poco tempo dopo veniva sostituito dal generale Infante.\nGiunta ad El Alamein il 3 luglio con una trentina di carri e circa 600 bersaglieri, l\u2032\"Ariete\", attacc\u00f2 il dispositivo difensivo britannico, senza attendere che la \"Trieste\" le coprisse il fianco destro ma, contrattaccata da tutti e due i lati dalla \"2\u00aa Divisione Neozelandese\" nonch\u00e9 da due brigate della \"7\u00aa Divisione Corazzata\", fu costretta a ripiegare sulle linee della \"Pavia\". Fu ritirata dal fronte il 6 luglio, dopo aver ceduto tutti i carri superstiti alla \"Trieste\", per rientrare in prima linea il giorno 14 luglio, con un pugno di carri arrivati nel frattempo da Tripoli.\nLa penuria di mezzi (il \"132\u00ba Reggimento Carristi\" rimase fino alla fine di agosto con il soli \"IX\" e \"X Battaglione Carri M\") imped\u00ec alla divisione di avere un ruolo significativo nella Battaglia di Alam Halfa.\nLa seconda battaglia di El Alamein.\nLa Divisione \"Ariete\" occupa con la \"21\u00aa Panzerdivision\" la posizione all'estremo sud dello schieramento italo- tedesco, sempre inquadrata nel \"XX Corpo\". Il \"132\u00ba Reggimento Carristi\" nel corso di settembre ricevette il \"XIII Battaglione Carri M\" (anche l'VIII era stato sciolto). All'inizio della battaglia l\u2032\"Ariete\" aveva solo un centinaio di carri (in gran parte M 14/41) e 16 semoventi 75/18, i battaglioni bersaglieri avevano l'organico di una compagnia. La seconda battaglia di El Alamein inizi\u00f2 il 23 ottobre, l\u2032\"Ariete\" fu tenuta inizialmente in riserva, a protezione delle retrovie della \"Brescia\" e della \"Folgore\". Il 26 ottobre fu spostata a nord nella zona di Deyr el-Murra, dove, assunta la formazione da combattimento, punt\u00f2 da sud su Tel el-Aqqir, mentre la \"Littorio\" e la \"15\u00aa Panzerdivision\" convergevano da nord, ma la violenta reazione britannica costrinse le divisioni dell'Asse a ritirarsi. Il 2 novembre fall\u00ec l'ultimo tentativo di contrattacco delle forze corazzate italo tedesche. All'alba del 3 novembre l\u2032\"Ariete\", tornata a nord, si prepar\u00f2 a chiudere il varco aperto nella linea italo-tedesca, ma il 4 novembre alle 8 del mattino gli attacchi delle forze corazzate britanniche presenti nella zona (tutta la \"7\u00aa Brigata Corazzata\" ed aliquote della \"10\u00aa Brigata Corazzata\") iniziarono ad investire le forze rimaste alla Divisione. Nel pomeriggio la posizione dell\u2032\"Ariete\" fu aggirata e alle 15.30 il generale Arena, comandante della divisione, lanci\u00f2 questo messaggio ai comandi superiori:\nIn questo combattimento furono annientati tutti i battaglioni carri, tranne il XIII, il reggimento bersaglieri e le batterie di semoventi. Il 6 novembre, presso Fuka, anche il \"XIII Battaglione Carristi M\", l'unico \"sopravvissuto\" agli scontri dei giorni precedenti (non allineava pi\u00f9 d'una ventina di carri) venne impegnato da forze nemiche soverchianti e distrutto.\nIl Gruppo Tattico \"Ariete\".\nCon i resti delle divisioni del \"XX Corpo d'armata\" (\"132\u00aa Divisione corazzata \"Ariete\"\", \"133\u00aa Divisione corazzata \"Littorio\"\" e \"101\u00aa Divisione motorizzata \"Trieste\"\") fu formato un gruppo tattico denominato \"Ariete\" con il seguente organico:\nIl gruppo tattico cooper\u00f2 con la \"90\u00aa Leggera tedesca\" per tutta la ritirata dall'Egitto alla Tripolitania. L'unit\u00e0 si fermava ad el-Agheila il giorno 22 novembre, ed il giorno 25 novembre era raggiunta in quella posizione dall'ordine di scioglimento.\n135\u00aa Divisione cavalleria corazzata \"Ariete\".\nL'\"Ariete\" venne ricostituita nell'aprile 1943 in patria con la denominazione 135\u00aa Divisione cavalleria corazzata \"Ariete\" e inviata nei primi giorni del settembre 1943, al comando del generale Raffaele Cadorna, a presidiare la zona a nord di Roma.A seguito della proclamazione dell'armistizio a partire dal 9 settembre 1943 contrast\u00f2 il movimento verso sud della 3\u00aa Panzergrenadier Division tedesca, resistendo validamente a Monterosi e Manziana nei pressi del Lago di Bracciano, fino all'ordine di cessate il fuoco. La Divisione fu sciolta nei giorni immediatamente successivi e il suo armamento requisito dai tedeschi.\nLa ricostituzione dell'\"Ariete\" nel secondo dopoguerra.\nL'Unit\u00e0 fu ricostituita nel dopoguerra, pi\u00f9 precisamente il 23 maggio 1948, quando si form\u00f2 il Raggruppamento corazzato \"Ariete\" che il 1\u00ba giugno dello stesso anno and\u00f2 a costituire la nuova Brigata corazzata \"Ariete\", con sede inizialmente a Roma e successivamente a Pordenone, trovando la sua sede definitiva e posto alle dipendenze del V Corpo d'armata. Primo comandante dopo questa ricostruzione fu il generale Tommaso Lequio di Assaba.\nIl 1\u00ba ottobre 1952 la Brigata corazzata \"Ariete\" venne riconfigurata nella Divisione corazzata \"Ariete\".\nA seguito della ristrutturazione dell'Esercito Italiano del 1975, i reparti della Divisione, eccetto i reparti di supporto divisionale e di supporto logistico passarono alle dipendenze di tre brigate autonome: 32\u00aa Brigata corazzata \"Mameli\", 132\u00aa Brigata corazzata \"Manin\" e 8\u00aa Brigata meccanizzata \"Garibaldi\".\nIl 1\u00ba ottobre 1986, a seguito dell'abolizione del livello divisionale nell'Esercito Italiano, l'Unit\u00e0 viene sciolta per rinascere immediatamente a livello di brigata come 132\u00aa Brigata corazzata \"Ariete\" con comando in Pordenone per trasformazione della 132\u00aa Brigata corazzata \"Manin\"."}
{"id": "756169", "revid": "73936", "url": "https://it.wikipedia.org/wiki?curid=756169", "title": "Willard F. Libby", "text": ""}
{"id": "756170", "revid": "124366918", "url": "https://it.wikipedia.org/wiki?curid=756170", "title": "Cavedio", "text": "In architettura il cavedio (dal latino \"cavaedium\", spazio scoperto al centro della \"domus\" romana con funzioni di atrio) identifica la chiostrina (generalmente sottostante a un lucernario) oppure il cortile interno di un edificio che ha la finalit\u00e0 di distribuire luce e aerazione ai locali che vi si affaccino.\nGeneralmente \u00e8 a cielo aperto oppure, laddove sia chiuso, il tetto \u00e8 quello dell'edificio in cui si trova; per questa ragione esso \u00e8 idoneo anche a ospitare montanti che distribuiscono servizi di qualsiasi natura ai vari piani (condotti dell'acqua, gas, scarichi acque bianche e nere, linee elettriche, telefoniche, dati, ecc.).\nAnche i pozzi di ventilazione possono fungere da cavedio.\nIn taluni casi il cavedio pu\u00f2 essere anche soltanto un pozzo di ventilazione.\nAspetti giuridici in Italia.\nIn ragione sia della configurazione fisica (essendo circoscritto dalle fondazioni e dai muri perimetrali dell'edificio) sia della specifica funzione di distribuzione d'aria e luce agli ambienti che su esso prospettano, al cavedio si applica il regime giuridico del cortile e, al pari di quest'ultimo, in difetto di specifico titolo contrario, il cavedio va considerato parte comune dell'edificio, come affermato con sentenza n. 17556 del da parte della II sezione della Corte di cassazione.\nInoltre, in base all'art. 4, comma 4, del D.P.R. n. 162/1999 e successive modifiche, non pu\u00f2 essere adibita a cavedio una struttura tecnica come il vano corsa dell'ascensore, nel quale possono essere ospitate solo le pertinenze strettamente necessarie al funzionamento del dispositivo stesso."}
{"id": "756171", "revid": "107311047", "url": "https://it.wikipedia.org/wiki?curid=756171", "title": "Contratto a efficacia obbligatoria", "text": "Si parla di contratto ad effetti obbligatori per mettere in evidenza l'attitudine del contratto a creare rapporti di obbligazione, a prescindere da eventuali ulteriori effetti reali che possano determinarsi in base ad esso.\nIl contratto a effetti obbligatori nei vari ordinamenti.\nItalia.\nNell'ordinamento giuridico italiano, in base all'articolo 1173 del codice civile il contratto \u00e8 fonte di obbligazioni; stando a tale norma, quindi, tutti i contratti hanno un'efficacia obbligatoria di base, cui pu\u00f2 aggiungersi un'efficacia reale se sono integrati i requisiti di cui all'art. 1376 c.c..\nNell'ambito dei contratti ad effetti obbligatori e reali ad un tempo, particolare importanza rivestono le vendite ad effetti obbligatori: la vendita di cosa futura, la vendita di cosa altrui, la vendita di cosa generica, la vendita alternativa."}
{"id": "756172", "revid": "1259603", "url": "https://it.wikipedia.org/wiki?curid=756172", "title": "Antonio Cederna", "text": "Biografia.\nFiglio di Giulio Cederna e di Ersilia Gabba, fratello della giornalista Camilla Cederna e padre di Giuseppe, Camilla e Giulio Cederna; nipote di Antonio, valtellinese di modeste condizioni, prima garibaldino e poi imprenditore di cotone a Milano. La madre Ersilia, figlia di Luigi Gabba, garibaldino e professore al Politecnico di Milano, \u00e8 una delle prime donne in Italia a conseguire la laurea (in germanistica).\nNel 1943, per sfuggire alla chiamata alle armi dell'esercito della Repubblica di Sal\u00f2, si rifugia in Svizzera; viene arrestato e internato nel campo di B\u00fcren an der Aare, nel Canton Berna. Nel 1945 riesce a rientrare in Italia.\nSi laurea in Archeologia classica all'Universit\u00e0 degli Studi di Pavia nel 1947 con una tesi sulla scultura tardo-romana e consegue il diploma alla scuola di perfezionamento di Roma nel 1951.\nAbbandona quasi subito per\u00f2 l'archeologia per dedicarsi con passione e impegno a campagne di stampa volte a sensibilizzare l'opinione pubblica sui problemi inerenti alla salvaguardia del territorio, del patrimonio naturale e culturale italiano.\nL'attivit\u00e0 di giornalista e di scrittore.\nLa tesi della scuola di perfezionamento, una relazione sui risultati di uno scavo effettuato insieme all'archeologo Lucos Cozza a Carsoli, viene pubblicata su importanti riviste specialistiche. A seguito di ci\u00f2 Elena Croce lo chiama a collaborare alla rivista \"Lo spettatore italiano\" occupandosi prevalentemente di critica d'arte; un suo articolo viene notato da Carlo Antoni, che lo segnala a Mario Pannunzio. Da questo momento, \u00e8 il 1950, Cederna inizia a collaborare con il settimanale \"Il Mondo\".\nIl primo articolo per \"Il Mondo\" \u00e8 del 2 luglio 1949.\nNell'Italia della ripresa economica e della ricostruzione sono sempre pi\u00f9 grandi le minacce al patrimonio artistico, storico e paesaggistico italiano: Cederna abbandona l'archeologia e si dedica alla denuncia sistematica dell'attivit\u00e0 di rovina dei beni culturali e del territorio italiani.\nSi dedica alla difesa dei centri storici italiani (Roma, Milano e Venezia) dagli sventramenti e dalla speculazione edilizia selvaggia, \u00e8 a favore della costituzione del Parco dell'Appia Antica a Roma, a rischio \"cementificazione\" e della tutela dei parchi nazionali e delle coste valorizzando le zone umide da svantaggiose opere di bonifica.\nScrive su \"Il Mondo\" fino a quando il giornale non chiude (1966). Dal 1966 al 1969 scrive sulle riviste \"Abitare\" e \"Casabella\", dal 1967 al 1981 sul \"Il Corriere della Sera\", poi, tra il 1981 e il 1996 collabora con \"La Repubblica\" e \"L'Espresso\".\nPubblica molti libri sulla distruzione del patrimonio artistico, storico e paesaggistico italiano: \"I Vandali in casa\" (Laterza, 1965), \"La distruzione della natura in Italia\" (Einaudi, 1975), \"Mussolini urbanista\" (Laterza, 1980), \"Brandelli d'Italia\" (Newton Compton, 1991).\nAll'opera di giornalista e scrittore affianca l'attivit\u00e0 di divulgatore con la partecipazione a convegni, manifestazioni e campagne politiche.\nL'attivit\u00e0 politica e istituzionale.\nNel 1955 \u00e8 tra i fondatori di Italia Nostra, di cui \u00e8 poi consigliere nazionale (dal 1960), presidente della Sezione Romana (dal 1980), e socio onorario.\nNegli anni settanta fa parte della VI sezione del Consiglio Superiore dei Lavori Pubblici.\n\u00c8 consigliere comunale di Roma dal 1958 al 1961 e dal 1989 al 1993 e deputato della Sinistra Indipendente dal 1987 al 1992, in parlamento contribuisce alla stesura di leggi per la difesa del territorio e la tutela del patrimonio naturale, come la \"legge per Roma Capitale\" e la \"Legge Quadro sulle aree naturali protette\".\nIl Parco dell'Appia Antica.\nTra le sue battaglie, quella per la tutela dell'Appia Antica \u00e8 stata un \"fil rouge\" durante tutta la sua esistenza: ad essa ha dedicato pi\u00f9 di 140 articoli.\nNel 1993 viene nominato Presidente dell'Azienda Consortile per il Parco dell'Appia Antica, e si batte duramente perch\u00e9 il progetto del Parco possa decollare.\nGli viene offerta da un vasto schieramento democratico e ambientalista la candidatura a Sindaco di Roma, ma rifiuta.\nMuore il 27 agosto del 1996; sei mesi dopo, il 9 marzo 1997, viene festeggiata la prima \"domenica a piedi\" sull'Appia.\nL'Archivio Cederna.\nDa novembre 2008 la villa di Capo di Bove, situata nell'omonimo sito archeologico lungo la via Appia, ospita l\"'Archivio Antonio Cederna\"; lo compongono materiali che coprono un arco temporale che va dagli anni 1940 agli anni 1990: la corrispondenza ufficiale e personale, fotografie, appunti manoscritti, articoli, mappe e planimetrie, documenti inediti. \u00c8 conservata qui anche la sua biblioteca: 4.000 volumi di archeologia, urbanistica, architettura, ambiente, storia di Roma, storia dell'arte, legislazione sulla salvaguardia di beni storico-artistici e paesaggistici.\nVita privata.\nSposato nel 1956, ha avuto tre figli: Giuseppe, Camilla e Giulio. Era fratello della scrittrice e giornalista Camilla Cederna.\nRiconoscimenti.\nNel 1970 ha ricevuto il Premio Saint-Vincent per il giornalismo.\nLa citt\u00e0 di Milano gli ha dedicato i giardini pubblici di Via Principe Eugenio."}
{"id": "756173", "revid": "92719", "url": "https://it.wikipedia.org/wiki?curid=756173", "title": "Melanosuchus", "text": ""}
{"id": "756174", "revid": "71814", "url": "https://it.wikipedia.org/wiki?curid=756174", "title": "Norma imperativa", "text": ""}
{"id": "756183", "revid": "339392", "url": "https://it.wikipedia.org/wiki?curid=756183", "title": "Divisione Ariete", "text": ""}
{"id": "756188", "revid": "1704827", "url": "https://it.wikipedia.org/wiki?curid=756188", "title": "Maccio Capatonda", "text": "Biografia.\nMarcello Macchia nasce a Vasto, in provincia di Chieti, ma cresce nel capoluogo di provincia, dove inizia a realizzare i suoi primi sketch comici. Nel 2001 si laurea in tecniche pubblicitarie a Perugia.\nHa partecipato ai programmi televisivi \"Mai dire Luned\u00ec\" e \"Mai dire Marted\u00ec\". Precedentemente aveva fondato a Milano la Shortcut Productions, insieme a Enrico Venti, suo storico amico, anche lui di Chieti. Nel 2013 \u00e8 ideatore, regista e interprete principale della serie televisiva \"Mario\".\n\"Mai dire..\"..\nIn un primo tempo si \u00e8 dedicato (accompagnato dal suo inseparabile gruppo) alla produzione di finti \"reality\" televisivi, come il \"Divano Scomodo\", \"il Gabinetto\" e \"Il Grandangolo\", tutti caratterizzati da una vena ironico-demenziale.\nQueste produzioni posero le basi per la seguente e pi\u00f9 famosa produzione di Macchia, l'anno successivo, sempre a \"Mai dire...\" con la Gialappa's Band. Qui impersonava un attore fittizio - chiamato Maccio Capatonda (assurto poi a suo effettivo nome d'arte, in virt\u00f9 della fortissima identificazione da parte del pubblico tra lui ed il personaggio interpretatovi) - che recitava in una serie di sketch, parodia dei pi\u00f9 famosi trailer cinematografici. Molte di queste parodie, a loro volta dei veri e propri cortometraggi comici, hanno ottenuto un notevole successo fra gli spettatori del programma e, complice anche la diffusione su Internet (specialmente tramite YouTube), sono diventati dei veri e propri oggetti di culto tra gli appassionati. Alla comicit\u00e0 contribuiscono gli \"attori\" che, insieme a Capatonda, \"recitano\" in questi sketch: personaggi uniti dal comune denominatore della totale incapacit\u00e0 espressiva e recitativa e contraddistinti da nomi alquanto improbabili.\nSempre in chiave parodistica, Macchia ha presentato altri sketch:\nDal 23 gennaio 2007, con l'arrivo di \"Mai Dire Marted\u00ec\", l'attore si esibisce in un altro tipo di sketch, impersonando il cantante piagnucoloso Mariottide.\n\"All Music Show\".\nNella stagione televisiva 2005-2006 partecipa allo show televisivo \"All Music Show\", in onda sulla rete televisiva All Music, in cui appare in numerosi \"sketch\" che mettono alla berlina celebri trasmissioni televisive, televendite o telefilm, portandone le situazioni tipo e i luoghi comuni fino all'eccesso con fini umoristici.\nTra i principali troviamo:\nFlopTV.\nDal 23 febbraio 2009, Maccio e la sua crew sono i protagonisti di una nuova web TV dedicata interamente alla comicit\u00e0, al surreale e all'umorismo pi\u00f9 caustico: FlopTV. Queste sono le produzioni targate \"ShortCut Productions on line\" apparse sul sito FlopTV.\nPer FlopTV \u00e8 stata anche realizzata un'avventura interattiva intitolata \"12\", disponibile nell'App Store.\n\"Tatami\".\nDall'8 dicembre 2009 per la trasmissione di Rai 3, \"Tatami\", recita nel ruolo di \"Jerry Polemica\" che investiga sui luoghi comuni e le leggende metropolitane della nostra societ\u00e0. Parodia del giornalismo investigativo alla Michael Moore (che aveva gi\u00e0 parodiato nel trailer \"Fernet 9-11\u00b0\").\nPubblicit\u00e0.\nLa prima pubblicit\u00e0 che realizza con la neonata Shortcut Productions \u00e8 quella contro il fumo, che va in onda su Italia 1 e lo rende famoso. Nel 2005, per il lancio del nuovo show di All Music realizza alcuni promo. Nel 2006 gira uno spot della FinecoBank. Nel 2008 gira come regista la pubblicit\u00e0 della Burn. Sempre nel 2008, con tutto il cast dei suoi trailer, realizza una pubblicit\u00e0 sulla vita senza droga. Nel 2009 collabora con l'Associazione Ipo per aiutare le popolazioni dell'Africa e una per i parti prematuri (Human Seed). Nel 2011 realizza la pubblicit\u00e0 della Gazzenda, l'agenda de La Gazzetta dello Sport. Nel 2012 contribuisce alla sceneggiatura, gira come regista e partecipa con dei cameo alla realizzazione di 5 corti pubblicitari per Calgon della Reckitt Benckiser dal titolo \"Lavatrici finite male\" con l'agenzia Draftfcb.\n\"Lo Zoo di 105\".\nDal 24 gennaio 2011, insieme a Luigi Luciano (Herbert Ballerina) ed Enrico Venti (Ivo Avido), fa parte del programma radiofonico \"Lo Zoo di 105\", dove nelle scenette da lui realizzate riprende alcuni suoi personaggi di successo come Padre Maronno, Mariottide, Jerry Polemica. Nello Zoo realizza molte scenette inedite, tra cui l'ispettore anale, il 4e48, la Babbi editore e altre mantenendo sempre il suo stile demenziale e satirico.\n\"Ma anche no\".\nDal 4 dicembre 2011 collabora con il programma televisivo di LA7 \"Ma anche no\" attraverso la realizzazione di alcuni trailer cinematografici fittizi e della serie \"Unreal TG\", in cui interpreta l'inviato Neri Pupazzo.\n\"Mario\".\nDal 28 febbraio al 25 aprile 2013 \u00e8 andata in onda in seconda serata su MTV Italia \"Mario\", una serie televisiva di 18 episodi della durata di 20 minuti circa, in cui Maccio interpreta il protagonista Mario, un giornalista televisivo che deve fare i conti con situazioni surreali, ma anche ruoli secondari come Oscar Carogna (personaggio uguale a Neri Pupazzo), Ippolito Germer e Piero Peluria. Una seconda serie, composta da 16 episodi, \u00e8 andata in onda dal 7 ottobre al 25 novembre 2014 sempre su MTV.\n\"Italiano medio\".\nNei mesi di settembre e ottobre 2014 hanno avuto luogo le riprese del primo film di Maccio Capatonda, intitolato \"Italiano medio\" e uscito nelle sale il 29 gennaio 2015, prodotto da Marco Belardi per Lotus Production e distribuito da Medusa Film.\n\"Angry Birds - Il film\".\nPartecipa nel 2016 al cast come doppiatore delle voci italiane del film d'animazione \"Angry Birds\" doppiando il personaggio Red, l'uccello rosso nel ruolo di protagonista.\n\"Mariottide la sitcom\".\nMaccio Capatonda, durante il mese di ottobre 2016, ha lanciato la sitcom \"Mariottide\" prodotta per Infinity Tv da LOTUS Production e SHORTCUT Productions in collaborazione con VideoTime. Tutte le 20 puntate della sitcom sono disponibili in esclusiva sulla piattaforma di streaming di Infinity.\n\"Quel bravo ragazzo\".\nNel primo film di Herbert Ballerina come protagonista, intitolato \"Quel bravo ragazzo\", Maccio interpreta un ruolo di secondo piano: il parroco di un paese siciliano, Don Isidoro. Il film \u00e8 uscito nelle sale il 17 novembre 2016 distribuito dalla Medusa Film.\n\"Omicidio all'italiana\".\nMaccio Capatonda \u00e8 di nuovo protagonista di un film diretto e scritto da lui stesso, intitolato \"Omicidio all'italiana\". Al suo fianco ci sono nuovamente Herbert Ballerina e Ivo Avido. Il film \u00e8 uscito nelle sale cinematografiche il 2 marzo 2017 ed \u00e8 distribuito da Medusa Film.\nThe Generi.\nNel 2018 \u00e8 protagonista, sceneggiatore e regista della serie televisiva The Generi.\nStile.\nLa sua comicit\u00e0 si basa principalmente sulla parodia di comuni errori della lingua italiana o su termini usati raramente e in altri contesti; Capatonda fa parlare i suoi personaggi come goffi analfabeti che creano inconsapevolmente numerosi neologismi per potersi esprimere. Un'altra parte della sua produzione ridicolizza trasmissioni televisive quali pubblicit\u00e0, reality, telegiornali, cartomanti televisivi, le soap opera o ancora i trailer cinematografici, infarcendo i vari sketch di onomatopee e frasi pronunciate con un'enfasi oltremodo marcata. Un'altra caratteristica dei suoi sketch sono i nomi dei personaggi: quasi sempre ridicoli, molto improbabili, basati su giochi di parole.\nTra le sue produzioni figurano anche piccole scenette pubblicitarie utilizzate per la promozione di prodotti o emittenti televisive (All Music ad esempio). Nel 2008 dirige e partecipa ai videoclip delle canzoni \"Parco Sempione\" e \"Ignudi fra i nudisti\" del gruppo Elio e le Storie Tese e il videoclip della canzone \"Il topo mangia il gatto\" di Francesco Baccini. Compare anche nel video del brano \"Le gite fuori porta\" degli Amari nei panni di Mariottide."}
{"id": "756209", "revid": "1305772", "url": "https://it.wikipedia.org/wiki?curid=756209", "title": "Mole (disambigua)", "text": ""}
{"id": "756216", "revid": "1543377", "url": "https://it.wikipedia.org/wiki?curid=756216", "title": "Filologia cognitiva", "text": "La filologia cognitiva \u00e8 la scienza che studia i testi scritti e orali, considerandoli come prodotti dei processi mentali umani. Essa quindi mette a confronto i risultati delle ricerche proprie della scienza del testo, con quelli della ricerca sperimentale in campo psicologico e della produzione di sistemi d'intelligenza artificiale.\nIn particolare questa disciplina\nFra i fondatori e i cultori di questa materia si annoverano: Paolo Canettieri, Domenico Fiormonte, Anatole Pierre Fuksas e Luca Nobile in Italia; Beno\u00eet de Cornulier e Fran\u00e7ois Recanati in Francia; Juli\u00e1n Santano Moreno in Spagna; David Herman e Manfred Jahn in Germania; Gilles Fauconnier, Alan Richardson e Mark Turner negli USA."}
{"id": "756228", "revid": "1305772", "url": "https://it.wikipedia.org/wiki?curid=756228", "title": "Alytus", "text": "Alytus (\"Olita\" in polacco, \"Aliten\" in tedesco) \u00e8 una citt\u00e0 situata nella Lituania meridionale, \u00e8 il capoluogo della Contea di Alytus.\nLa sua popolazione nel 2010 era di 65.524 abitanti. Alytus \u00e8 il centro storico della regione della Dz\u016bkija. La citt\u00e0 si sviluppa sulle sponde del fiume Nemunas. La maggiore autostrada che connette Vilnius (110 km a nord-ovest), Kaunas (70 km a nord), Lazdijai (45 km a sud-ovest), e Hrodna (100 km a sud) in Bielorussia passa da Alytus.\nSport.\nLa squadra cittadina di pallacanestro, disciplina che \u00e8 comunemente considerata sport nazionale, \u00e8 il K.K. Dz\u016bkija Alytus.\nLa squadra calcistica principale della citt\u00e0 \u00e8 il Dainava Alytus."}
{"id": "756234", "revid": "6163682", "url": "https://it.wikipedia.org/wiki?curid=756234", "title": "Brianzolo", "text": ""}
{"id": "756249", "revid": "15756", "url": "https://it.wikipedia.org/wiki?curid=756249", "title": "Gambettola", "text": "Gambettola (\"Gambetla\" oppure \"E' Bosch\" in romagnolo) \u00e8 un comune italiano di abitanti della provincia di Forl\u00ec-Cesena in Emilia-Romagna. Il comune, che \u00e8 distante circa 30 chilometri dal capoluogo Forl\u00ec, si trova nel comprensorio di Cesena.\nGeografia fisica.\nPosto a ridosso della via Emilia fra Cesena, dalla quale dista 10\u00a0km, e Savignano sul Rubicone, distante 7\u00a0km, Gambettola si sviluppa su un territorio pianeggiante facente parte della Pianura Padana. L'altitudine media \u00e8 di 31 metri sul livello del mare. Il comune dista circa 3 chilometri dalle colline dell'entroterra e 8 chilometri dal mare. Il centro del paese \u00e8 attraversato dal torrente Rigossa, che, presso la localit\u00e0 di Gatteo a Mare, confluisce nel Pisciatello.\nStoria.\nTracce di insediamenti romani sono state ritrovate durante scavi post-bellici effettuati nelle zone limitrofe, ma non nel territorio dell'attuale comune. Qualche ipotesi afferma che l'attuale torrente che prende il nome di Rigoncello sia stato in passato il corso del fiume Rubicone. \nDocumenti del XIII secolo fanno riferimento ad un \"Castrum Boschi\", e Il Bosco \u00e8 stato la denominazione rimasta in uso fino al Novecento. \nDalle prime fonti storiche si sa che nel 1371 a Castrum Boschi v'erano 26 focolari (ovvero una popolazione di circa 130 unit\u00e0) e che faceva parte del contado riminese. Il \"castrum\" non era altro che un fondo posto a sud della Via Emilia, con scarsa rilevanza. Dal 1400 Castrum Boschi (la parte a nord) tende a sparire nei riferimenti e si fanno sempre pi\u00f9 insistenti le citazioni di Villa Buschi o Villa Bosco, come venne chiamato fino alla met\u00e0 del Seicento.\nIl 1400 vede la venuta dei Malatesta, ed \u00e8 possibile individuare il primo signore di Gambettola nella persona di Gottifredo di Rodolengo d'Iseo, capitano di ventura e condottiero al servizio di Sigismondo Pandolfo Malatesta. La sconfitta di Pandolfo contro le truppe papali port\u00f2 Gambettola sotto il dominio pontificio, pur restando sotto la guida di Gottifredo, che nel frattempo era passato dalla parte del papato e per ricompensa aveva ottenuto anche il territorio di Villa Bosco. Da questo momento si pu\u00f2 parlare di un unico territorio posto sotto la stessa giurisdizione.\nLa Famiglia Isei ne mantenne il dominio fino al 1638, data nella quale l'intero feudo pass\u00f2 sotto lo Stato Pontificio con il nome di Comune di Gambettola. Alla conquista napoleonica, il Comune fu sciolto e spartito fra Longiano e Gatteo. La restaurazione del 1817 riport\u00f2 Gambettola sotto il papato e le venne restituito lo status di Comune. Nel 1861 avvenne l'annessione al Regno d'Italia.\nLa seconda guerra mondiale port\u00f2 notevole distruzione. Una parte notevole dei palazzi antichi sono stati abbattuti dai bombardamenti negli scontri lungo la Linea Gotica (che in Romagna vide le battaglie pi\u00f9 sanguinose e cruente).\nIl 15 ottobre del 1944 Gambettola fu liberata dalle truppe alleate e negli anni a seguire conobbe un deciso sviluppo economico, con un forte aumento della popolazione e una notevole estensione dell'abitato.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nScuole.\nSono presenti un asilo nido, 4 scuole materne, 2 scuole elementari e una scuola media.\nEconomia.\nSono presenti numerose attivit\u00e0 artigianali, agricole e industriali. L'industria \u00e8 prevalentemente legata alla rottamazione e al riciclo di materiale metallico e pezzi di ricambio.\nL'economia ebbe un forte impulso negli anni sessanta e settanta del XX secolo. Molte persone cominciarono a raccogliere stracci e materiale in dismissione per il riciclo e il riutilizzo .\nInoltre sono presenti aziende di laterizi, elettronica e produzione di macchine per il fitness. Consistente \u00e8 anche l'industria agroalimentare che esporta nel mercato europeo.\nParticolarmente interessante \u00e8 l'artigianato, che ha saputo mantenere nel tempo la tradizione del manufatto. Famose le stamperie tradizionali romagnole (silografia), che producono tele di pregevole fattura utilizzando metodi di stampa antichi (gli stampi vengono ancora intagliati a mano nel legno dagli stessi artigiani) tramandati di generazione in generazione.\nPregevoli anche le aziende per la lavorazione del legno e la decorazione delle ceramiche.\nInfrastrutture e trasporti.\nIl territorio comunale di Gambettola \u00e8 delimitato a sud dalla Via Emilia (SS9). \u00c8 inoltre collegato tramite la SP97 a Cesenatico, da cui dista 14 chilometri.\nNon \u00e8 attraversato direttamente, ma \u00e8 vicino all'autostrada A14, accessibile allo svincolo Valle del Rubicone (4,5\u00a0km), nel comune di Gatteo. \nA Gambettola \u00e8 presente una stazione ferroviaria lungo la linea Bologna-Ancona"}
{"id": "756251", "revid": "585241", "url": "https://it.wikipedia.org/wiki?curid=756251", "title": "Anna (sommo sacerdote)", "text": "Deposto da Valerio Grato, rimase comunque influente all'interno del sinedrio per molti altri anni e mantenne il titolo di sommo sacerdote. Gli succedettero, come sommi sacerdoti, diverse persone della sua famiglia, tra cui il genero Caifa.\n\u00c8 noto soprattutto per aver partecipato, secondo il racconto dei Vangeli, al processo che condann\u00f2 a morte Ges\u00f9.\nNella tradizione ebraica.\nSecondo la lista dei sommi sacerdoti di Israele ben sei sommi sacerdoti successivi sono suoi figli o appartenenti alla sua famiglia:\nCos\u00ec Giuseppe Flavio nelle Antichit\u00e0 giudaiche commenta questa situazione: \nNei Vangeli e nel Nuovo Testamento.\nDa quanto si desume dai Vangeli, anche durante il mandato di Caifa, Anna dovette esercitare una forte autorit\u00e0.&lt;br&gt;\nL'evangelista Luca, iniziando a presentare la vita pubblica di Ges\u00f9 e cercando di inquadrare storicamente gli avvenimenti, dice nel suo vangelo: Menziona i sommi sacerdoti Anna e Caifa, come se entrambi avessero detenuto contemporaneamente questa carica.&lt;br&gt;\nQualche anno dopo, durante la passione di Ges\u00f9, l'evangelista Giovanni racconta nel suo vangelo () che quando Ges\u00f9 fu catturato venne portato prima davanti ad Anna, che lo interrog\u00f2 per primo e solo dopo da questi fu inviato a Caifa.\nAncora all'inizio degli Atti degli Apostoli Anna viene ricordato come sommo sacerdote insieme a Caifa e ad altri due personaggi di nome Giovanni ed Alessandro: \nTradizione cristiana.\nLa tradizione cristiana attribuisce quindi sia ad Anna che a Caifa la responsabilit\u00e0 di aver mandato Ges\u00f9 a morte. Ad esempio nella Divina Commedia entrambi sono puniti allo stesso modo: crocifissi per terra nella bolgia degli ipocriti, vengono calpestati da tutti i dannati che passano in quel punto, i quali vestono pesantissime cappe di piombo (Inferno XXIII, 110-126)."}
{"id": "756260", "revid": "767487", "url": "https://it.wikipedia.org/wiki?curid=756260", "title": "Squadra antifurto", "text": "Squadra antifurto \u00e8 un film italiano del 1976 diretto da Bruno Corbucci.\n\u00c8 il secondo capitolo della saga di Nico Giraldi interpretato da Tomas Milian, dopo \"Squadra antiscippo\".\nTrama.\nPassato alla squadra antifurto, il maresciallo Giraldi si occupa di criminali che commettono furti in appartamenti o rubano automobili. Tra questi vi \u00e8 una banda di cui fa parte Tapparella, un ladro fidanzato con Olimpia, Zagaja, un ladro balbuziente e i siciliani Rosario e Salvatore Trapanese. Tra i vari furti la banda ne compie uno in una villa di un americano, Ralf Douglas, che si scoprir\u00e0 essere un ex agente della CIA. I ladri entrano in possesso di documenti riguardanti un enorme giro di tangenti a favore di varie e importanti personalit\u00e0.\nResosi conto dell'importanza dei documenti, Tapparella si mette in contatto con emissari di Ralf Douglas, chiedendo una somma di denaro per la riconsegna, ma viene ucciso. Anche il socio Zagaja far\u00e0 la stessa fine e quindi il maresciallo Giraldi capisce che Douglas \u00e8 stato derubato di qualcosa di importante.\nPer appurare la sua tesi, vengono pedinati i fratelli Trapanese che nel frattempo si sono messi in contatto con gli emissari di Douglas. Il tentativo fallisce e anche i due ladri vengono uccisi, ma un emissario di Douglas lascia una traccia e grazie a quella Giraldi vola a New York dove trova Douglas e lo fa arrestare.\nDistribuzione.\nDistribuito nei cinema italiani il 29 ottobre 1976, il film ha incassato complessivamente 1.825.316.810 di lire dell'epoca."}
{"id": "756263", "revid": "729019", "url": "https://it.wikipedia.org/wiki?curid=756263", "title": "Stazione di Pieve Ligure", "text": "La stazione di Pieve Ligure \u00e8 una fermata ferroviaria posta sulla linea Genova-Pisa, a servizio dell'abitato di Pieve Ligure.\nStoria.\nLa prima stazione di Pieve Ligure, posta in localit\u00e0 Demola dove oggi sorge la biblioteca comunale, fu attivata il 23 novembre 1868 in occasione dell'apertura della tratta Genova\u2013Chiavari della linea Genova-Pisa. La denominazione dell'impianto era Pieve di Sori.\nIn seguito al raddoppio del binario, si decise di costruire una nuova stazione pi\u00f9 ampia, posta alcune centinaia di metri pi\u00f9 ad ovest presso il Castello Cirla, all'allora progressiva chilometrica 12+911. Il raddoppio fu attuato in due fasi distinte: da Nervi a Pieve di Sori, con attivazione il 22 febbraio 1917, e da qui a Camogli fra il 1921 ed il 1923.\nIl 9 marzo 1922 alla nuova stazione fu assegnato l'attuale nome di Pieve Ligure; la stessa fu attivata ufficialmente il 10 dicembre 1922.\nIl 14 novembre 2005 la stazione venne trasformata in fermata impresenziata.\nStrutture ed impianti.\nIl fabbricato viaggiatori \u00e8 un elegante edificio a due piani, riccamente decorato, posto in fregio alla Via Aurelia.\nLa fermata conta oggi solo i due binari di corsa, serviti da una banchina centrale raggiungibile attraverso un sovrapassaggio. In passato era presente un terzo binario, utilizzato per le precedenze.\nL'area dell'ex scalo merci, fornito di un piccolo magazzino merci tuttora esistente, \u00e8 oggi adibita a parcheggio.\nServizi.\nLa stazione dispone di:\nMovimento.\nPieve Ligure \u00e8 servita da collegamenti regionali svolti da Trenitalia nell'ambito del contratto di servizio stipulato con la Regione Liguria."}
{"id": "756264", "revid": "1543377", "url": "https://it.wikipedia.org/wiki?curid=756264", "title": "Johann Adam Reincken", "text": "Biografia.\nI primi anni.\nLa data di nascita di Johann Adam Reincken \u00e8 stata a lungo fonte di controversia. Johann Mattheson, nel 1722, la indic\u00f2 come 27 aprile 1623, facendo nascere la leggenda di un Reincken quasi centenario. Tuttavia, non esiste alcun documento coevo a sostegno dell'informazione di Mattheson. Esiste, invece, l'atto di battesimo di Reincken, datato per\u00f2 10 dicembre 1643. Appare dunque assai improbabile, se il dettaglio fornito da Mattheson fosse corretto, che Reincken avesse ricevuto il battesimo all'et\u00e0 di vent'anni. Il musicologo Ulf Grapenthin sostiene che sia nato nei primi giorni di dicembre 1643.\nIl riferimento al 1623 come anno di nascita \u00e8 un'esagerazione messa in giro dallo stesso Reincken. Dopo la sua nomina ad assistente di Heinrich Scheidemann, nel 1658, Reincken afferm\u00f2 in pi\u00f9 occasioni di essere vent'anni pi\u00f9 grande. Questo perch\u00e9 i superiori della chiesa avrebbero potuto sollevare obiezioni contro la sua et\u00e0 troppo giovane.\nNon c'\u00e8 certezza neanche sul suo luogo di nascita. Secondo Mattheson sarebbe nato a \"Wilhuisen\", paese che viene fatto coincidere con Wildeshausen, in Bassa Sassonia, o con Wilshausen, in Alsazia. Reincken stesso, per\u00f2, sul frontespizio della raccolta di suite \"Hortus Musicus\" dichiar\u00f2 che il suo paese natale era Deventer, nei Paesi Bassi. Anche in questo caso, per\u00f2, non c'\u00e8 conferma documentale.\nRicevette la prima educazione musicale a Deventer da Lucas van Lennick, organista della Grotekerk, dal 1650 al 1654. Nel 1654 si rec\u00f2 ad Amburgo per studiare con Heinrich Scheidemann, organista della Catharinenkirche. Nel 1657 torn\u00f2 a Deventer, e, l'11 marzo, divenne organista della Bergkerk.\nGli anni della maturit\u00e0.\nNel 1658 Reincken lasci\u00f2 il suo impiego nella Bergkerk per fare ritorno ad Amburgo, dove divenne assistente di Scheidemann. Quando quest'ultimo mor\u00ec, nel 1663, gli succedette come organista della Catharinenkirche. Nel 1665 Reincken spos\u00f2 una delle figlie di Scheidemann, dalla quale, tre anni dopo, ebbe una figlia. Mantenne la sua posizione fino alla morte, avvenuta nel 1722. Fra il 1700 e il 1702 il giovane Johann Sebastian Bach, all'epoca studente, viaggi\u00f2 diverse volte da L\u00fcneburg ad Amburgo per sentirlo suonare.\nNel 1705 alcuni anziani della Catharinenchirke tentarono invano di sostituirlo, nell'incarico di organista, con Johann Mattheson. Quest'ultimo, nel suo \"Critica Musica\", ci descrive Reincken come un uomo dal carattere altero e quasi superbo, molto colto, maniacalmente pignolo per quanto riguardava la manutenzione e l'intonazione del suo organo della Chaterinenkirche e \u00abamante delle belle donne e delle vinerie cittadine\u00bb.\nUomo ricchissimo, finanzi\u00f2 la stampa, ad Amburgo, delle sei messe in stile antico di Johann Theile. Nel 1678, insieme al duca Cristiano Alberto di Holstein-Gottorp, al giurista Gerhard Schott e al senatore Peter L\u00fctkens, fond\u00f2 l'Opera di Amburgo. Nel 1687 pubblic\u00f2 l\"'Hortus Musicus\", una raccolta di otto suite per due violini, viola da gamba e basso continuo.\nReincken, nella Catharinenkirche, disponeva di un organo rinnovato fra il 1644 e il 1647 da Friedrich Stellwagen. Fra il 1672 e il 1674, sotto la supervisione dello stesso Reincken, lo strumento venne restaurato da Johann Friedrich Besser, il quale aggiunse due registri da 32' nella pedaliera (un principale e un trombone), rendendo cos\u00ec lo strumento unico ad Amburgo.\nNegli anni ottanta del XVII secolo, quando il celebre organaro Arp Schnitger present\u00f2 il progetto per un nuovo organo nella vicina Jacobikirche, Reincken, sfociando in scene di aperta gelosia, pose il proprio veto contro l'approvazione del progetto, in quanto il nuovo strumento avrebbe avuto anch'esso due registri da 32' nella pedaliera, eguagliando quindi il suo. Nonostante le rimostranze di Reincken, lo strumento venne ugualmente realizzato.\nNel corso della sua vita Reincken ebbe fama di essere uno dei migliori organisti in Germania. Era un grande amico di Dietrich Buxtehude e il suo stile influenz\u00f2 profondamente Vincent L\u00fcbeck e il giovane Johann Sebastian Bach. La profonda amicizia con Buxtehude \u00e8 testimoniata dal quadro \"H\u00e4usliche Musikszene\" (\"Scena musicale domestica\"), realizzato da Johannes Voorhout nel 1674. Nel dipinto, infatti, sono presenti tre musicisti: Reincken al centro, come committente dell'opera, seduto al clavicembalo; a destra Johann Philipp F\u00f6rtsch, un cantante dell'opera di Amburgo, amico di Reincken; e a sinistra Dietrich Buxtehude, alla viola da gamba.\nNel quadro, inoltre, \u00e8 visibile un foglio con il salmo 133 musicato in forma di canone, cui alle parole \u00abEcco quant'\u00e8 buono e piacevole che i fratelli dimorino insieme\u00bb \u00e8 aggiunto \"Canon perpet.: \u00e0 8 / In hon. Dit. Buxtehude / et Joh. Adam Reink: Fratrum\".\nGli ultimi anni.\nIl 21 novembre 1720, quando Johann Sebastian Bach tenne un concerto nella Catharinenkirche, in chiesa era presente anche l'anziano Reincken. Bach, in suo onore, improvvis\u00f2 alcune variazioni sul corale \"An Wasserfl\u00fcssen Babylon\", che aveva sentito suonare anni prima dallo stesso Reincken. Al termine dell'esecuzione Reincken si avvicin\u00f2 a Bach, e, facendogli i complimenti, gli disse: \u00abCredevo che quest'arte fosse morta, ma vedo che vive ancora in voi!\u00bb.\nReincken mor\u00ec nel 1722, e, come atto estremo di riconoscenza e di amicizia, volle essere sepolto a Lubecca vicino a Buxtehude, morto nel 1707.\nEredit\u00e0.\nL'ammirazione che il giovane Bach nutriva per Reincken \u00e8 testimoniata da alcuni arrangiamenti per clavicembalo solista che lo stesso Bach realizz\u00f2 da alcune composizioni del maestro di Amburgo. Si tratta della fuga BWV 954, tratta dall'allegro della seconda sonata dell\"'Hortus Musicus\", della sonata BWV 965, rifacimento della prima sonata dell'\"Hortus\", e della sonata BWV 966, che \u00e8 una parziale rielaborazione della sonata terza.\nNel 2006 venne scoperto a Weimar il primo manoscritto conosciuto di Johann Sebastian Bach: si tratta di una copia di \"An Wasserfl\u00fcssen Babylon\" di Reincken, che Bach copi\u00f2 a Luneburgo nel 1700.\nOpere.\nSolo poche composizioni di Reincken sono giunte fino al XXI secolo:"}
{"id": "756265", "revid": "4175", "url": "https://it.wikipedia.org/wiki?curid=756265", "title": "Mario Alberto Kempes", "text": ""}
{"id": "756266", "revid": "547992", "url": "https://it.wikipedia.org/wiki?curid=756266", "title": "Diana (brano musicale)", "text": "Diana \u00e8 una canzone del 1957 scritta e resa famosa da Paul Anka. La canzone \u00e8 stata scritta da Anka insieme a Joe Sherman. \u00c8 dedicata ad una ragazza, Diana Ayoub, di alcuni anni pi\u00f9 grande di lui, che nel periodo di composizione della canzone era anche la sua baby sitter. Da qui il testo che inizia con una strofa piuttosto inusuale per l'epoca: \"I'm so young and you're so old, so Diana I've been told...\". \nDescrizione.\nLa composizione, arrangiata da Don Costa, ha venduto oltre 20 milioni di copie arrivando in prima posizione nella Official Singles Chart per nove settimane e nei Paesi Bassi per quattro settimane ed in Australia e Canada ed in seconda posizione negli Stati Uniti. Tra i musicisti che hanno partecipato alla registrazione vanno ricordati Bucky Pizzarelli alla chitarra, Irving Wexler al piano, Jerry Bruno al contrabbasso e Panama Francis alla batteria. La registrazione \u00e8 stata effettuata nel maggio 1957 negli studi della RCA.\nLa canzone nel corso degli anni \u00e8 stata oggetto di numerose cover; Ricky Martin l'ha cantata in duetto con lo stesso Anka nell'album \"Amigos\", i Misfits hanno registrato una loro versione nell'album \"Project 1950\".\n\u00c8 stata cantata in una versione italiana da Adriano Celentano e rielaborata dallo stesso Anka nel 2006 con titolo: \"Oh Diana\"."}
{"id": "756267", "revid": "116598796", "url": "https://it.wikipedia.org/wiki?curid=756267", "title": "Procedimento per decreto", "text": "Il procedimento per decreto \u00e8 un procedimento penale speciale previsto dal Titolo V, Libro VI del codice di procedura penale italiano.\nCasi di procedimento per decreto (art. 459).\nIl pubblico ministero, quando ritiene che si debba applicare soltanto una pena pecuniaria, anche se inflitta in sostituzione di una pena detentiva, pu\u00f2 presentare al giudice per le indagini preliminari richiesta motivata di emissione del decreto penale di condanna, indicando la misura della pena e, segnatamente, una pena diminuita sino alla met\u00e0 rispetto al minimo edittale.\nPoich\u00e9 la pena pecuniaria in sostituzione di una pena detentiva pu\u00f2 essere applicata, in base alla disciplina extracodicistica (art. 53, legge 689/1981), nei soli casi in cui la pena detentiva da infliggere in concreto non sia superiore a sei mesi, si deduce che il pubblico ministero pu\u00f2 chiedere l'emissione del decreto penale di condanna quando si proceda per delitti o per contravvenzioni puniti con la reclusione o con l'arresto, rispettivamente, non superiore nel minimo ad un anno. La pena pecuniaria richiesta, inoltre, deve essere della stessa specie di quella detentiva sostituita (multa rispetto alla reclusione, ammenda rispetto all'arresto).\nIl giudice provvede \"inaudita altera parte\": quando accoglie la richiesta emette il relativo decreto; quando non accoglie la richiesta, restituisce gli atti al pubblico ministero per l'esercizio in altra forma dell'azione penale. Qualora invece sussistano palesi cause di non punibilit\u00e0, apprezzabili senza ulteriori adempimenti istruttori, il giudice pronuncia sentenza di proscioglimento.\nIl pubblico ministero, previa trasmissione del proprio fascicolo, deve presentare la richiesta entro sei mesi dalla data in cui il nome della persona alla quale il reato \u00e8 attribuito \u00e8 iscritto nel registro delle notizie di reato. Si tratta tuttavia di un termine ordinatorio e non perentorio, nel senso che l'eventuale emissione di un decreto penale a seguito di una richiesta intempestiva da parte del magistrato inquirente non ne determina la nullit\u00e0: l'imputato \u00e8 dunque tenuto, se del caso, a proporre opposizione.\nIl procedimento per decreto non \u00e8 ammesso quando risulta la necessit\u00e0 di applicare una misura di sicurezza personale.\nRequisiti del decreto di condanna (art. 460).\nIl decreto di condanna contiene:\nCon il decreto di condanna, il giudice\nSe ne ricorrono i presupposti, dichiara altres\u00ec la responsabilit\u00e0 della persona civilmente obbligata per la pena pecuniaria.\nCopia del decreto \u00e8 comunicata al pubblico ministero ed \u00e8 notificata con il precetto al condannato, al difensore d'ufficio o al difensore di fiducia eventualmente nominato ed alla persona civilmente obbligata per la pena pecuniaria. Se non \u00e8 possibile eseguire la notificazione per irreperibilit\u00e0 dell'imputato, il giudice revoca il decreto penale di condanna e restituisce gli atti al pubblico ministero. La Corte costituzionale ha dichiarato l'illegittimit\u00e0 della norma nella parte in cui non prevede la revoca del decreto penale di condanna e la restituzione degli atti al pubblico ministero anche nel caso in cui non sia possibile la notificazione nel domicilio dichiarato.\nIl decreto penale di condanna non comporta la condanna al pagamento delle spese del procedimento, n\u00e9 l'applicazione di pene accessorie; inoltre, anche se divenuto esecutivo, non ha efficacia di giudicato nel giudizio civile o amministrativo.\nIl reato \u00e8 estinto se nel termine di cinque anni, quando il decreto concerne un delitto, o nel termine di due anni, quando il decreto concerne una contravvenzione, l'imputato non commette un delitto o una contravvenzione della stessa indole. In tal caso, si estingue ogni effetto penale e la condanna non \u00e8 comunque di ostacolo alla concessione di una successiva sospensione condizionale della pena.\nAccoglimento e rigetto\nil giudice pu\u00f2 accogliere o rigettare la richiesta, quando non condivide la qualificazione giuridica proposta dal pubblico ministero, se non ritiene congrua la pena indicata, se reputa necessari approfondimenti di indagine su determinati temi. Pu\u00f2 anche emettere direttamente sentenza di assoluzione secondo l'art 129 del codice di procedura penale.\nOpposizione (art. 461).\nNel termine di quindici giorni dalla notificazione del decreto, l'imputato e la persona civilmente obbligata per la pena pecuniaria, personalmente o a mezzo del difensore eventualmente nominato, possono proporre opposizione mediante dichiarazione ricevuta nella cancelleria del giudice per le indagini preliminari che ha emesso il decreto oppure nella cancelleria del tribunale o del giudice di pace del luogo in cui si trova l'opponente.\nLa dichiarazione di opposizione deve indicare, a pena di inammissibilit\u00e0, gli estremi del decreto di condanna, la data del medesimo e il giudice che lo ha emesso. Qualora non abbia gi\u00e0 provveduto in precedenza, nella dichiarazione l'opponente pu\u00f2 nominare un difensore di fiducia.\nCon l'atto di opposizione l'imputato pu\u00f2 chiedere al giudice che ha emesso il decreto di condanna il giudizio immediato, il giudizio abbreviato o l'applicazione della pena su richiesta.\nL'opposizione \u00e8 inammissibile, oltre che nei casi in cui non contenga le indicazioni prescritte, anche quando \u00e8 proposta fuori termine o da persona non legittimata.\nSe non \u00e8 proposta opposizione o se questa \u00e8 dichiarata inammissibile, il giudice che ha emesso il decreto di condanna ne ordina l'esecuzione. Contro l'ordinanza di inammissibilit\u00e0 l'opponente pu\u00f2 proporre ricorso per cassazione.\nRestituzione nel termine per proporre opposizione (art. 462).\nL'imputato e la persona civilmente obbligata per la pena pecuniaria sono restituiti nel termine per proporre opposizione a norma dell'articolo 175 comma 2 cpp.\nOpposizione proposta soltanto da alcuni interessati (art. 463).\nL'esecuzione del decreto di condanna pronunciato a carico di pi\u00f9 persone imputate dello stesso reato rimane sospesa nei confronti di coloro che non hanno proposto opposizione fino a quando il giudizio conseguente all'opposizione proposta da altri coimputati non sia definito con pronuncia irrevocabile. Se l'opposizione \u00e8 proposta dal solo imputato o dalla sola persona civilmente obbligata per la pena pecuniaria, gli effetti si estendono anche a quella fra le dette parti che non ha proposto opposizione.\nGiudizio conseguente all'opposizione (art. 464).\nQuando \u00e8 proposta opposizione al decreto penale di condanna, il giudizio prosegue in forme diverse a seconda della richiesta dell'opponente.\nSe l'opponente ha chiesto il giudizio immediato, il giudice emette il decreto che dispone il giudizio immediato.\nSe, invece, l'opponente ha chiesto il giudizio abbreviato, il giudice fissa con decreto l'udienza dandone avviso almeno cinque giorni prima al pubblico ministero, all'imputato, al difensore e alla persona offesa. Quando si instaura il giudizio abbreviato, si applica la disciplina prevista per tale rito, in quanto compatibile; tuttavia, se il giudice revoca l'ordinanza con cui era stato disposto il giudizio abbreviato, fissa l'udienza per il giudizio conseguente all'opposizione.\nSe l'opponente ha chiesto l'applicazione della pena su richiesta delle parti, il giudice fissa con decreto un termine entro il quale il pubblico ministero deve esprimere il consenso, disponendo che la richiesta e il decreto siano notificati al pubblico ministero a cura dell'opponente. Qualora il pubblico ministero non abbia espresso il consenso nel termine stabilito, oppure l'imputato, nell'atto di opposizione, non abbia formulato alcuna richiesta, il giudice emette decreto di giudizio immediato.\nIl giudice, se \u00e8 presentata domanda di oblazione contestuale all'opposizione, decide sulla domanda stessa prima di emettere i provvedimenti che dispongono il giudizio immediato, il giudizio abbreviato e l'applicazione della pena su richiesta delle parti.\nNel giudizio conseguente all'opposizione, l'imputato non pu\u00f2 chiedere il giudizio abbreviato o l'applicazione della pena su richiesta, n\u00e9 presentare domanda di oblazione.\nIn ogni caso, il giudice revoca il decreto penale di condanna.\nIl giudice pu\u00f2 applicare in ogni caso una pena anche diversa e pi\u00f9 grave di quella fissata nel decreto di condanna e revocare i benefici gi\u00e0 concessi.\nQualora l'imputato sia prosciolto perch\u00e9 il fatto non sussiste, non \u00e8 previsto dalla legge come reato o \u00e8 commesso in presenza di una causa di giustificazione, il giudice, con la stessa sentenza di proscioglimento, revoca il decreto di condanna anche nei confronti degli imputati dello stesso reato che non hanno proposto opposizione.\nLa Corte costituzionale ha dichiarato l'illegittimit\u00e0 della norma:\nLa Corte costituzionale ha altres\u00ec dichiarato l'illegittimit\u00e0 della norma nella parte in cui non prevede che, in caso di rigetto della richiesta di giudizio abbreviato subordinata ad una integrazione probatoria, l'imputato possa rinnovare la richiesta prima della dichiarazione di apertura del dibattimento di primo grado e il giudice possa disporre il giudizio abbreviato."}
{"id": "756268", "revid": "1915706", "url": "https://it.wikipedia.org/wiki?curid=756268", "title": "Budesonide", "text": "Budesonide \u00e8 un principio attivo derivato dal cortisone.\nCome i cortisonici in genere, il budesonide presenta efficacia nel trattamento di manifestazioni infiammatorie, specie di origine allergica. Il budesonide \u00e8 usato prevalentemente per via inalatoria, nella prevenzione delle crisi asmatiche.\nIndicazioni.\nViene utilizzato nella profilassi e per il trattamento di rinite allergica, forme di asma e poliposi nasale.\nAvvertenze.\n\"Biodisponibilit\u00e0 della formulazione farmaceutica per inalazione:\" la frazione di dose assorbita dipende dalla formulazione con cui la budesonide \u00e8 somministrata: con la nebulizzazione circa il 75% della dose nominale rimane nel sistema di nebulizzazione (bambini con et\u00e0 non superiore a 30 mesi), mentre tramite l'inalazione della polvere, la frazione che rimane nel contenitore scende al 50%.\n\"Dispositivi di erogazione per via inalatoria:\" il budesonide pu\u00f2 essere somministrato come sospensione/soluzione per nebulizzatori oppure come spray nasale oppure come soluzione pressurizzata per inalazione (aerosol dosati) oppure come polvere secca per inalazione. La sospensione da nebulizzare richiede l'utilizzo di un nebulizzatore: a seconda delle caratteristiche del compressore usato per nebulizzare la sospensione, varia la dose effettivamente erogata. Per riuscire ad ottenere la dose massima di budesonide erogabile, dovrebbe essere impiegato un compressore che permetta un flusso pari a 5-8 L/min e un volume di riempimento di 2-4 ml. Poich\u00e9 la dose da somministrare ai bambini \u00e8 piccola, l'impiego di nebulizzatori a ultrasuoni non \u00e8 raccomandato. Nei bambini si consiglia di impiegare una maschera facciale per somministrare budesonide sospensione da nebulizzare per ridurre la perdita di farmaco durante l'erogazione.\nIl dispositivo da preferire nei bambini \u00e8 rappresentato dall'aerosol in bombolette pressurizzate addizionato con camera di espansione e maschera facciale nei bambini con meno di 4 anni, con camera di espansione e boccaglio o maschera facciale nei bambini con 4-6 anni e con camera di espansione e boccaglio o erogatore di polvere nei bambini con pi\u00f9 di 6 anni per favorire la deposizione profonda del farmaco e ridurre la quota persa nel cavo orale.\nL'erogazione del budesonide come polvere secca richiede un dispositivo per l'inalazione (es. turbohaler). Il cambio del tipo di inalatore pu\u00f2 comportare un aggiustamento della dose del corticosteroide. L'impiego del turbohaler in genere richiede il dimezzamento della dose da somministrare rispetto all'aerosol dosato con distanziatore.\nL'utilizzo dell'erogatore jet abbinato alla soluzione pressurizzata per inalazione facilita l'assunzione della budesonide rispetto all'erogatore spray. Riduce inoltre la deposizione del farmaco nel cavo orofaringeo riducendo il rischio di infezioni da candida e raucedine e favorisce l'assunzione del farmaco che viene somministrato sotto forma di particelle nebulizzate di dimensioni pi\u00f9 piccole rispetto al dispositivo spray standard.\n\"Osteoporosi:\" la somministrazione di corticosteroidi, in particolare a dosaggi elevati e/o per tempi prolungati, pu\u00f2 indurre perdita di massa ossea con un aumento del rischio di frattura. La perdita di massa ossea dipende dal tipo di glucocorticoide impiegato. Particolarmente a rischio per gli effetti dei glucocorticoidi sul metabolismo osseo sono i pazienti pediatrici e le donne in postmenopausa. In caso di osteoporosi indotta da glucocorticoidi, i bifosfonati rappresentano farmaci di prima linea, mentre la vitamina D3 e la vitamina K2 sono considerati di secondo intervento secondo le linee guida riportate nell'edizione 2004 da The Japanese Society for Bone and Mineral Research.\nDosaggi.\nPer via orale\nPer inalazione con aerosol\nEffetti indesiderati.\nFra gli effetti collaterali pi\u00f9 frequenti si riscontrano secchezze e irritazione a livello del naso e della gola, cefalea e glaucoma."}
{"id": "756271", "revid": "287204", "url": "https://it.wikipedia.org/wiki?curid=756271", "title": "Steven Saylor", "text": "Biografia.\nSi \u00e8 laureato presso l'Universit\u00e0 del Texas ad Austin, dove ha studiato storia.\nDopo aver scritto romanzi sulla storia del Texas, Saylor \u00e8 diventato famoso in USA per la serie \"Roma Sub Rosa\" , ambientata nell'antica Roma. Il protagonista dei romanzi \u00e8 un \"detective\" chiamato Gordiano il Cercatore, attivo all'epoca di Silla, Cicerone, Giulio Cesare, e Cleopatra.\nPrima della sua carriera come scrittore di gialli storici, ha pubblicato romanzo erotico gay con lo pseudonimo di Aaron Travis. Saylor vive con il suo compagno Richard Solomon dal 1976.\nIn lingua italiana nel gennaio 2007 \u00e8 stato pubblicato il primo romanzo della serie di Gordiano, \"Sangue su Roma\". A distanza di un anno circa l'uno dall'altro sono stati pubblicati i volumi successivi: \"Lo schiavo di Roma\" (gennaio 2008), \"L'enigma di Catilina\" (aprile 2009), \"Delitto sul Palatino\" (aprile 2010) e \"Omicidio sulla via Appia\" (luglio 2011)."}
{"id": "756282", "revid": "80344", "url": "https://it.wikipedia.org/wiki?curid=756282", "title": "Aaron Travis", "text": ""}
{"id": "756285", "revid": "810736", "url": "https://it.wikipedia.org/wiki?curid=756285", "title": "Fattori umani", "text": "I fattori umani (in lingua inglese, human factors) si focalizzano sulle persone e sulla loro interazione con i prodotti, le attrezzature, le abilit\u00e0, le procedure, gli ambienti lavorativi e della vita di tutti i giorni. L'enfasi viene posta sulle persone e sul modo in cui il design (progettazione) delle cose influenza le stesse. Al fine di combinare al meglio le abilit\u00e0, le limitazioni ed i bisogni delle persone, gli studi sui Fattori Umani cercano, quindi, di modificare gli oggetti utilizzati dalle persone e gli ambienti in cui tali oggetti vengono utilizzati.\nFattori umani nell'aeronautica.\nUno dei settori pi\u00f9 attento alle tematiche inerenti ai Fattori Umani \u00e8, senza dubbio, l'aeronautica.\nNell'ambito della (Federal Aviation Administration) i Fattori Umani rappresentano uno sforzo multidisciplinare volto a generare e reperire informazioni circa le capacit\u00e0 e le limitazioni umane, ed a applicare tali informazioni al fine di migliorare attrezzature, sistemi, abilit\u00e0, procedure, lavori, ambienti, addestramento, gestione del personale per la sicurezza, facilitando e ottimizzando le prestazioni umane. In Italia, l'ente che legifera in tal senso \u00e8 l'Ente nazionale per l'aviazione civile, mentre al livello europeo, abbiamo l'European Aviation Safety Agency.\nLa definizione di fattori umani elaborata dalla FAA \u00e8 la seguente: \"I fattori umani si rivolgono allo studio delle facolt\u00e0 umane e delle loro limitazioni nell'ambito del posto di lavoro\".\nRientrano nel campo di interesse dei fattori umani, le seguenti tematiche:\nIl motivo per il quale il mondo aeronautico (ma anche il settore dell'energia nucleare e dell'industria chimica, nonch\u00e9 la sanit\u00e0) \u00e8 attento a queste tematiche \u00e8 da ricondursi alla sensibilit\u00e0 crescente in fatto di sicurezza. Nel mondo dell'aeronautica civile, questo \u00e8 sinonimo di salvaguardia della vita dei passeggeri e degli operatori che quotidianamente affidano la loro vita a mezzi, strumenti, procedure ed altri uomini e donne."}
{"id": "756295", "revid": "44638", "url": "https://it.wikipedia.org/wiki?curid=756295", "title": "FOLDOC", "text": ""}
{"id": "756322", "revid": "77332", "url": "https://it.wikipedia.org/wiki?curid=756322", "title": "Beata Teresa di Calcutta", "text": ""}
{"id": "756326", "revid": "254401", "url": "https://it.wikipedia.org/wiki?curid=756326", "title": "Palinoteca", "text": "La palinoteca contiene vetrini di riferimento con pollini di varie specie e famiglie. La sua funzione principale \u00e8 come riferimento in laboratorio per l'identificazione di pollini presenti nei vetrini preparati per l'identificazione dei vari tipi di miele."}
{"id": "756327", "revid": "300067", "url": "https://it.wikipedia.org/wiki?curid=756327", "title": "Rolando Blackman", "text": "Carriera.\nCollege.\nCresciuto a Brooklyn, New York, Blackman si iscrive alla Kansas State University, dove gioca sotto la guida di Jack Hartman. A Kansas State, Blackman ottiene molti riconoscimenti: nel 1980 viene nominato giocatore dell'anno e All-American nella Big Eight Conference; viene scelto tre volte nella selezione dell'All-Big Eight e altrettante volte vince il titolo di difensore dell'anno della Big Eight Conference; segna 1844 punti in carriera (secondo di sempre a Kansas State); chiude con una percentuale al tiro del 51,7%.\nPrima del suo anno da senior, Blackman viene selezionato nella squadra di basket per le Olimpiadi del 1980, che non partir\u00e0 per Mosca in seguito al boicottaggio deciso dal presidente Jimmy Carter.\nMolti anni dopo la sua uscita di scena dalla scuola, nel 1996, quando la Big Eight \u00e8 diventata Big Twelve Conference, Blackman viene nominato nell'AP All-Time All-Big Eight.\nNBA.\nRolando Blackman viene scelto dai Mavericks al primo giro (9\u00aa scelta) nel 1981. In undici stagioni con i Mavericks, Blackman viene convocato quattro volte per l'All Star Game e in sei occasioni raggiunge i play-off. Segna 16.643 punti e 6.487 tiri liberi, entrambi gli score sono stati record della franchigia prima di essere battuti da Dirk Nowitzki.\nBlackman gioca le ultime due stagioni nella NBA con i New York Knicks. Si ritira dai pro nella stagione 1993-94, dopo aver realizzato un totale di 17.623 punti, 3.287 rimbalzi e 2.981 assist. Blackman \u00e8 il 60\u00ba di sempre nella storia della NBA per punti segnati in carriera (subito dietro Magic Johnson). Il suo numero 22 \u00e8 stato ritirato dai Mavericks l'11 marzo 2000.\nEuropa.\nRolando Blackman firma per i greci dell'AEK Atene a met\u00e0 della stagione 1994-95. L'anno dopo si trasferisce all'Olimpia Milano, con il quale vince prima la Coppa Italia (firmando 28 punti nella finalissima contro la Mash Verona) e poi il Campionato (segnandone 19 in gara 4 contro la Fortitudo Bologna). Chiude la carriera a Milano con 596 punti (14,9 di media a partita).\nLa stagione 1996-97 gioca con i francesi del Limoges.\nDopo il ritiro.\nNel 2000 Blackman viene contattato dai Dallas Mavericks per il ruolo di coordinatore della difesa sotto coach Don Nelson. L'anno dopo diventa \"assistant-coach\" della Nazionale tedesca, che vince il bronzo ai Campionato mondiali del 2002 a Indianapolis. Nella stagione NBA 2004-05, Blackman viene assunto in qualit\u00e0 di commentatore di una delle televisioni legate ai Mavericks con Matt Pinto e Bob Ortegel. Nella stagione successiva Blackman torna sulla panchina di Dallas per la sua prima stagione da assistant-coach nella NBA. Nel 2006 diventa direttore dello sviluppo dei giocatori."}
{"id": "756329", "revid": "1745361", "url": "https://it.wikipedia.org/wiki?curid=756329", "title": "L'insostenibile leggerezza dell'essere (romanzo)", "text": "L'insostenibile leggerezza dell'essere (\"Nesnesiteln\u00e1 lehkost byt\u00ed\") \u00e8 un romanzo di Milan Kundera scritto nel 1982 e pubblicato per la prima volta in Francia nel 1984.\nTrama.\nIl romanzo, che si svolge a Praga negli anni intorno al 1968, descrive la vita degli artisti e degli intellettuali cecoslovacchi nel periodo fra la Primavera di Praga e la successiva invasione da parte del Patto di Varsavia. La storia si focalizza sul gruppo noto come \"il Quartetto di Kundera\", composto da Tom\u00e1\u0161 (un chirurgo di fama e successo che ad un certo punto perde il lavoro a causa di un suo articolo su Edipo che, anche a causa delle modifiche operate dai redattori del giornale a cui lo ha inviato, risulta molto critico nei confronti dei comunisti cechi), la sua compagna Tereza (una fotografa), la sua amante Sabina (una pittrice) e un altro amante di Sabina, Franz (un professore universitario).\nQuesti quattro personaggi vengono seguiti nelle loro vite fino alla fine.\nTom\u00e1\u0161 ha due interessi: il lavoro e le donne. Egli si innamora di Tereza ma non riesce a rinunciare alle sue amanti, e questo rende Tereza estremamente gelosa, ma per la sua debolezza la donna non riesce a ribellarsi e tiene per s\u00e9 i suoi tormenti, fingendo di non sospettare il tradimento di Tom\u00e1\u0161.\nSabina \u00e8 un'idealista, uno spirito libero. Avr\u00e0 una breve storia con Franz, di cui s'innamorer\u00e0 perdutamente, ma, non avendo il coraggio di stabilire un rapporto serio, fuggir\u00e0 lasciandolo solo, senza nemmeno una parola di commiato.\nFranz inseguir\u00e0 il ricordo di Sabina e sar\u00e0 proprio questo a portarlo alla morte.\nPubblicazione.\nAnche dopo la rivoluzione di velluto del 1989 e la caduta del comunismo, passarono 17 anni prima che il libro venisse pubblicato nella Repubblica Ceca. Kundera non ha mai ceduto i diritti d'autore del romanzo in lingua ceca a nessun editore fino all'ottobre 2006, quando Atlantis, una casa editoriale di Brno, annunci\u00f2 la prima pubblicazione in territorio ceco."}
{"id": "756333", "revid": "92723", "url": "https://it.wikipedia.org/wiki?curid=756333", "title": "Arcidiocesi di Trivandrum (Malankarese)", "text": ""}
{"id": "756336", "revid": "1437331", "url": "https://it.wikipedia.org/wiki?curid=756336", "title": "Walter De Maria", "text": "\u00c8 uno dei principali esponenti della corrente artistica detta Land Art alla quale \u00e8 passato dopo un'iniziale esperienza di scultore nell'ambito della Minimal Art (alcune sue opere di questo periodo, come \"\u201cBalldrop\u201d\" del 1961, si trovano al Guggenheim Museum di New York).\nTra gli anni sessanta e settanta del secolo scorso inizia a intervenire direttamente sul territorio con le sue monumentali \"earth sculptures\": nel 1968, per esempio, disegna con la calce delle linee parallele all'interno del Mojave Desert, in California, mentre nel 1977, in occasione di documenta, la grande rassegna di arte contemporanea che si svolge a Kassel, in Germania, ogni cinque anni, fa penetrare nel terreno un'asta metallica per un chilometro.\nLa sua opera pi\u00f9 famosa, per\u00f2, rimane \"The Lightning Field\" (1977): in questa monumentale installazione posta in un angolo remoto del deserto del Nuovo Messico De Maria cerca la complicit\u00e0 della natura per mettere in scena un evento sempre straordinario. Dopo aver conficcato in verticale nel terreno 400 pali metallici appuntiti su un'area di circa 3 chilometri quadrati, ne sfrutta l'effetto-parafulmine durante i temporali raccogliendo e moltiplicando la potenza dei fulmini a servizio di un grandioso spettacolo di luce.\nL'opera, destinata naturalmente a sparire col tempo, si offre alla fruizione mediante fotografie e video oppure direttamente, a coloro che desiderano assistere di persona all'evento. L'installazione, infatti, \u00e8 visitabile da maggio a ottobre e il flusso turistico \u00e8 regolato da norme molto rigide: dopo un viaggio di circa due ore, i pochi visitatori ammessi di volta in volta vengono sistemati in un ambiente di tre stanze a quaranta minuti dall'opera; all'altipiano si giunge su un fuoristrada ed \u00e8 vietato fare fotografie e riprese con la videocamera."}
{"id": "756337", "revid": "39224", "url": "https://it.wikipedia.org/wiki?curid=756337", "title": "Eparchia di Marthandom (Malankarese)", "text": ""}
{"id": "756338", "revid": "125755574", "url": "https://it.wikipedia.org/wiki?curid=756338", "title": "Giovanni Allevi", "text": "Biografia.\nAllevi si diploma nel 1990 in pianoforte al conservatorio F. Morlacchi di Perugia e, nel 2001, in composizione al conservatorio Giuseppe Verdi di Milano.\nSi laurea in Filosofia con 110/110 e lode nel 1998 all'Universit\u00e0 degli Studi di Macerata, con la tesi dal titolo \"Il vuoto nella Fisica contemporanea\", e frequenta l'Accademia Internazionale di Alto Perfezionamento di Arezzo, sotto la guida del maestro Carlo Alberto Neri.\nNel 1991 adempie all'obbligo di leva nella Banda musicale dell'Esercito Italiano. In veste di pianista solista della Banda esegue la \"Rapsodia in blu\" di George Gershwin e il \"Concerto di Varsavia\" di Richard Addinsell, in tour in molti teatri italiani. Allevi inizia a presentare in concerto un repertorio comprendente le proprie composizioni per pianoforte solista oltre a brani di Chopin, Bach, Beethoven e Ravel. Ha frequentato i corsi di \"Biomusica e musicoterapia\" del prof. Mario Corradini.\nNel 1996, Allevi musica la tragedia \"Le troiane\" di Euripide, rappresentata al Festival Internazionale del Dramma Antico di Siracusa, vincendo il premio speciale per le migliori musiche di scena. Nel 1997, vince le selezioni internazionali per giovani concertisti al Teatro San Filippo di Torino. \nVita privata.\nSposato e padre di 2 figli.\nCarriera musicale.\nGli inizi.\nDa Ascoli Piceno, su invito di Saturnino Celani, bassista di Jovanotti e suo amico d'infanzia oltre che coetaneo, si trasferisce a Milano per raccogliere in un CD la propria produzione pianistica e il suo lavoro \u00e8 accolto proprio da Lorenzo Cherubini (Jovanotti), il quale, con la sua etichetta \"Soleluna\", insieme alla \"Universal Italia\", decide di pubblicare, nel 1997 il primo album di Allevi per pianoforte solo, dal titolo \"13 Dita\" e prodotto in studio da Saturnino. In seguito collabora ancora con Saturnino e Jovanotti, nei loro concerti pop; Allevi apre cos\u00ec, da solo al pianoforte, i concerti di Jovanotti durante il tour \"L'Albero\" in cui esegue alcuni brani di \"13 Dita\".\nNel 1998 realizza la colonna sonora del cortometraggio \"Venceremos\" di Giovanni Stefano Ghidini e Sergio Pappalettera, storici collaboratori di Jovanotti, presentato al Sundance Film Festival negli Stati Uniti. Nel 1999 la musicista giapponese Nanae Mimura, solista di marimba, ha proposto alcuni brani di \"13 Dita\", da lei stessa trascritti per il suo strumento, al Teatro di Tokyo e in un concerto alla Weill Recital Hall, sala secondaria della Carnegie Hall di New York. Nel 2002, inoltre, partecipa alla realizzazione dell'album di Jovanotti \"Lorenzo 2002 - Il quinto mondo\" come coautore di alcuni brani e suonando il pianoforte e le tastiere. \"13 Dita\", intanto, riscuote successo di critica e Jovanotti invita nuovamente il musicista a partecipare in qualit\u00e0 di pianista al tour Il quinto mondo - Jovanotti 2002, per il quale cura anche gli arrangiamenti della band di sedici musicisti.\nAll'interno dello spettacolo, Allevi esegue in anteprima il suo pezzo \"Piano Karate\", contenuto nel nuovo album \"Composizioni\". Finito il tour, Allevi promuove un'opera dal vivo dal titolo \"La favola che vuoi\", che lo porta, nel 2003, alla pubblicazione del suo secondo album per pianoforte solista dal titolo \"Composizioni\" (Ed. Soleluna/Edel). Dal giugno 2004 Allevi inizia un tour internazionale dal palco dell\"HKAPA Concert Hall\" di Hong Kong. Nel 2004 insegna Educazione Musicale in una scuola media statale di Milano.\nIl 6 marzo 2005 si esibisce gratis sul palco del Blue Note di New York insieme ad altri gruppi italiani, in un concerto organizzato con l'Istituto italiano di cultura, all'interno della rassegna \"Jazz italiano a New York\", per un pubblico prevalentemente italiano. Viene invitato a tenere un seminario su \"La musica dei nostri giorni\" alla Facolt\u00e0 di Pedagogia di Stoccarda e su \"Il rapporto tra musica e filosofia\" alla School of Philosophy di New York. Il \"Baltimora Opera House\" gli commissiona la rielaborazione dei recitativi della \"Carmen\" di Bizet. Nell'aprile del 2005 Allevi si esibisce al Teatro Politeama di Palermo, in una premi\u00e8re della sua prima opera per pianoforte e orchestra, \"Foglie di Beslan\", con i 92 elementi dell'Orchestra Sinfonica Siciliana che gli ha commissionato la composizione.\nUltimi lavori.\nIl 16 maggio 2005, pubblica il suo terzo album per pianoforte solo: \"No concept\" (Bollettino/BMG Ricordi), presentato anche in Cina e a New York. Il brano \"Come sei veramente\", tratto da questo album, \u00e8 stato scelto dal regista statunitense Spike Lee come colonna sonora per uno spot pubblicitario della BMW. Da settembre 2005, \"No concept\" \u00e8 pubblicato anche in Germania e Corea. Il 29 settembre 2006 esce il suo quarto album, sempre per pianoforte solista, dal titolo \"Joy\", che nel 2007 ottiene il disco d'oro. Allevi affianca, come ospite, Luciano Ligabue, in molte date del suo tour acustico nei teatri.\nNel 2007 accompagna al pianoforte Simone Cristicchi nel brano \"Lettera da Volterra\", presente nell'album \"Dall'altra parte del cancello\". Nello stesso anno, il suo brano \"Back to life\" viene scelto come colonna sonora per lo spot della nuova Fiat 500. Allevi ha scritto l'Inno alle Marche: \u00e8 stato presentato a settembre 2007 in occasione della visita di Papa Benedetto XVI a Loreto all'Incontro nazionale dei giovani.\nNello stesso anno pubblica \"Allevilive\", un doppio CD contenente 26 brani tratti dai suoi 4 dischi precedenti pi\u00f9 \"Aria\", un brano inedito; il suo primo DVD, dal titolo \"Joy tour 2007\", presentato in anteprima all'universit\u00e0 IULM di Milano; \u00e8 in tour con l\"ensemble\" da camera dei Philharmonische Camerata Berlin. Nel 2008 esce il suo quinto album, per pianoforte e orchestra, dal titolo \"Evolution\", il primo album in cui Allevi non \u00e8 solo a suonare ma \u00e8 accompagnato da un'orchestra sinfonica.\nNel 2009 suona il pianoforte nell'ultimo disco di Claudio Baglioni, \"Q.P.G.A.\", nella canzone \"Fiumicino\". Il 28 settembre 2010, \u00e8 uscito il suo sesto album, per pianoforte solo, dal titolo \"Alien\" a cui \u00e8 seguito da novembre 2010 l'Alien Tour 2011. Il 30 ottobre 2012 viene pubblicato Sunrise. Dopo le composizioni per pianoforte solo del precedente album Alien, Allevi ritorna alle composizioni per orchestra, eseguite dall'Orchestra sinfonica del teatro Carlo Felice di Genova. Nel concerto per violino e orchestra la parte solistica \u00e8 affidata al virtuoso polacco Mariusz Patyra.\nIl 13 febbraio 2015 \u00e8 ospite durante la quarta serata del Festival di Sanremo condotto da Carlo Conti, esibendosi con \"Loving You\".\nSempre nel 2015 compone il nuovo Inno della Serie A: si tratta del brano \"O generosa\" che verr\u00e0 diffuso negli stadi a partire da questa stagione, all'inizio di ogni partita.\nIl concerto al Senato.\nIl 21 dicembre 2008 ha tenuto il concerto di Natale presso l'aula del Senato della Repubblica Italiana. Allevi ha diretto l'orchestra sinfonica de \"I virtuosi italiani\". Oltre che proprie composizioni, ha eseguito musiche del maestro Puccini in ricordo del 150\u00ba anniversario della nascita. I proventi di tale concerto sono stati devoluti all'Ospedale pediatrico Bambino Ges\u00f9 di Roma e tutto l'evento \u00e8 stato trasmesso in diretta su Rai 1.\nCritica.\nAllevi si autodefinisce compositore di musica classica contemporanea. Nonostante il successo mediatico e commerciale, Allevi ha ricevuto giudizi negativi, soprattutto da esponenti della musica classica, tra cui Uto Ughi. In particolare, ha suscitato polemiche la decisione del Senato di far dirigere ad Allevi il concerto di Natale. Molti degli addetti ai lavori infatti sostengono che il successo di Allevi sia il prodotto di un'abile operazione di promozione commerciale e non di una reale capacit\u00e0 di innovazione musicale che lo stesso compositore rivendica. Il pianista, dal canto suo, considera le critiche a lui rivolte come delle offese personali, astratte e non contestualizzate.\nChi ha espresso giudizi favorevoli ad Allevi e al suo successo \u00e8 stato solo il pianista Nazzareno Carusi. Il musicologo Stefano Biosa sostiene sia una musica minimalista, \u00abedulcorata e accattivante\u00bb, che \u00abin parte si rif\u00e0, semplificata, a certe atmosfere del Keith Jarrett anni settanta, a Michael Nyman e altri compositori minimalisti\u00bb. Il critico musicale Alberto Barbadoro ritiene la sua musica di matrice pop \u00abbanale, scontata\u00bb perch\u00e9 senza \u00abalcuna ricerca\u00bb, e che si possa collocare come \u00abmusica d'intrattenimento tipo Schlaks, Clayderman\u00bb.\nPer il pianista Ramin Bahrami, Allevi \u00abpunta su melodie orecchiabili e si spaccia come il profeta della classica\u00bb. Secondo l'arrangiatore Gian Piero Reverberi \u00abha qualit\u00e0, \u00e8 un buon pianista e in Italia non ce ne sono tanti come lui visto che c'\u00e8 il vuoto totale. Ma ha grandi limiti come orchestratore, \u00e8 troppo elementare. E [\u2026] se \u00e8 vero che si \u00e8 paragonato a Chopin, dimostra che non lo conosce abbastanza\u00bb. Tino Cennamo, dirigente Ricordi, sarebbe disposto a averlo sotto contratto: \u00abNel filone della musica moderna, tra la contemporanea e la pop, un genere molto in voga nei paesi anglosassoni. Dopo Einaudi, rappresenta il nuovo fenomeno della musica italiana\u00bb.\nRiconoscimenti.\nNel 2005 riceve due riconoscimenti: a Vienna \u00e8 insignito dell'onorificenza di \"B\u00f6sendorfer Artist\" per la \"valenza internazionale della sua espressione artistica\" e il premio \"Recanati Forever per la musica\". Nel 2006, all'Arena Flegrea di Napoli, riceve il premio Carosone come miglior pianista dell'anno. Nel 2007 al teatro Rossini di Gioia del Colle riceve il Magna Grecia Awards Menzione Speciale Giovanni Paisiello, quale \"musicista dell'anima\".\nIl 2 aprile 2007 al Teatro Grandinetti di Lamezia Terme riceve il \"Riccio d'Argento\" di Fatti di Musica, rassegna del \"live\" d'autore diretta da Ruggero Pegna. Nel 2008 Allevi vince la prima edizione del premio \"12 apostoli-riconoscimento all'arte\" nato al ristorante 12 Apostoli di Verona, fratello minore del pi\u00f9 anziano \"premio 12 Apostoli\". Nel 2011 con \"La musica in testa\", edito per Rizzoli Editore, \u00e8 stato uno dei tre vincitori del premio Elsa Morante Ragazzi (sezione dedicata alla narrativa per giovani lettori).\nIl 27 dicembre 2011 \u00e8 stato insignito della nomina di Cavaliere al Merito della Repubblica Italiana, conferita dal presidente Giorgio Napolitano. Il 21 gennaio 2012 Giovanni Allevi \u00e8 stato l'ospite d'onore della \"IX edizione della Giornata del Laureato\" organizzata dall'Universit\u00e0 di Macerata, ateneo presso cui si \u00e8 laureato con lode in Filosofia nel 1998: l'artista \u00e8 stato premiato come \"Laureato dell'anno\" presso l'Auditorium San Paolo (Piazza della Libert\u00e0, Macerata). Il 15 giugno 2012 \u00e8 stato l'ospite d'onore della cerimonia di premiazione del \"XLV Concorso d'Arte e di Cultura \"Istria Nobilissima\" 2012\": all'artista \u00e8 stato conferito il premio speciale \u201cper il suo grande impegno nella promozione della cultura italiana nel mondo\u201d. Il 22 luglio 2013 \u00e8 ospite al Giffoni Film Festival dove riceve il Giffoni Award.\nGli \u00e8 stato dedicato un asteroide, 111561 Giovanniallevi.\nNel 2017 gli \u00e8 stato attribuito alla Camera dei deputati il Premio America della Fondazione Italia USA."}
{"id": "756341", "revid": "73322", "url": "https://it.wikipedia.org/wiki?curid=756341", "title": "Sistema tegumentario", "text": ""}
{"id": "756346", "revid": "799504", "url": "https://it.wikipedia.org/wiki?curid=756346", "title": "Pietro Bon", "text": "Biografia.\nSpesso confuso con Bartolomeo Bon il giovane, in realt\u00e0 la maggior parte delle opere in passato attribuite a Bartolomeo si devono piuttosto a Pietro. Ad aumentare la confusione, in passato ai due veniva anche assimilato Bartolomeo di Francesco Bergamasco. Di probabile origine bergamasca, sicuramente non era parente del grande scultore veneziano Bartolomeo Bon, mentre era forse imparentato con Guglielmo Bergamasco.\nFu \"proto\" (cio\u00e8 architetto) al Sal nel 1496, quando sostituisce Bartolomeo Bon, impegnato in qualit\u00e0 di ammiraglio, e, tra 1505 e 1528, quando viene sostituito da Jacopo Sansovino, \"proto\" dei Procuratori di San Marco \"se supra\", incaricati della gestione dell'area marciana. In questa veste, nel 1509 sono documentati lavori alla Torresella di palazzo Ducale e nel 1511 \u00e8 incaricato della ricostruzione della cella e del tetto del campanile, completato solamente nel 1489 ma danneggiato da un fulmine. Nel 1512, sotto la direzione di Tullio Lombardo, \u00e8 responsabile di alcuni lavori architettonici in marmo alla cappella Zen di San Marco, ma forse in qualit\u00e0 di supervisore della messa in opera pi\u00f9 che lapicida. A partire dal 1514, seguendo un progetto di Giovanni Celestro, \u00e8 incaricato della messa in opera dell'ala nord delle Procuratie. La parte edificata su progetto di Celestro \u00e8 identificabile come quella che parte dalla torre dell'orologio e prosegue fino al ponte dei Dai, con una calle a dividere in due i blocchi di fabbrica; quella successiva, con tutta probabilit\u00e0, si deve invece ad un progetto di Bon pi\u00f9 tradizionale ma funzionale incentrato su corti chiuse (la calle era estremamente buia, rendendo decisamente tetro tutto il fabbricato che vi si affacciava). Gli ultimi segmenti verso ovest, invece, si devono al Sansovino, il nuovo \"proto\" di San Marco, che modifica la struttura a corti aprendola verso il rio retrostante.\nNel 1517 \u00e8 nominato proto della Scuola Grande di San Rocco, incaricato della costruzione della nuova monumentale sede. Per via di attriti e differenze progettuali (a quanto sembra, Pietro stava seguendo un proprio progetto per l'edificio, ignorando quanto richiesto dalla confraternita, che voleva fargli seguire un progetto di Celestro), venne sospeso dall'incarico nel 1524 e sostituito con Sante Lombardo, il figlio di Tullio. Di quanto edificato da Bon rimangono i prospetti del pianterreno su campo San Rocco (ad esclusione delle colonne aggettanti, aggiunte dallo Scarpagnino) e su calle fianco de la Scuola.\nGli vengono tradizionalmente ascritti i progetti della chiesa di San Rocco e di palazzo Trevisan-Cappello. Tuttavia, il fatto che di ogni progetto su cui \u00e8 documentato un suo intervento non sia mai il progettista rende estremamente difficoltoso argomentare qualsiasi altra attribuzione."}
{"id": "756347", "revid": "2039387", "url": "https://it.wikipedia.org/wiki?curid=756347", "title": "Michelangelo Vaccaro", "text": "Biografia.\nEntrato nei ranghi dell'amministrazione giudiziaria nel 1881, viene chiamato nel 1884 dal presidente del Consiglio Francesco Crispi a ricoprire la carica di Segretario alla Presidenza. Successivamente, nel 1897, fu capo di gabinetto del ministro dell'Istruzione, Nicol\u00f2 Gallo.\nNegli stessi anni ottiene per concorso la cattedra di Diritto penale all'universit\u00e0 di Padova e all'universit\u00e0 di Roma la libera docenza in Procedura penale e in Filosofia del diritto, nonch\u00e9 quella in Diritto penale. \nSubito dopo fu nominato Sostituto Procuratore Generale alla Corte d'appello di Roma e qualche anno dopo Consigliere della Corte Suprema di Cassazione.\n\u00c8 stato deputato per 2 legislature ( XXIII e XXIV) dal 1909 al 1919.\nNel 1922 assunse la carica di Presidente della Prima Sezione Penale della Corte di Cassazione."}
{"id": "756349", "revid": "363629", "url": "https://it.wikipedia.org/wiki?curid=756349", "title": "Buena Vista Social Club (locale da musica)", "text": "Buena Vista Social Club era un piccolo club di L'Avana, a Cuba, attivo dal 1932, riservato ai neri durante gli anni della dittatura di Fulgencio Batista. \nIl locale si trovava nel popoloso quartiere di Buena Vista 31 n\u00fam. 4610, tra le strade 46 e 48, nel municipio di Marianao. \nDel locale non \u00e8 rimasta traccia: infatti nel 1999 quando i musicisti Ry Cooder, Compay Segundo e la troupe cinematografica di Wim Wenders avevano cercato di identificare la posizione del club, le persone che vivevano l\u00ec non avevano raggiunto un accordo su dove fosse ubicato.\nStoria.\nCon la vittoria della rivoluzione nel 1959, e le nuove tendenze sociali che aprivano a nuove forme artistiche cercando in ogni modo di chiudere con il passato e i suoi simboli, il circolo fu chiuso assieme a tutti quei luoghi che potevano essere ritenuti retaggio del degrado del passato. \nQuasi quarant'anni dopo la chiusura del locale, un gruppo di \"all star\" cubane si fondono nell'Afro-Cuban All Stars. A produrre l'ensemble \u00e8 Nick Gold. \u00c8 in modo rocambolesco che all'iniziativa partecipa anche il chitarrista californiano Ry Cooder. Il disco \"Buena Vista Social Club\" esce nel 1996.\nNel 1999, Wim Wenders dirige un documentario sull'intera vicenda della produzione e sui membri dell'orchestra, anch'esso intitolato \"Buena Vista Social Club\".\nIl club.\nIl club era attivo fin dal 1932 e aveva raggiunto con il tempo una tale notoriet\u00e0 che diversi celebri cubani gli avevano dedicato canzoni: cos\u00ec Arsenio Rodr\u00edguez con \"Buena Vista en guaguanc\u00f3\" e Cachao con \"Club Social Buena Vista\".\nPrima del 1959, esistevano a Cuba diverse societ\u00e0, spesso legate alle differenti etnie: quella nera, quella spagnola, quella cinese e altre ancora. Per quanto riguarda la prima di queste, le pi\u00f9 famose furono la \"Uni\u00f3n Fraternal\", \"Las \u00c1guilas\", \"Marianao Social\", \"Atenas\", \"Antillas\", \"Isora\", \"J\u00f3venes del vals\" e, infine, il \"Club Social Buena Vista\", che prendeva il nome da Buena Vista, quartiere dell'Avana.\nQuando nel 1939 si inaugura la sala che poi diverr\u00e0 il \"Tropicana\", distante un chilometro dalla sede del Buena Vista, questo si trasferisce nell'antico quartiere \"Alturas de almendares\". Il club, oltre a fornire servizi tipici di un'associazione (come lezioni di cucito per le adolescenti), concentrava i suoi sforzi nell'organizzazione delle orchestre di varia estrazione accompagnavano i balli della tradizione cubana. La strada su cui affacciava l'ingresso del club si riempiva di appassionati, spesso bianchi color latte cui era negato l'ingresso.\nIl Club nel 1959 fu vittima anche dell'ondata riformatrice dei primi anni della rivoluzione, con il primo presidente della Cuba rivoluzionaria, il cristiano-sociale Manuel Urrutia Lle\u00f3, e ritenuto un luogo di decadenza, cos\u00ec come molti altri locali pubblici e ritrovi, anche ambigui, risalenti al periodo della dittatura. La successiva svolta comunista del governo, con leader Castro, ebbe come indirizzo l'abolizione dei club riservati a singole etnie o gruppi di sodali a favore dell'apertura di centri di socializzazione privi di discriminazioni sociali o etniche, cosa che ne decret\u00f2 la chiusura definitiva nel 1962.\nCon la campagna del 1968 ( \"medidas especiales\", misure speciali) che volle dare un'accelerazione in tal senso, la musica popolare, ritenuta poco consona al \"socialismo reale\" di quegli anni, pass\u00f2 in second'ordine rischiando di perdere molti artisti per emigrazione o perdita di visibilit\u00e0.\nIl disco.\nMemore di questa antica gloria quasi dimenticata, Juan de Marcos Gonz\u00e1lez, direttore del gruppo Sierra Maestra, decide di mettere insieme un'orchestra che riunisca la storia e gli elementi pi\u00f9 brillanti del \"son\" e del resto della musica tradizionale cubana, la Afro-Cuban All Stars. Nel 1995, Gonz\u00e1lez viaggia a Londra, al fine di promuovere il disco \"Dundumbanza\". Ne parla con Nick Gold, presidente della \"World Circuit Records\": la proposta \u00e8 quella di produrre un disco con un \"ven t\u00fa\" (una selezione di \"all stars\" della vecchia guardia), allo scopo di riunire alcuni musicisti affermati ma un po' dimenticati e riscattare il genere delle \"big band\" di jazz afrolatino. Gold abbraccia l'idea: la Afro Cuban All Stars mette insieme Compay Segundo, Ibrahim Ferrer, Manuel \"Puntillita\" Licea, Jos\u00e9 Antonio (\"Maceo\"), P\u00edo Leyva, Ra\u00fal Planas, oltre a musicisti della stazza di Manuel \"Guajiro\" Mirabal, Javier Zalba, Orlando L\u00f3pez (\"Cacha\u00edto\"), Rub\u00e9n Gonz\u00e1lez, Miguel Ang\u00e1. Solo nel 1996 vengono pubblicati tre dischi, tra cui \"Buena Vista Social Club\" e \"A toda Cuba le gusta\". Il primo vince il Grammy del 1998, nella categoria della musica tradizionale oltre ad essere un enorme successo di pubblico.\nRy Cooder.\nNel 1996, Cooder era stato invitato da Gold a registrare una \"session\" con due anziani musicisti del Mali che avrebbero dovuto collaborare con alcuni musicisti cubani. All'arrivo di Cooder a Cuba (via Messico, al fine di evitare l'embargo statunitense contro Cuba), viene a sapere che i due musicisti del Mali, non avendo ottenuto i visti, non erano stati in grado di raggiungere Cuba. Cooder e Gold cambiano i loro piani e decidono di registrare un album di \"son\" cubano con musicisti locali. Nel progetto, vengono coinvolti tutti i musicisti che dovevano entrare a far parte del precedente progetto abortito.\nIl film.\nPoco dopo esser tornato da Cuba e aver registrato il disco \"Buena Vista Social Club\", Cooder inizia a lavorare con Wenders alla colonna sonora di \"Crimini invisibili\", terza collaborazione tra i due artisti. Per quanto Wenders non conoscesse per niente la musica cubana, si entusiasma ascoltando le registrazioni che Cooder gli fa ascoltare e acconsente a viaggiare fino all'Avana per filmare il primo disco solista di Ibrahim Ferrer, \"Buena Vista Social Club Presents: Ibrahim Ferrer\" (1998).\nWenders filma le \"session\", sfruttando il \"format\" Digital Video, recentemente sviluppato, avvalendosi dell'aiuto di Robert M\u00fcller, suo collaboratore di lungo corso. Ne approfitta per intervistare alcuni membri dell'ensemble e non perde l'occasione di registrare il gruppo in una famosa \"performance\" ad Amsterdam, la prima con l'intero \"line-up\" (1999) e un secondo concerto alla \"Carnegie Hall\" di New York. \u00c8 il 7 settembre del 1999 quando esce il film-documentario \"Buena Vista Social Club\". Il film \u00e8 anch'esso un successo strepitoso, incassando in tutto il mondo 23.002.182 dollari."}
{"id": "756368", "revid": "339392", "url": "https://it.wikipedia.org/wiki?curid=756368", "title": "La febbra", "text": ""}
{"id": "756376", "revid": "768068", "url": "https://it.wikipedia.org/wiki?curid=756376", "title": "Claude Moss\u00e9", "text": "\u00c8 una studiosa francese, esperta internazionale di storia dell'antica Grecia e professore emerito presso l'. Oltre a numerosi saggi, ha pubblicato un romanzo giallo storico, dal titolo \"Omicidi nell'agor\u00e0\", ambientato ad Atene nel 349 a.C. e che ha come protagonista l'ateniese Aristocle.\nBiografia.\nFamiglia.\nFiglia di un commerciante di vini, Claude Moss\u00e9 nacque in un ambiente benestante nel XVI \"arrondissement\" di Parigi. Ha due sorelle: Eliane Moss\u00e9, ricercatrice di macroeconomia e Arlette Moss\u00e9, nutrizionista. La sua famiglia, di origine ebraica, sfugg\u00ec alla deportazione grazie al commissario di polizia del XVIII distretto che strapp\u00f2 la lettera di denuncia.\nLa scoperta dell'antichit\u00e0 greca.\nIl suo primo contatto con la letteratura greca avvenne nel 1941, quando, mentre frequentava il liceo Jules-Ferry, scopr\u00ec un testo di Demostene, un elogio vibrante di libert\u00e0 e democrazia. Decise allora di dedicarsi allo studio dell'antica Grecia.\nNel 1947, arriv\u00f2 prima all'aggregazione di storia, \"ex-aequo\" con Jean Poperen, futuro leader del Partito Socialista e lo stesso anno, fu nominata professoressa associata al Lyc\u00e9e de Jeunes Filles di Rennes.\nCarriera.\nAssistente di storia antica presso la Facolt\u00e0 di lettere di Rennes dal 1950, fu ricercatrice associata presso il CNRS dal 1956 al 1958. Nel 1959 venne nominata docente presso la Facolt\u00e0 di lettere di Clermont-Ferrand, dove incontr\u00f2 Michel Foucault e Michel Serres, e ottenne il dottorato di stato nello stesso anno, con una tesi dedicata al \"Declino della citt\u00e0 greca nel IV secolo a.C. AD\".\nAd ottobre 1968 divenne docente nel progetto universitario sperimentale a Vincennes, divenuto in seguito l'Universit\u00e0 di Parigi VIII. L\u00ec continu\u00f2 la sua carriera fino alla carica di professore emerito. Influenzata da Moses Finley, scrisse una ventina di libri, principalmente sulla Grecia classica (V secolo a.C. e IV secolo a.C.) e sul periodo ellenistico (dalla fine del IV secolo a.C. alla conquista romana).\nVicina a Jean Poperen, Emmanuel Le Roy Ladurie e Fran\u00e7ois Furet, si un\u00ec al Partito Comunista Francese negli anni '50 come loro, ma si allontan\u00f2 dal partito in seguito al rapporto Kruscev. Pi\u00f9 tardi, milit\u00f2 contro la guerra algerina. Nel febbraio 1979, fu uno dei 34 firmatari della dichiarazione scritta da L\u00e9on Poliakov e Pierre Vidal-Naquet per smantellare la retorica negazionista di Robert Faurisson.\nContributo alla storia dell'antica Grecia.\nClaude Moss\u00e9 studi\u00f2 per venticinque anni il declino delle citt\u00e0 greca nel IV secolo a.C., oggetto della sua tesi di dottorato. Se, da allora, questa idea di un declino dal IV secolo a.C. \u00e8 stata messa in discussione, le analisi da lei fornite nell'ambito della storia economica rimangono essenziali. Ispirato al marxismo, il suo metodo ebbe il merito di rinnovare una materia fino ad allora dominata da studi che proponevano lotte patriottiche e aspetti nazionali della questione greca.\nLe sue opere sono tradotte in diverse lingue (inglese, spagnolo, tedesco, italiano, greco moderno, portoghese). Ha pubblicato articoli nella sezione \"Storia dell'antica Grecia\" dell'Encyclop\u00e6dia Universalis e, su richiesta di Calmann-L\u00e9vy, ha scritto anche una storia poliziesca storica, \"Omicidi nell'agor\u00e0\", che si svolge ad Atene nel 349 a.C."}
{"id": "756379", "revid": "1847943", "url": "https://it.wikipedia.org/wiki?curid=756379", "title": "Stazione di Rapallo", "text": "La stazione di Rapallo \u00e8 una fermata ferroviaria posta sulla linea ferroviaria Genova-Pisa a servizio del comune di Rapallo, citt\u00e0 costiera della citt\u00e0 metropolitana di Genova.\nStoria.\nLa delibera venne proposta nel consiglio comunale rapallese il 7 novembre del 1859, approvata poi il 27 ottobre 1860, su richiesta del Regno d'Italia che, con un'opera costruttiva notevole, propose il collegamento ferroviario della Costa Azzurra con La Spezia e quindi Roma.\nSulla linea ferroviaria, o meglio dire sul tracciato, si scaten\u00f2 per\u00f2 una vera e propria \"guerra comprensoriale\" tra i comuni viciniori del Golfo Paradiso-Tigullio occidentale. Poich\u00e9 i lavori di costruzione procedevano molto a rilento, dovuti per la maggiore alla difficile morfologia del territorio di questo tratto di costa, i due comuni di Recco e Rapallo decisero assieme di far richiesta al Ministero dei Lavori Pubblici una modifica alla tratta. I due comuni proposero ai progettisti il collegamento diretto tra le due cittadine, passando quindi sotto il monte di Portofino, scartando inevitabilmente le previste stazioni \"sulla carta\" di Camogli e Santa Margherita Ligure. Queste ultime non fecero attendere molto la risposta di diniego, appellandosi anch'esse al ministero, contrastando il nuovo progetto proposto dalle due citt\u00e0 maggiori. Nel 1862 il ministero si pronunci\u00f2 definitivamente sulla bocciatura del \"Progetto tunnel Recco-Rapallo\" con le ovvie felicitazioni degli altri due comuni rivieraschi; la tratta segu\u00ec pertanto il tracciato scelto nel 1859.\nNel 1867 si avvi\u00f2 ancora un ricorso da parte dell'ente comunale di Rapallo per una nuova deviazione della tratta, richiesta che fu respinta e che porter\u00e0 alla demolizione dell'antica cappella di Sant'Agostino, considerata \"d'intralcio ai lavori\". Dopo anni di duro lavoro, la mattina del 31 ottobre 1868 una locomotiva a vapore, partita dalla stazione di San Michele di Pagana, giunger\u00e0 a Rapallo per il suo primo viaggio inaugurale; dal 23 novembre dello stesso anno inizier\u00e0 quindi il regolare traffico ferroviario passeggeri.\nUlteriori modifiche sul tracciato si ebbero nel 1909, su sollecito dei comuni di Recco e Rapallo, alimentato dal primo disastro ferroviario della tratta nella stazione di Santa Margherita Ligure il 23 agosto dello stesso anno.\nIl 12 dicembre 1923 fu attivato il raddoppio del binario tra Santa Margherita Ligure e Zoagli e, contestualmente, venne ampliato il fabbricato viaggiatori di Rapallo.\nIl 2 giugno 1957 venne soppresso il secondo impianto ferroviario di Rapallo, la fermata di San Michele di Pagana, a causa del basso numero di passeggeri allora registrato.\nNell'ambito dell'operazione \"rete snella\" adottata da RFI per la riduzione del numero di impianti da manutenere, il 31 ottobre 2004 la stazione di Rapallo fu trasformata in fermata, con soppressione di tutti i binari secondari e di tutti gli scambi, al pari di diverse altre stazioni della linea.\nL'edificio ha subito sul finire degli anni novanta e inizi duemila un restauro conservativo degli ambienti, con colorazione della facciata in tinta giallo-rossa (in precedenza i colori utilizzati erano il rosa e il bianco) e lo spostamento della biglietteria dal piano superiore a quello inferiore, ricavato dall'attiguo spiazzo antistante la piazza.\nL'attiguo magazzino merci \u00e8 tuttora utilizzato come deposito materiali, mentre l'area dello scalo \u00e8 stata trasformata in parcheggio multipiano interrato, gestito dalla societ\u00e0 Metropark.\nFra il 2013 e il 2014 sono stati finanziati e avviati nuovi lavori di riqualificazione del fabbricato viaggiatori, dotato altres\u00ec di una nuova colorazione giallo-grigia della facciata. Il 5 ottobre 2015 sono partiti i lavori di riqualificazione della tettoia e del marciapiede del secondo binario.\nMovimento.\nLa fermata \u00e8 servita prevalentemente dalle relazioni regionali Trenitalia svolte nell'ambito del contratto di servizio con la Regione Liguria; \u00e8 servita altres\u00ec da relazioni a lunga percorrenza (InterCity e Frecciabianca) svolte sempre da parte di Trenitalia.\nA Rapallo effettuano inoltre fermata i servizi regionali periodici effettuati nei mesi estivi, a scopo soprattutto turistico, che collegano le citt\u00e0 di Lecco e Milano a Sestri Levante, effettuati con convogli Trenord.\nServizi.\nLa fermata, i cui servizi commerciali sono gestiti da CentoStazioni, dispone dei seguenti servizi:\nInterscambi.\nDi fronte alla stazione \u00e8 presente il capolinea AMT Genova delle autocorse per le frazioni comunali e di collegamento con Chiavari e Recco.\nInoltre nel piazzale della stazione \u00e8 presente la stazione taxi."}
{"id": "756391", "revid": "729019", "url": "https://it.wikipedia.org/wiki?curid=756391", "title": "Eday", "text": "Eday \u00e8 un'isola facente parte dell'arcipelago delle Isole Orcadi, in Scozia. Il territorio \u00e8 in gran parte piano e verdeggiante, e le industrie presenti estraggono torba e calcare.\nEday \u00e8 la nona isola pi\u00f9 grande dell'arcipelago Orkney, coprendo una superficie di 11 miglia quadrate.\nLe attrazioni principali dell'isola includono la Pietra di Setter e i monoliti di Vinquoy, Braeside, e Huntersquoy. Eday \u00e8 conosciuta per i suoi uccelli di mare e per la casa Carrick, costruita nel 1633, dove il pirata John Gow venne catturato.\nI battelli partono da Backaland su Eday e giungono a Kirkwall nell'entroterra delle Orkney."}
{"id": "756401", "revid": "41949", "url": "https://it.wikipedia.org/wiki?curid=756401", "title": "Sistemi di visione artificiale", "text": ""}
{"id": "756403", "revid": "22475", "url": "https://it.wikipedia.org/wiki?curid=756403", "title": "Cervus canadensis", "text": "Il wapiti (Cervus canadensis ) \u00e8 un mammifero della famiglia dei Cervidi (Cervidae) originario dell'America del Nord e delle regioni centrali e orientali dell'Asia.\nEtimologia.\nNel XVII secolo l'alce (\"Alces alces\"), chiamato \"elk\" nelle isole britanniche, era ormai scomparso da tempo da queste isole e il significato della parola \"elk\" per gli anglofoni era divenuto piuttosto vago, andando a indicare pi\u00f9 o meno qualcosa di simile a un \u00abgrosso cervo\u00bb. Gli anglofoni che arrivarono in America del Nord durante la colonizzazione europea delle Americhe non avevano pi\u00f9 alcuna familiarit\u00e0 con gli alci di entrambi i lati dell'Atlantico, ma conoscevano benissimo il pi\u00f9 piccolo cervo nobile (\"Cervus elaphus\") delle isole britanniche, motivo per cui ritennero che il pi\u00f9 grosso \"C. canadensis\" dell'America del Nord somigliasse di pi\u00f9 all'ancor pi\u00f9 grande alce e lo chiamarono cos\u00ec \"elk\".\nIl nome \"wapiti\" deriva dalla parola shawnee e cree \"waapiti\" (in alfabeto cree: \u1419\u1431\u144e o \u141a\u1431\u144e), che significa \u00absedere bianco\u00bb. In alcuni casi le sottospecie asiatiche vengono chiamate anche \"maral\", come nel caso del maral dell'Altai (\"Cervus canadensis sibiricus\"), ma questo nome si applica pi\u00f9 correttamente al cervo del Caucaso (\"Cervus elaphus maral\"), una sottospecie del cervo nobile.\nSecondo l'\"Oxford English Dictionary\", l'etimologia della parola \"elk\" ha \u00abuna storia oscura\u00bb. Nell'antichit\u00e0 classica, l'alce europeo era conosciuto con i nomi greco \u1f04\u03bb\u03ba\u03b7 (\"\u00e1lk\u0113\") e latino \"alces\", parole probabilmente mutuate da una lingua germanica o da un'altra lingua nordeuropea. Nell'VIII secolo, nell'alto Medioevo, l'alce veniva chiamato in inglese antico \"elch\", \"elh\" o \"eolh\", dal proto-germanico \"*elho-\" o \"*elhon-\", forse correlato con il norreno \"elgr\". Successivamente, la specie divenne nota in inglese medio come \"elk\", \"elcke\" o \"elke\", che appare nella forma latinizzata \"alke\", con l'ortografia \"alce\" presa in prestito direttamente dal latino \"alces\". Sottolineando che \"elk\" \u00abnon \u00e8 la normale forma fonetica\u00bb dell'inglese antico \"elch\", l'\"Oxford English Dictionary\" fa derivare \"elk\" dall'alto-tedesco medio \"elch\", a sua volta derivato dall'alto-tedesco antico \"elaho\".\nTuttavia, in altri casi il wapiti venne riconosciuto correttamente come parente del cervo nobile europeo (\"Cervus elaphus\") e pertanto ci si riferiva ad esso con il nome \"red deer\" con cui viene chiamato quest'ultimo. Richard Hakluyt, nel suo \"Discourse Concerning Western Planting\" del 1584, fece menzione dell'abbondanza di cervi nobili del continente (in inglese moderno antico \"greate store of ... redd dere\"). Allo stesso modo, in \"A Description of New England\" (1616) John Smith parl\u00f2 di cervi nobili. Anche nella sua traduzione inglese (1672) delle \"Discoveries\" di John Lederer, William Talbot indic\u00f2 questi animali come \"Red Deer\", pur notando tra parentesi che \u00abper la loro insolita grandezza venivano impropriamente definiti \"Elks\" dalle persone ignoranti\u00bb. Sia Thomas Jefferson (\"Notes on the State of Virginia\", 1785) che David Bailie Warden (\"Statistical, Political, and Historical Account of the United States\", 1816) indicarono il wapiti come \"red deer\".\nTassonomia.\nI membri del genere \"Cervus\" (e pertanto i pi\u00f9 antichi parenti o possibili antenati del wapiti) compaiono per la prima volta nella documentazione fossile in Eurasia 25 milioni di anni fa, durante l'Oligocene, ma in quella nordamericana solamente a partire dal Miocene inferiore. L'estinto alce irlandese (\"Megaloceros\") non era un membro del genere \"Cervus\", bens\u00ec il pi\u00f9 grande rappresentante conosciuto della famiglia dei Cervidi (Cervidae).\nFino a poco tempo fa, il cervo nobile e il wapiti venivano raggruppati in una stessa specie, \"Cervus elaphus\", con un gran numero di sottospecie. Tuttavia, gli studi sul DNA mitocondriale condotti nel 2004 su centinaia di campioni provenienti da varie sottospecie di cervo nobile e wapiti, nonch\u00e9 da altre specie del genere \"Cervus\", mostrano chiaramente che il wapiti costituisce una specie distinta, vale a dire \"Cervus canadensis\". Le analisi del DNA hanno confermato che il wapiti \u00e8 pi\u00f9 strettamente imparentato con il cervo a labbra bianche e persino con il sika di quanto non lo sia con il cervo nobile.\nWapiti e cervi nobili danno vita a prole fertile in cattivit\u00e0 e le due specie si sono incrociate liberamente nel parco nazionale del Fiordland in Nuova Zelanda. Gli esemplari incrociati hanno provocato la quasi totale scomparsa di sangue puro tra i wapiti della zona. Per quanto riguarda le differenze morfologiche, \"C. canadensis\" si distingue da \"C. elaphus\" per le maggiori dimensioni della zona chiara sul posteriore e i palchi di colore pi\u00f9 chiaro.\nSottospecie.\nSono state descritte numerose sottospecie di wapiti, tre in America del Nord e cinque in Asia, ma alcuni tassonomisti le considerano semplici ecotipi o razze di un'unica specie (adattatesi agli ambienti locali attraverso piccoli cambiamenti nell'aspetto e nel comportamento). Le varie popolazioni differiscono tra loro nella forma e nella dimensione dei palchi, nelle dimensioni corporee, nella colorazione e nel comportamento riproduttivo. Gli studi sul DNA delle sottospecie asiatiche hanno rivelato che le variazioni fenotipiche per quanto riguarda lo sviluppo di palchi, criniera e macchia sul posteriore si basano su \u00abfattori comportamentali correlati al clima\u00bb. Le tre sottospecie presenti in America del Nord sono il wapiti del Canada (\"C. c. canadensis\"), il wapiti di Roosevelt (\"C. c. roosevelti\") e il wapiti del tule (\"C. c. nannodes\"). Le popolazioni diffuse nella parte orientale e sud-occidentale del continente, che in alcuni casi venivano considerate due sottospecie a s\u00e9, sono scomparse da pi\u00f9 di un secolo.\nTra le cinque sottospecie presenti in Asia, la pi\u00f9 diffusa \u00e8 il cervo dell'Altai (\"C. c. sibiricus\"). Altre due sottospecie presenti in Cina, Mongolia, penisola coreana e Siberia sono l'isubra (\"C. c. xanthopygus\") e il wapiti dell'Alashan (\"C. c. alashanicus\"). L'isubra, originario della Manciuria, presenta una colorazione pi\u00f9 scura e rossastra di quella delle altre popolazioni. Il wapiti dell'Alashan, della Cina centro-settentrionale, \u00e8 la sottospecie pi\u00f9 piccola e quella meno conosciuta.\nIn passato veniva ritenuto valido un numero maggiore di sottospecie, ma le recenti analisi genetiche indicano che tutte le forme americane, a eccezione del wapiti di Roosevelt e di quello del tule, appartengono a un'unica sottospecie (\"C. c. canadensis\"). Anche il cervo dell'Altai (\"C. c. sibiricus\") \u00e8 pi\u00f9 o meno identico alla forma americana e potrebbe pertanto essere anch'esso incluso in questa sottospecie. Al contrario, l'isubra (\"C. c. xanthopygus\") \u00e8 chiaramente distinguibile dal cervo dell'Altai, ma non dal wapiti dell'Alashan. Anche le sottospecie cinesi (il cervo di Szechwan e il cervo del Tibet) sono risultate essere dei wapiti, e non sono risultate distinguibili tra loro dagli studi sul DNA mitocondriale. Queste due sottospecie vengono talvolta inserite in un'altra specie, il cervo dell'Asia centrale (\"Cervus hanglu\"), cui appartiene, tra gli altri l'hangul o cervo del Kashmir.\nDescrizione.\nIl wapiti ha una corporatura robusta, delle zampe sottili e una coda breve. Misura 0,75-1,5 m di altezza al garrese e 1,6-2,7 m di lunghezza testa-tronco. I maschi sono notevolmente pi\u00f9 grandi delle femmine: pesano 178-497 kg contro i 171-292 kg delle seconde. La sottospecie di maggiori dimensioni \u00e8 il wapiti di Roosevelt (\"C. c. roosevelti\"), diffuso a ovest della Catena delle Cascate negli stati USA di California, Oregon e Washington e nella provincia canadese della Columbia Britannica. Esemplari di questa sottospecie sono stati introdotti anche in Alaska, dove si stima che i maschi pi\u00f9 grandi possano raggiungere i 600 kg. Pi\u00f9 comunemente, i maschi di wapiti di Roosevelt pesano 318-499 kg e le femmine 261-283 kg. I maschi di wapiti del tule pesano 204-318 kg e le femmine 170-191 kg. I maschi adulti di wapiti del Canada pesano 288-478 kg, mentre le femmine si aggirano intorno ai 275 kg. Il wapiti \u00e8 il secondo cervide pi\u00f9 grande esistente dopo l'alce.\nI palchi sono fatti di osso e possono crescere ad una velocit\u00e0 di 2,5 cm al giorno. Durante la loro crescita li copre e protegge uno strato morbido di pelle altamente vascolarizzata, noto come velluto, che si squama gradatamente in estate quando si sono completamente sviluppati. I maschi hanno generalmente sei punte su ogni palco. I wapiti siberiani e nordamericani sono quelli dotati dei palchi pi\u00f9 grandi, mentre il cervo dell'Altai \u00e8 quello dai palchi pi\u00f9 piccoli. I palchi dei maschi di wapiti di Roosevelt possono pesare fino a 18 kg. La formazione e la conservazione dei palchi sono guidate dal testosterone. Alla fine dell'inverno e all'inizio della primavera il livello di testosterone diminuisce e i palchi cadono.\nDurante l'autunno, i wapiti sviluppano uno strato pi\u00f9 fitto di peli, che li aiuta a isolarli durante l'inverno. Sia i maschi che le femmine delle sottospecie nordamericane sviluppano una sorta di criniera sul collo, assente nelle femmine delle altre forme. All'inizio dell'estate, il pesante mantello invernale \u00e8 gi\u00e0 completamente caduto: per rimuovere lo strato di peli pi\u00f9 lunghi, i wapiti si sfregano contro alberi e altre cose. Tutti i wapiti presentano una chiazza piccola ma ben definita sul posteriore, al centro della quale si trova la breve coda. La colorazione varia in base alla stagione e al tipo di habitat: \u00e8 grigia o comunque pi\u00f9 chiara in inverno e pi\u00f9 rossastra e scura in estate. Le sottospecie che vivono in climi aridi tendono ad avere un mantello di colore pi\u00f9 chiaro rispetto a quelle che vivono nelle foreste. La maggior parte dei wapiti ha un manto di colore variabile dal bruno-giallastro chiaro al bruno-arancio, che in estate contrasta fortemente con il colore marrone scuro di testa, collo e zampe. L'isubra e il wapiti dell'Alashan, forme adattatesi a vivere nella foresta, hanno un manto rosso o bruno-rossastro con un contrasto meno evidente tra il colore del tronco e quello delle altre parti del corpo durante i mesi estivi. Alla nascita i piccoli sono coperti di macchie, come quelli di molte altre specie di cervi, ma perdono la livrea infantile prima della fine dell'estate. Il manto estivo degli isubra adulti pu\u00f2 conservare qualche macchia arancione sul dorso, fino a quando non diventano anziani. Questa caratteristica \u00e8 stata osservata anche nei cervi nobili europei adattatisi a vivere nella foresta.\nBiologia.\nI wapiti sono tra le specie di cervi pi\u00f9 gregarie. Durante l'estate le mandrie possono raggiungere i 400 individui. Per la maggior parte dell'anno, maschi e femmine vivono segregati in mandrie diverse; le mandrie di femmine sono pi\u00f9 numerose, mentre i maschi formano piccoli gruppi o conducono un'esistenza solitaria. I giovani maschi possono associarsi a maschi pi\u00f9 anziani o ai gruppi di femmine. I gruppi di maschi e di femmine si uniscono durante la stagione degli amori, che pu\u00f2 iniziare a fine agosto. I maschi cercano di intimidire i rivali emettendo vocalizzi e mettendo in mostra i palchi. Se nessuno dei due si tira indietro, ingaggiano lotte a colpi di corna, riportando a volte gravi ferite.\nIl richiamo dei maschi \u00e8 una vocalizzazione forte e acuta, simile a un fischio, nota come \u00abbramito\u00bb, e grazie ad esso un wapiti pu\u00f2 manifestare ai consimili la propria forza fisica da grandi distanze. Stranamente, per essere prodotto da un animale di grosse dimensioni, il bramito pu\u00f2 raggiungere una frequenza di 4000 Hz. Per emetterlo, l'animale soffia aria dalla glottide attraverso le cavit\u00e0 nasali. Tuttavia pu\u00f2 produrre anche suoni pi\u00f9 profondi (150 Hz) usando la laringe. Le femmine emettono un latrato di allarme per avvisare gli altri membri della mandria del pericolo, mentre i piccoli emettono un grido acuto quando vengono attaccati.\nRiproduzione.\nLe femmine di wapiti hanno un ciclo estrale molto breve, di appena uno o due giorni, e gli accoppiamenti di solito comportano una decina o pi\u00f9 di tentativi. Entro l'autunno del loro secondo anno di vita, le femmine possono avere gi\u00e0 partorito una o, pi\u00f9 raramente, due volte. La riproduzione \u00e8 pi\u00f9 comune quando le femmine pesano almeno 200 chilogrammi. Durante il periodo degli amori, che va da agosto all'inizio dell'inverno, i maschi dominanti seguono i gruppi di femmine. Ognuno di essi difender\u00e0 il proprio harem di 20 o pi\u00f9 femmine dai maschi competitori e dai predatori. I maschi scavano anche delle depressioni nel terreno, in cui urinano e si rotolano. L'uretra del maschio punta verso l'alto, pertanto l'urina viene spruzzata quasi ad angolo retto rispetto al pene: essa penetra in profondit\u00e0 tra i peli e conferisce loro un odore caratteristico che attira le femmine.\nIl maschio interagisce con le femmine del suo harem in due modi: radunandole e corteggiandole. Quando una di esse si allontana troppo dall'harem, il maschio si precipita davanti a lei, bloccandole la strada, e la riporta di corsa nel gruppo. Tale comportamento \u00e8 accompagnato da una tipica postura, con il collo disteso e abbassato e le corna rivolte all'indietro. In certi casi il maschio pu\u00f2 diventare violento e colpire la femmina con le corna. Durante il corteggiamento, il maschio \u00e8 pi\u00f9 tranquillo e si avvicina alla compagna con la testa e le corna sollevate. Il maschio segnala la sua intenzione di testare la ricettivit\u00e0 della femmina facendo schioccare la lingua. Se non \u00e8 pronta, la femmina abbassa la testa e si muove da un lato all'altro aprendo e chiudendo la bocca. Il maschio, in tutta risposta, interromper\u00e0 le sue \"avanc\u00e9s\", per non spaventarla. Al contrario, leccher\u00e0 copiosamente la compagna e poi la monter\u00e0.\nI maschi pi\u00f9 giovani e meno dominanti, dalle corna non ancora biforcate, molestano le femmine incustodite. Questi maschi sono impazienti e non eseguono alcun rituale di corteggiamento, ma continuano a inseguire una femmina anche quando lei fa segno di fermarsi. In quanto tali, hanno meno successo riproduttivo e le femmine possono restare vicine al grosso maschio dominante per evitare molestie. I maschi dominanti non tollerano i giovani adulti e li scacciano via quando si avvicinano al loro harem.\nIl periodo di gestazione va da 240 a 262 giorni, trascorsi i quali nasce un unico piccolo del peso di 15-16 chilogrammi. Quando la femmina \u00e8 vicina al parto, tende a isolarsi dal branco principale, rimanendo isolata fino a quando il piccolo non sar\u00e0 abbastanza grande da sfuggire ai predatori. I piccoli nascono con il mantello coperto da macchie, come quelli di molte altre specie di cervi, ma le macchie scompaiono entro la fine dell'estate. Dopo due settimane, i piccoli sono in grado di unirsi alla mandria e sono completamente svezzati a due mesi di et\u00e0. Quando hanno sei mesi, i piccoli di wapiti sono grandi quanto un cervo della Virginia adulto. I wapiti lasciano il luogo in cui sono nati prima dei tre anni: i maschi si disperdono pi\u00f9 spesso delle femmine, in quanto le femmine adulte sono pi\u00f9 tolleranti nei confronti della prole femminile degli anni precedenti. I wapiti possono vivere 20 anni o pi\u00f9 in cattivit\u00e0, ma in natura hanno una vita media di 10-13 anni. Presso alcune sottospecie meno soggette a predazione la vita media in natura pu\u00f2 essere di 15 anni.\nMigrazioni.\nCome molte altre specie di cervi, specie quelle che abitano nelle regioni montuose, i wapiti migrano verso quote pi\u00f9 elevate in primavera, seguendo il ritiro delle nevi, e in direzione opposta in autunno. La pressione venatoria influisce sulle migrazioni e gli spostamenti. Durante l'inverno prediligono le zone boschive, dove vi \u00e8 una maggiore disponibilit\u00e0 di cibo da mangiare; non sembrano trarre beneficio dalla copertura termica. Nell'area del Greater Yellowstone Ecosystem vivono circa esemplari. Durante la primavera e l'autunno, prendono parte alla pi\u00f9 grande migrazione di wapiti degli Stati Uniti continentali, spostandosi fino a 270 chilometri tra i quartieri estivi e quelli invernali. La mandria del Teton, costituita da 9000- capi, trascorre gli inverni nel National Elk Refuge ed \u00e8 costituita da esemplari che giungono qui dalle zone meridionali del parco nazionale di Yellowstone, a nord, e dalle foreste nazionali di Shoshone e Bridger-Teton, a est.\nAlimentazione.\nI wapiti sono ruminanti, e pertanto sono dotati di uno stomaco composto da quattro camere. A differenza del cervo della Virginia e dell'alce, che sono principalmente brucatori, i wapiti sono pi\u00f9 simili alle vacche, in quanto sono soprattutto dei pascolatori, anche se, come altri cervi, possono anche brucare. I wapiti tendono ad alimentarsi al mattino e alla sera, per poi cercare aree riparate per digerire tra un pasto e l'altro. La loro dieta varia leggermente da una stagione all'altra: le graminacee spontanee vengono consumate in ogni periodo dell'anno, mentre la corteccia degli alberi viene consumata solo in inverno e i germogli di piante erbacee e alberi vengono mangiati in estate. Il wapiti ingerisce in media 9,1 chilogrammi di vegetazione al giorno. Particolarmente ghiotti dei germogli di pioppo tremulo che si sviluppano in primavera, i wapiti hanno avuto un certo impatto sui boschetti costituiti da questa essenza, che sono in diminuzione in alcune regioni dove i wapiti sono presenti. I ranger e i gestori della fauna selvatica conducono continue indagini sui mucchi di escrementi di wapiti allo scopo di monitorare le popolazioni e l'utilizzo delle risorse.\nPredatori e tattiche di difesa.\nTra i predatori dei wapiti vi sono lupi, coyote, orsi bruni e orsi neri, sia americani che asiatici, puma e tigri siberiane. I branchi di coyote predano soprattutto i piccoli, anche se a volte possono abbattere un adulto reso debole dall'inverno o dalle malattie. Nel Greater Yellowstone Ecosystem, che comprende il parco nazionale di Yellowstone, gli orsi sono i principali predatori dei piccoli, mentre non sono mai stati segnalati casi di maschi in piena salute uccisi dagli orsi, in quanto uno scontro con essi potrebbe risultare fatale per i plantigradi. \u00c8 probabile che sulla crescita della popolazione influisca di pi\u00f9 l'uccisione delle femmine all'apice del loro sviluppo rispetto all'uccisione di maschi o piccoli.\nI wapiti possono ridurre il livello di predazione cambiando le proprie abitudini alimentari da pascolatori a brucatori. L'atto del pascolare mette l'animale nella situazione compromettente di trovarsi in un'area aperta con la testa abbassata, impedendogli di vedere cosa sta succedendo nei dintorni. Anche vivere in gruppo riduce il rischio di essere predati. I grossi maschi sono meno vulnerabili e possono permettersi di condurre una vita solitaria, mentre le femmine rimangono in gruppi pi\u00f9 grandi per proteggere i loro piccoli. I maschi sono pi\u00f9 vulnerabili agli attacchi dei lupi alla fine dell'inverno, quando sono indeboliti da mesi di inseguimento delle femmine e di combattimenti. I maschi che hanno perso da poco le corna hanno maggiori probabilit\u00e0 di essere predati.\nParassiti e malattie.\nNel wapiti sono state identificate almeno 53 specie di protisti e parassiti animali. La maggior parte di questi parassiti raramente porta ad elevati livelli di mortalit\u00e0, sia in natura che in cattivit\u00e0. \"Parelaphostrongylus tenuis\" \u00e8 un nematode parassita che attacca i tessuti del midollo spinale e del cervello del wapiti e di altre specie, portando alla morte. L'ospite definitivo della specie \u00e8 il cervo della Virginia, nel quale normalmente non ha effetti negativi, ma chiocciole e lumache, gli ospiti intermedi, possono essere inavvertitamente ingerite dai wapiti mentre pascolano. Anche il trematode epatico \"Fascioloides magna\" e il nematode \"Dictyocaulus viviparus\" sono parassiti comuni che possono essere letali per i wapiti. Poich\u00e9 le infezioni trasmesse da questi parassiti possono essere letali anche per il bestiame, la loro presenza nelle mandrie di wapiti costituisce motivo di preoccupazione.\nLa malattia del deperimento cronico, trasmessa da una proteina mal ripiegata nota come prione, colpisce il tessuto cerebrale dei wapiti ed \u00e8 stata rilevata in tutto il loro areale in America del Nord. Documentata per la prima volta alla fine degli anni '60 nel cervo mulo, la malattia ha colpito i wapiti sia negli allevamenti che in natura in un certo numero di regioni. I wapiti che hanno contratto la malattia iniziano a mostrare perdita di peso, cambiamenti nel comportamento, aumento del fabbisogno di acqua, salivazione e minzione eccessiva e difficolt\u00e0 a deglutire e, in una fase avanzata, la malattia pu\u00f2 portare anche alla morte. Non sono stati documentati potenziali rischi per la salute umana, n\u00e9 \u00e8 stato dimostrato che la malattia rappresenti una minaccia per il bestiame domestico. Nel 2002 la Corea del Sud ha vietato l'importazione di velluto di corna di wapiti per evitare che la malattia del deperimento cronico possa arrivare nel paese.\nLa brucellosi, malattia provocata da un batterio Gram-negativo, colpisce occasionalmente i wapiti nel Greater Yellowstone Ecosystem, l'unico luogo degli Stati Uniti in cui \u00e8 ancora nota l'esistenza della malattia. Nei bovini domestici la brucellosi provoca sterilit\u00e0, aborti e ridotta produzione di latte. Viene trasmessa all'uomo come febbre ondulante, producendo sintomi simil-influenzali che possono durare per anni. Sebbene i bisonti abbiano maggiori probabilit\u00e0 di trasmettere la malattia ad altri animali, i wapiti hanno inavvertitamente trasmesso la brucellosi ai cavalli nel Wyoming e ai bovini nell'Idaho. I ricercatori stanno tentando di eradicare la malattia attraverso vaccinazioni e misure di contenimento della malattia, che dovrebbero avere successo. Tuttavia, il progetto prosegue dal 2002 e finora non \u00e8 stato ancora creato un vaccino adeguato.\nUn recente studio necroscopico su esemplari in cattivit\u00e0 in Pennsylvania ha attribuito le cause della morte in 33 casi su 65 a parassiti gastrointestinali (21 casi, principalmente \"Eimeria\" sp. e \"Ostertagia\" sp.) o infezioni batteriche (12 casi, principalmente polmonite).\nLa malattia degli zoccoli del wapiti venne scoperta per la prima volta nello stato di Washington alla fine degli anni '90 nel bacino del Cowlitz River, con sporadiche segnalazioni di esemplari dagli zoccoli deformati. Da allora, la malattia si \u00e8 diffusa rapidamente con un aumento delle segnalazioni in tutto il sud-ovest dello stato di Washington e nell'Oregon. La malattia si presenta con zoccoli deformati, spezzati o assenti e pu\u00f2 portare a una grave zopp\u00eca negli esemplari colpiti. La causa scatenante non \u00e8 nota, ma si ritiene sia associata a batteri del genere \"Treponema\", che causano la dermatite digitale nel bestiame domestico. Anche la modalit\u00e0 di trasmissione non \u00e8 conosciuta, ma sembra essere altamente contagiosa tra i wapiti. Sono tuttora in corso studi da parte dei dipartimenti governativi per determinare come eliminare la malattia o quantomeno bloccarne l'avanzata.\nDistribuzione e habitat.\nIl wapiti \u00e8 diffuso dall'Asia centrale fino alla Siberia e all'Asia orientale e nell'America del Nord. Pu\u00f2 vivere in boschi aperti di latifoglie, foreste boreali, regioni montuose e praterie. L'habitat del cervo dell'Altai in Asia \u00e8 simile a quello del wapiti del Canada in America del Nord. Nel Pleistocene superiore la specie occupava un areale molto pi\u00f9 esteso, che copriva tutta l'Eurasia: i suoi resti sono stati rinvenuti ad ovest fino in Francia. Come \u00e8 logico pensare, queste popolazioni erano pi\u00f9 strettamente correlate con le attuali popolazioni asiatiche di wapiti. Il loro areale si ridusse drasticamente all'inizio dell'Olocene, forse perch\u00e9 si erano specializzate a vivere nei freddi habitat della steppa-tundra; quando questo ambiente venne in gran parte sostituito dalla foresta chiusa, il wapiti potrebbe essere stato soppiantato dal cervo nobile. Popolazioni relitte sopravvissero fino all'Olocene inferiore (fino a circa 3000 anni fa) nella Svezia meridionale e sulle Alpi, dove l'ambiente rimase favorevole.\nIntroduzioni e reintroduzioni.\nLa sottospecie del Canada \u00e8 stata reintrodotta dalle organizzazioni conservazioniste e venatorie nella regione degli Appalachi, negli Stati Uniti orientali, dove in passato viveva una particolare popolazione di quest'ultima, nota come wapiti orientale, talvolta considerata una sottospecie distinta. Dalla fine degli anni '90, i wapiti sono stati reintrodotti e hanno ricolonizzato gli stati del Wisconsin, Kentucky, Carolina del Nord, Tennessee, Georgia, Virginia e Virginia Occidentale. Nel 2016, un maschio, probabilmente proveniente dalla popolazione delle Smoky Mountains, \u00e8 stato avvistato in Carolina del Sud, dove la specie era assente da quasi 300 anni. Dal 2015, i wapiti sono stati reintrodotti anche in numerosi altri stati, tra cui Pennsylvania e Missouri, e introdotti sulle isole di Etolin e Afognak in Alaska. I wapiti furono reintrodotti nel Michigan nel 1918, dopo essere scomparsi dallo stato nel 1875. La reintroduzione della specie nell'Ontario ebbe inizio ai primi del XX secolo e prosegue tuttora con scarso successo. Attualmente, in America del Nord vive circa un milione di wapiti: prima della colonizzazione europea del continente, si stima che ve ne fossero 10 milioni.\nIl wapiti e il cervo nobile furono introdotti in Argentina all'inizio del XX secolo. Oggi l\u00ec sono considerati una specie invasiva, in quanto competono per il cibo con il locale huemul del sud e altre specie native. Questo impatto negativo sulle specie animali autoctone ha portato l'Unione internazionale per la conservazione della natura (IUCN) a classificare il wapiti come una delle 100 specie invasive pi\u00f9 dannose al mondo.\nL'introduzione dei cervi in Nuova Zelanda inizi\u00f2 a met\u00e0 del XIX secolo, ma attualmente la maggior parte della popolazione \u00e8 costituita da cervi nobili europei, con appena il 15% di wapiti. Qui \u00e8 stato registrato un elevato tasso di incrocio tra wapiti e cervo nobile. Questi cervi hanno avuto un impatto negativo sulla rigenerazione forestale di alcune specie vegetali, in quanto si nutrono soprattutto dei germogli pi\u00f9 appetibili, che vengono pertanto rimpiazzate da quelle meno preferite dai cervi. A lungo termine questo porter\u00e0 all'alterazione delle specie di piante e alberi della regione, con conseguenze sulle altre specie animali e vegetali che dipendono da esse. Come in Cile e Argentina, la IUCN ha dichiarato le popolazioni di cervo nobile e wapiti della Nuova Zelanda specie invasive.\nImportanza culturale.\nIl wapiti ha svolto un ruolo importante nella storia culturale di numerosi popoli. Alcuni petroglifi neolitici dell'Asia raffigurano femmine di wapiti prive di corna, che sono state interpretate come simboli di vita e di sostentamento. Spesso queste figure erano anche ricoperte da barche e associate ai fiumi, facendo ipotizzare che rappresentassero anche sentieri per gli inferi. Altre figure di wapiti furono incise sulle falesie dagli Anasazi del sud-ovest degli Stati Uniti centinaia di anni fa. Il wapiti era particolarmente importante per i Lakota, presso i quali ricopriva un ruolo spirituale. Il maschio era ammirato per la sua capacit\u00e0 di attrarre le compagne e per attirare le donne gli uomini lakota suonavano un flauto da corteggiamento con il quale ne imitavano il bramito. Gli uomini usavano le corna dei wapiti come amuleti d'amore e indossavano abiti decorati con immagini di wapiti.\nIl wapiti \u00e8 l'animale ufficiale dello stato dello Utah. L'immagine di un wapiti e di un alce compare sullo stemma e sulla bandiera del Michigan. Il Benevolent and Protective Order of Elks (B.P.O.E.) scelse il wapiti come simbolo in quanto alcuni dei suoi attributi sembravano appropriati per gli ideali dei membri della confraternita. Un prezioso ornamento di molti membri del B.P.O.E. sono denti di wapiti tempestati di gioielli e incastonati in oro.\nUtilizzo commerciale.\nSebbene nel National Survey 2006 del Fish and Wildlife Service non siano disponibili dati precisi riguardanti ciascuna specie di interesse venatorio, la caccia al wapiti \u00e8 probabilmente la principale attivit\u00e0 economica correlata all'animale.\nSebbene i wapiti non vengano generalmente abbattuti per la produzione di carne su larga scala, alcuni ristoranti ne offrono la carne come specialit\u00e0 ed \u00e8 disponibile anche in alcuni negozi di alimentari. La carne ha un sapore a met\u00e0 tra quella del manzo e della selvaggina ed \u00e8 pi\u00f9 ricca di proteine e ha un minor contenuto di grassi e colesterolo rispetto a quella di manzo, maiale e pollo. La carne di wapiti \u00e8 inoltre una buona fonte di ferro, fosforo e zinco.\nUn maschio di wapiti pu\u00f2 produrre tra i 10 e gli 11 chilogrammi di velluto all'anno, e nei ranch di Stati Uniti, Canada e Nuova Zelanda le corna vengono raccolte e vendute ai mercati dell'Asia orientale, dove vengono utilizzate in medicina. Alcune culture, infatti, considerano il velluto un afrodisiaco. Tuttavia, consumare il velluto dei wapiti dell'America del Nord pu\u00f2 essere rischioso, in quanto quello degli animali colpiti dalla malattia del deperimento cronico pu\u00f2 contenere prioni che potrebbero provocare nell'uomo la nuova variante della malattia di Creutzfeldt-Jakob.\nLe corna vengono utilizzate anche per fabbricare opere d'arte, mobili e altri oggetti d'artigianato. Tutte le sottospecie asiatiche, insieme ad altri cervi, venivano allevate per le corna in Asia centrale e orientale da cinesi Han, turchi, tungusi, mongoli e coreani. Gli allevamenti di wapiti sono relativamente comuni in America del Nord e Nuova Zelanda. I nativi americani utilizzavano le pelli di wapiti come coperture per i tepee e per confezionare abiti e calzature.\nDal 1967, i Boy Scouts of America assistono i dipendenti del National Elk Refuge nel Wyoming raccogliendo le corna che cadono ogni inverno. Esse vengono quindi messe all'asta e l'80% del ricavato viene restituito al rifugio. Nel 2010 sono stati messi all'asta 2520 chilogrammi di corna, che hanno fruttato oltre dollari."}
{"id": "756405", "revid": "339392", "url": "https://it.wikipedia.org/wiki?curid=756405", "title": "Wapiti", "text": ""}
{"id": "756407", "revid": "729019", "url": "https://it.wikipedia.org/wiki?curid=756407", "title": "Battaglia di Stamford Bridge", "text": "La battaglia di Stamford Bridge, dal nome di un villaggio dell'Inghilterra orientale, \u00e8 spesso considerata come l'atto conclusivo dell'epoca vichinga in Inghilterra. Essa avvenne il 25 settembre 1066, pochi giorni dopo che un esercito invasore norvegese, guidato dal re Harald Hardr\u00e5de, sconfisse un esercito costituito dalle truppe del conte Edwin di Mercia e di Morcar conte del Northumbria nella battaglia di Fulford, due miglia a sud della citt\u00e0 di York.\nStoria.\nRe Aroldo II Godwinsson d'Inghilterra si scontr\u00f2 con l'esercito di Harald prendendolo di sorpresa, disarmato e impreparato, dopo una marcia leggendaria, a tappe forzate, dalla parte meridionale del regno.\nSecondo la cronaca anglosassone, Il ponte sullo Stamford (da cui prendeva il nome il villaggio) venne immediatamente occupato da un guerriero norvegese di enorme statura, armato di ascia, senza armatura, che combatteva in modo furioso e che terrorizz\u00f2 l'esercito anglosassone. Egli riusc\u00ec a tenere il ponte per circa un'ora, buttando di sotto tutti quelli che cercavano di passare, fino a che gli anglosassoni non riuscirono ad ucciderlo posizionando una barca sotto al ponte e trafiggendolo con una lancia.\nQuesto ritardo nell'ingaggiare battaglia diede ad Harald Hardr\u00e5de sufficiente tempo per posizionare il suo esercito in formazione circolare su di un'altura, lasciando avvicinare gli anglosassoni che erano costretti a volgere le spalle al fiume. \nGli anglosassoni riuscirono a prendere comunque di sorpresa i disorganizzati invasori di cui molti non avevano fatto in tempo a equipaggiarsi con le armature e con gli scudi.\nCi\u00f2 permise ai meglio armati e meglio organizzati anglosassoni di massacrare i norvegesi.\nDopo un'ostinata battaglia con ingenti perdite da ambo i lati (ma soprattutto dalla parte dei semi-disarmati norvegesi), Harald Hardr\u00e5de e Tostig del Wessex (fratello di Aroldo, ma alleato di Harald) furono uccisi. I rinforzi arrivati servirono solo a prolungare la battaglia, che per\u00f2 infine si risolse a favore dell'esercito anglosassone, il cui re concesse una tregua ai sopravvissuti (guidati dal figlio di Harald Hardr\u00e5de, Olaf) e li lasci\u00f2 salpare dopo averli fatti giurare che non avrebbero mai pi\u00f9 attaccato l'Inghilterra.\nQuesto successo non era comunque destinato a durare. Poco pi\u00f9 di tre settimane dopo la battaglia, infatti, dopo aver condotto a tappe forzate il suo esercito dallo Yorkshire fino alla costa sud-orientale dell'isola, Aroldo II venne sconfitto e ucciso da un esercito normanno guidato da Guglielmo il Conquistatore nella battaglia di Hastings. Era il 14 ottobre 1066 e da allora ebbe cos\u00ec inizio la conquista normanna dell'Inghilterra.\nMonumento.\nNel villaggio di Stamford Bridge \u00e8 stato eretto un monumento alla battaglia."}
{"id": "756409", "revid": "1534511", "url": "https://it.wikipedia.org/wiki?curid=756409", "title": "Superficie equipotenziale", "text": "Una superficie equipotenziale \u00e8 una superficie sulla quale il potenziale di un campo conservativo ha valore costante.\nQuando un corpo si muove all'interno del campo mantenendosi sempre sulla stessa superficie equipotenziale, la sua energia potenziale rimane costante ed il campo non compie lavoro su di esso.\nIn un campo conservativo esistono infinite superfici equipotenziali, una per ciascun valore del potenziale: esse riempiono lo spazio e sono tra loro disgiunte, ossia ciascun punto dello spazio appartiene sempre ad una e una sola superficie equipotenziale.\nPoich\u00e9, per definizione, il campo \u00e8 uguale al gradiente del potenziale, in ogni punto di una superficie equipotenziale esso \u00e8 sempre perpendicolare alla superficie stessa. Sviluppando infatti in serie di Taylor multidimensionale il potenziale nell'intorno di un punto si ottiene\ne quindi si ha formula_2 laddove formula_3, cio\u00e8 dove formula_4 e formula_5 sono tra loro perpendicolari.\nDi conseguenza le superfici equipotenziali sono sempre perpendicolari anche alle linee di forza del campo.\nCampo gravitazionale.\nIl concetto di superficie equipotenziale per il campo gravitazionale trova applicazione nel principio dei vasi comunicanti: la superficie libera di un liquido \u00e8 sempre una superficie equipotenziale, perch\u00e9 questa \u00e8 la configurazione che minimizza l'energia potenziale complessiva del liquido. Infatti, se il potenziale alla superficie del liquido non fosse costante, si potrebbe sempre abbassare l'energia potenziale spostando del liquido da una regione a potenziale pi\u00f9 alto ad una a potenziale pi\u00f9 basso. In una regione limitata sulla superficie terrestre, il campo gravitazionale si pu\u00f2 approssimare con un vettore costante g rivolto verso il basso: in questa approssimazione le superfici equipotenziali del campo sono dei piani orizzontali, e il principio dei vasi comunicanti si pu\u00f2 esprimere nella sua forma pi\u00f9 nota, ovvero che il livello dell'acqua in uno o pi\u00f9 recipienti comunicanti raggiunge in tutti i punti la stessa altezza.\nIl geoide \u00e8, per definizione, la superficie equipotenziale del campo gravitazionale della Terra ad un livello di potenziale convenzionalmente definito in modo da corrispondere al livello medio del mare. Poich\u00e9 il campo gravitazionale terrestre \u00e8 influenzato dalla disposizione irregolare delle masse degli oceani e dei continenti, la forma esatta del geoide \u00e8 molto complessa; in prima approssimazione \u00e8 un ellissoide di rotazione con un modesto schiacciamento (circa 1/300), il cui asse minore corrisponde all'asse di rotazione della Terra.\nPuntualmente ogni vettore rappresentante un generico campo di forza \u00e8 tangente alle linee di forza stesse ed \u00e8 perpendicolare alle superfici equipotenziali. Approssimando pertanto il geoide con una sfera di raggio R, il campo gravitazionale si pu\u00f2 approssimare puntualmente con un vettore costante g rivolto sempre e solo verso il centro di massa della sfera (approssimabile quindi con il centro geometrico della sfera e pertanto il vettore g risulta sempre e solo radiale). In questa approssimazione una generica superficie equipotenziale del campo gravitazionale corrisponde ad una superficie sferica di raggio pari ad \"r\". Tale approssimazione vale per qualunque pianeta o stella di forma quasi sferica. Per corpi celesti con forme irregolari oppure ammassi non uniformi vale la stessa regola (g \u00e8 rivolto sempre e solo verso il centro di massa), per\u00f2 la definizione di una superficie equipotenziale risulta molto complessa e nella maggior parte dei casi non rappresentabile o calcolabile.\nCampo elettrico.\nNel caso elettrostatico (cio\u00e8 di campo elettrico costante nel tempo), tutti i punti di un conduttore hanno lo stesso potenziale elettrico (si applica lo stesso ragionamento fatto sopra per il principio dei vasi comunicanti; in questo caso per\u00f2 non \u00e8 la forma del conduttore a cambiare, ma la distribuzione delle cariche al suo interno): la sua superficie quindi \u00e8 sempre una superficie equipotenziale. Per questa ragione il campo elettrico alla superficie di un conduttore \u00e8 sempre perpendicolare alla superficie stessa."}
{"id": "756413", "revid": "125344321", "url": "https://it.wikipedia.org/wiki?curid=756413", "title": "Id al-adha", "text": "Nell'Islam, la \u02bf\u012bd al-a\u0101 (, \"festa del sacrificio\"), nota anche come \u02bf\u012bd al-na\u1e25r (, \"festa dello sgozzamento\") oppure \u02bf\u012bd al-qurb\u0101n (, \"festa dell'offerta [a Dio]\"), \u00e8 la festa celebrata ogni anno nel mese lunare di Dh\u016b l ijja, in cui ha luogo il pellegrinaggio canonico, detto \"\u1e25ajj\".\nLa festa, che pu\u00f2 localmente essere ricordata anche con altre definizioni, ha luogo il 10 Dh\u016b l \u1e24ijja o nei tre immediati giorni successivi (11-12-13 Dh\u016b l-\u1e24ijja, detti \"ayy\u0101m al-tashr\u012bq\"), in tutto il mondo islamico. In tali giorni una norma islamica vieta qualsiasi tipo di ascesi e di digiuno, essendo considerati questi i \"giorni della letizia\".\nLa parola \"a\u0101\" deriva dalla radice araba &lt;--Y&gt;, che richiama il significato di \"sacrificare\", e si ricollega al ricordo delle prove che sarebbero state superate dal profeta Ibr\u0101h\u012bm e dalla sua famiglia, formata nel caso specifico da H\u0101gar e dal loro figlio Ismaele/Ism\u0101\u02bf\u012bl.\nIn Malaysia e Indonesia la festa \u00e8 indicata come \"Hari Raya\" ('giorno di festa') o, pi\u00f9 specificamente, \"Hari Raya Haji\", mentre nell'Africa occidentale come \"Tabaski\".\nIl sacrificio rituale che si pratica nel corso della festivit\u00e0 ricorda il sacrificio sostitutivo effettuato con un montone da Abramo/Ibr\u0101h\u012bm, del tutto obbediente al disposto divino di sacrificare il figlio a Dio Ismaele/Ism\u0101\u02bf\u012bl prima di venire fermato dall'angelo. \u00c8 quindi per eccellenza la festa della fede e della totale e indiscussa sottomissione a Dio (\"isl\u0101m\").\nIn teoria, nel giorno della \"\u02bf\u012bd al-a\u0101\", i musulmani sacrificano come Abramo un animale - detti \"uiya\" () o \"qurb\u0101n\u012b\" - che, secondo la \"shar\u012b\u02bfa\", deve essere fisicamente integro e adulto e pu\u00f2 essere soltanto un ovino, un caprino, un bovino o un camelide; negli ultimi due casi \u00e8 possibile sacrificare un animale per conto di pi\u00f9 persone, fino a sette. L'animale viene ucciso mediante sgozzamento, con la recisione della giugulare che permetta al sangue di defluire, visto che per la legislazione biblica e coranica il sangue \u00e8 sacro ed \u00e8 quindi proibito mangiarne. La cerimonia dello sgozzamento avviene il giorno 10 o nei tre giorni seguenti, nel periodo di tempo (\"waqt\") compreso fra la fine della preghiera del mattino e l'inizio della preghiera del pomeriggio. Viene sgozzato da un uomo, che deve essere in stato di purit\u00e0 legale (\"ah\u0101ra\"), pronunciando un \"takb\u012br\", ovvero la formula: \u00abNel nome di Dio! Dio \u00e8 il pi\u00f9 grande\u00bb.\nLa carne viene divisa preferibilmente in tre parti uguali, una delle quali va consumata subito tra i familiari, mentre la seconda va conservata e consumata in seguito e la terza viene destinata ai poveri della comunit\u00e0, che non hanno i mezzi economici per acquistarlo.\nNel caso concreto tuttavia, visto l'enorme numero di pellegrini (contingentato dalle autorit\u00e0 saudite a 2 milioni ogni anno) e l'impossibilit\u00e0 pratica di dar corso a una vera e propria mattanza di dimensioni straordinarie nelle zone del \"hajj\", il pellegrino sottoscrive per lo pi\u00f9 preventivamente la spesa necessaria per l'acquisto della vittima sacrificale, che, in caso di minori disponibilit\u00e0 finanziarie, pu\u00f2 essere un animale di minor valore economico e di taglia pi\u00f9 piccola di un montone. Esso sar\u00e0 macellato ritualmente in appositi stabilimenti da personale specializzato e stipendiato, in grado di lavorare la carne edibile e a conservarla, al fine di inoltrarle poi in quei paesi (islamici) che abbiano sofferto di carestie o di danni bellici o che versino comunque in precarie condizioni economiche.\nPer quanti non partecipino al rito del \"hajj\", l\"'\u02bf\u012bd al-a\u1e0d\u1e25\u0101\" inizia con una breve preghiera nella moschea, preceduta da un corale \"takb\u012br\" e seguita da un sermone (\"khu\u1e6dba\"). A tale insieme di cerimonie partecipano uomini e donne e spesso i bambini (che non avrebbero alcun obbligo a celebrare tale festa, essendone esonerati, non essendo ancora puberi) che, per l'occasione altamente festiva, usano indossare i loro migliori abiti."}
{"id": "756424", "revid": "1372005", "url": "https://it.wikipedia.org/wiki?curid=756424", "title": "Henry Winterfeld", "text": "Pubblic\u00f2 i primi libri con lo pseudonimo di Manfred Michael per poi trasferirsi negli Stati Uniti nel 1940, acquisendo la nazionalit\u00e0 americana nel 1946 e per viverci fino al 1990, anno della sua morte.\nBiografia.\nInizia la sua carriera di scrittore nel 1933, iniziando a scrivere per divertire suo figlio, Thomas Henry Winterfeld (1923 - 2008, un oceanografo), che era giovane e malato di scarlattina. Il risultato fu il suo primo libro \"Timpetill\", che venne pubblicato nel 1937 in Germania sotto lo pseudonimo di \"Manfred Michael\".\nHa scritto molti libri destinati ai bambini tradotti in varie lingue. Molti di questi libri sono stati utilizzati come soggetto per diversi film, come per esempio \"I ragazzi di Timpelbach\" (2008).\nA causa del nazismo, Henry Winterfeld, che era un ebreo, si trasfer\u00ec in Austria nel 1933 e da l\u00ec emigr\u00f2 in Francia nel 1938. Nell'ottobre del 1939, fu arrestato e internato a Nevers fino al maggio del 1940. Dopo il suo rilascio, la sua famiglia emigr\u00f2 negli Stati Uniti, prima che le truppe naziste invadessero la Francia (l'invasione inizi\u00f2 il 10 maggio 1940). Nel 1946, acquis\u00ec la nazionalit\u00e0 americana. La nipote di Henry Winterfeld, Marianne Gilbert Finnegan, descrisse la sua vita negli Stati Uniti nella sua autobiografia \"Memories of a Mischling: Becoming an American\".\nWinterfeld ha studiato musica a Berlino prima di dedicarsi alla scrittura e al cinema.\n\u00c8 conosciuto per la serie \"Caius\", gialli storici per i ragazzi ambientati nell'antica Roma: si tratta di 4 romanzi pubblicati a partire dagli anni cinquanta, collocabili in una imprecisata epoca della Roma imperiale, in un periodo non ben definito; le indagini sono affidate a scolaretti romani.\nIn lingua italiana sono stati pubblicati \"Detective in toga\" (\"Caius ist ein Dummkopf\") e \"Caio ha un'idea luminosa\" (\"Caius geht ein Licht auf\").\nNel 1960 erano stati pubblicati da Il Martin Pescatore (collana per ragazzi diretta da Donatella Ziliotto) i romanzi \"Piovuta dal cielo\" e \"Telegramma da Lilliput\". In omaggio alla protagonista di \"Piovuta dal cielo\", Bianca Pitzorno chiam\u00f2 \"Mo\" il personaggio principale del suo \"Extraterrestre alla pari\"\nVita privata.\nHenry Winterfeld fu sposato con Elsie Winterfeld. Ha lavorato come designer di giocattoli e ha creato una bambola brevettato a tre teste."}
{"id": "756455", "revid": "585241", "url": "https://it.wikipedia.org/wiki?curid=756455", "title": "Monte Boglia", "text": "Il monte Boglia (1.516\u00a0m s.l.m.) \u00e8 una montagna delle Prealpi Luganesi posta a nord est di Lugano. La sua cresta segna per un buon tratto il confine di stato tra la Svizzera e l'Italia.\nDescrizione.\nNonostante la quota relativamente bassa, la sua posizione \u00e8 di particolare interesse per il panorama che si pu\u00f2 ammirare dalla cima. In giornate particolarmente terse, \u00e8 visibile quasi tutto l'arco alpino, dal Monte Rosa a 80\u00a0km di distanza, fino alle colline del piacentino o alle prime vette dell'Appennino ligure a 230\u00a0km di distanza. \u00c8 una meta escursionistica; pu\u00f2 essere salito praticamente tutto l'anno, con equipaggiamento adeguato. \nUna croce di legno e un libro di vetta per le firme degli escursionisti, racchiuso in un contenitore ermetico, sono presenti sulla sommit\u00e0.\nIl monte Boglia \u00e8 raggiungibile: "}
{"id": "756466", "revid": "115057611", "url": "https://it.wikipedia.org/wiki?curid=756466", "title": "Storia d'Italia a fumetti di Enzo Biagi", "text": "Storia d'Italia a fumetti di Enzo Biagi \u00e8 una collana di volumi nata alla fine degli anni settanta con il fine di raccontare la storia d'Italia utilizzando il fumetto come mezzo di comunicazione.\nL'opera ottenne un forte successo tanto da portare alla nascita di altri progetti simili sempre sotto la supervisione di Biagi nei quali venivano raccontate a fumetti altri eventi storici salienti. Le storie presenti nelle varie collane vennero realizzate da noti disegnatori come Milo Manara, Sergio Toppi, Dino Battaglia e Hugo Pratt. L'opera verr\u00e0 ristampa varie volte in diverse edizioni e formati.\nStoria editoriale.\nLo scrittore e giornalista italiano Enzo Biagi si riprometteva di narrare, in maniera didattica, la storia d'Italia \"dalla caduta dell'Impero Romano ai giorni nostri\" come riportato in edizioni pi\u00f9 recenti, usufruendo del contributo dei maggiori fumettisti italiani come Milo Manara, Marco Rostagno, Carlo Ambrosini, Alarico Gattia, Paolo Ongaro e Paolo Piffarerio.\nL'opera venne edita dalla Mondadori in quattro volumi fra il 1978 e il 1986:\nIl successo dell'iniziativa port\u00f2 ad ampliare il progetto iniziale affrontando altri eventi storici, sia italiani che stranieri. Nel corso degli anni vennero realizzate altre serie come:\nRistampe e nuove edizioni.\nSeconda Serie\nVolumi Unici"}
{"id": "756469", "revid": "174925", "url": "https://it.wikipedia.org/wiki?curid=756469", "title": "Satya Yuga", "text": "Il Satya Yuga (\u0938\u0924\u094d\u092f \u092f\u0941\u0917), noto anche come Sat Yuga, Krta Yuga o Krita Yuga, nell'induismo \u00e8 lo \"\"Yuga\" (era o et\u00e0) \"della Verit\u00e0\"\" in cui il genere umano \u00e8 governato dagli dei e ogni manifestazione o attivit\u00e0 \u00e8 vicina all'ideale pi\u00f9 puro.\n\u00c8 spesso associato all'et\u00e0 dell'oro.\nIl ciclo.\nDopo il perfetto Satya Yuga viene il Treta Yuga (et\u00e0 dell'argento) segnato da un declino. La terza era, il Dwapara Yuga (et\u00e0 del bronzo), porta un altro declino. Dopo questo arriva l'oscuro Kali Yuga, un'et\u00e0 di perdizione in cui l'uomo uccide un altro uomo. Si narra che alla fine di questo ciclo nascer\u00e0 un essere divino che ristabilir\u00e0 l'ordine, facendo cominciare un nuovo Satya Yuga.\nIl Satya Yuga secondo i testi sacri.\nFra le quattro ere, il Satya Yuga \u00e8 il pi\u00f9 lungo e pi\u00f9 importante. Questa era dura 1.728.000 anni. In questa era hanno grande importanza la conoscenza, la saggezza e la meditazione. Tutti i dettami della religione sono rispettati. La vita umana \u00e8 lunghissima e dura circa 4000 anni.\nLe persone, durante quest'et\u00e0, credono solo nel bene, sublime virt\u00f9.\nIl male non esiste perch\u00e9 \"Era l'et\u00e0 in cui si era felici\".\nIl Satya Yuga secondo la revisione di Swami Sri Yukteswar.\nIl Satya Yuga ha una durata di 4.800 anni. La sua alba e il suo tramonto (ovvero i suoi sandhi) hanno entrambi la stessa durata di 400 anni (cio\u00e8: 400+4.000+400=4.800 anni). I sandhi sono i periodi di transizione tra i rispettivi Yuga.\nDurante questa era l'uomo arriva al suo massimo e pieno sviluppo e riesce a comprendere ogni cosa, l'intero creato ed il suo Creatore.\nIl Satya Yuga secondo Ren\u00e9 Gu\u00e9non.\nSecondo il metafisico Francese gli anni indicati nei dati tradizionali sarebbero simbolicamente esagerati e facendo comparazione con dati di altre tradizioni (Caldei e Persiani) la durata del Satya Yuga sarebbe stata di 25920 anni cio\u00e8 equivalente a un periodo di Precessione degli Equinozi."}
{"id": "756479", "revid": "1573940", "url": "https://it.wikipedia.org/wiki?curid=756479", "title": "Rucervus duvaucelii", "text": "Il barasinga (Rucervus duvaucelii ()) noto anche come cervo di Duvaucel, \u00e8 una specie di cervo diffusa attualmente soltanto in poche zone dell'India settentrionale e centrale e nel Nepal sud-occidentale, mentre \u00e8 ormai scomparsa da Pakistan e Bangladesh.\nEtimologia.\nIl suo nome scientifico commemora il naturalista francese Alfred Duvaucel.\nLa sua principale caratteristica sono i palchi, che nei maschi adulti possono sviluppare fino a 10-14 punte, sebbene siano noti anche esemplari che ne hanno fino a 20. \u00c8 proprio a questa caratteristica che deve il nome: \"barasingha\", infatti, significa in hindi \u00ab12 punte\u00bb o \u00ab12 corna\u00bb. In assamese, il barasinga \u00e8 chiamato \"dolhorina\" (\"dol\" significa \u00abpalude\u00bb), mentre in India centrale i maschi sono detti \"goinjak\" e le femmine \"gaoni\".\nDescrizione.\nIl barasinga \u00e8 grande come il cervo nobile europeo, \"Cervus elaphus\", ma appare pi\u00f9 massiccio e pi\u00f9 pesante. Il suo folto pelame sembra lanoso. Il maschio adulto \u00e8 alto alla spalla 1,35\u00a0m e pesa da 160 a 190\u00a0kg; le sue corna, appiattite e composte di due rami, possono misurare da 75 a 100\u00a0cm, cadono in febbraio e dopo due-tre mesi sono di nuovo complete.\nBiologia.\nIl barasinga \u00e8 un vero cervo degli acquitrini che non si trova se non nei canneti e nelle vaste distese erbose inondate o dal suolo tanto imbevuto d'acqua da diventare semiliquide. Gli zoccoli molto ampi gli permettono di spostarsi con facilit\u00e0 tra le graminacee semigalleggianti, la cui spessa lettiera ricopre i pantani. Questo cervo \u00e8 molto gregario e si riunisce sempre in branchi che vanno da una ventina a parecchie centinaia di capi.\nIl barasinga \u00e8 pi\u00f9 diurno del sambar. Bruca al mattino e nel tardo pomeriggio e si riposa nelle ore calde. La sua vista e il suo udito sembrano meno sviluppati che nel sambar; finissimo \u00e8 invece il suo odorato. Quando un branco di barasinga \u00e8 spaventato, tutti gli animali che lo compongono emettono ripetutamente una specie di abbaiamento, dandosi quindi alla fuga. Questo cervo \u00e8 d'indole pacifica, salvo che nel periodo della fregola, che si verifica in dicembre-gennaio. I maschi si battono allora per il possesso delle cerve. Ogni maschio diventa il padrone di un harem che conta fino a trenta cerve. La femmina partorisce un solo cerbiatto, macchiettato di bianco, dopo una gestazione di 250 giorni. Parecchi barasinga sono vissuti in cattivit\u00e0 fino a ventun'anni. Nello Zoo di Londra una femmina raggiunse l'et\u00e0 di ventitr\u00e9 anni.\nDistribuzione e habitat.\nIn passato il barasinga viveva nei bacini dei fiumi Indo, Gange e Brahmaputra, nonch\u00e9 in tutta l'India centrale fino al fiume Godavari. Ossa risalenti a oltre mille anni fa sono state trovate anche nel sito di Langhanj, nel Gujarat. Oggi, il barasinga \u00e8 totalmente scomparso da tutta la parte occidentale del suo antico areale. Nel 1964, venne stimato che in tutta l'India ne rimanessero solo 3.000-4.000 esemplari.\nNella regione del Terai (Uttar Pradesh) vive soprattutto nelle paludi, ma in India centrale occupa le praterie ai margini delle foreste.\nNell'India nord-orientale, gli unici barasinga sopravvissuti vivono nell'Assam, soprattutto nel Parco nazionale di Kaziranga, ma anche, con qualche esemplare, nel Parco nazionale di Manas. Nell'Arunachal Pradesh \u00e8 con tutta probabilit\u00e0 estinto.\nIn passato si riconoscevano solo due razze geografiche di barasinga. La sottospecie nominale, \"R. d. duvaucelii\", abitante delle paludi, \u00e8 diffusa nel \"terai\" di Uttar Pradesh e Assam. Questa razza \u00e8 dotata di zoccoli molto ampi che le permettono di spostarsi con facilit\u00e0 sul terreno umido e ha un cranio pi\u00f9 grande. La sottospecie \"R. d. branderi\" (chiamata cos\u00ec in onore di A. A. Dunbar Brander), diffusa su suoli asciutti, vive in India centrale, in particolar modo nel Madhya Pradesh. Successivamente, i barasinga dell'Assam sono stati assegnati a una nuova sottospecie, \"R. d. ranjitsinhi\", in onore di M. K. Ranjitsinh. Quest'ultima razza \u00e8 la pi\u00f9 minacciata di estinzione.\nNell'India centrale, il barasinga \u00e8 scomparso da tutta la regione, a eccezione del Parco nazionale di Kanha. Perfino in questa zona, dei esemplari stimati agli inizi degli anni 1950 ne erano rimasti meno di 100 soltanto un decennio dopo. Questa popolazione tocc\u00f2 il minimo storico nel 1970, con solo 66 capi.\nTassonomia.\nLa sottospecie \"R. d. duvaucelii\" trova il suo rifugio principale nella foresta del Lakhimpur Kheri, presso il fiume Kali nell'Uttar Pradesh, e nelle aree limitrofe del Nepal sud-occidentale. In pratica questa forma di barasinga sopravvive oggi solo all'interno di due aree protette, il Parco nazionale di Dudhwa (Uttar Pradesh) e la riserva nepalese di Sukla Phanta.\n\"R. d. ranjitsinhi\", invece, sopravvive solamente in Assam, nelle piatte pianure alluvionali del Kaziranga.\nLa sottospecie meridionale, \"R. d. branderi\", ha conosciuto un declino ancor pi\u00f9 rapido, scendendo da esemplari nel 1938 a soli 66 nel 1969, tutti confinati all'interno del Parco Nazionale di Kanha, nel Madhya Pradesh. Dal 1969, per fortuna, sono state adottate particolari misure protettive, e nel luglio 1977 la popolazione di barasinga era risalita a 282 capi. Oggi il parco ospita circa 300-350 esemplari.\nConservazione.\nLa stretta dipendenza del barasinga dalle vaste e aperte distese di erbe alte lo ha reso particolarmente vulnerabile di fronte all'avanzata dell'agricoltura e al crescere della popolazione umana. Pur adattandosi oggi ad ambienti meno ottimali, a boscaglie pi\u00f9 chiuse e a essenze vegetali di vario tipo, la specie \u00e8 andata lentamente e progressivamente riducendosi a una serie di piccole sacche isolate. George Schaller valutava da a , nel 1967, il probabile numero di capi ancora esistenti in totale, ma dieci anni pi\u00f9 tardi una stima del \"Deer Specialist Group\" dell'IUCN portava questa cifra attorno ai individui. Oggi, il numero dei barasinga si aggira sui cinquemila esemplari (3450-4200 \"R. d. duvaucelii\", 350-500 \"R. d. ranjitsinhi\" e 300-350 \"R. d. branderi\")."}
{"id": "756481", "revid": "125360227", "url": "https://it.wikipedia.org/wiki?curid=756481", "title": "Contra (Missaglia)", "text": "Contra (\"C\u00f9ntra\" in dialetto brianzolo) \u00e8 una frazione del comune di Missaglia, in provincia di Lecco. \u00c8 collocata tra i campi che dividono Missaglia da Casatenovo e in particolare dalle sue frazioni di Valaperta e Rogoredo.\nIl borgo.\nAlcune antiche cascine, due vecchie chiese ed una scuola rimangono come vestigia del passato del borgo che ha conosciuto una forte espansione negli ultimi decenni a causa della speculazione edilizia che ha colpito tutta la Brianza. Resta comunque un borgo tranquillo le cui attivit\u00e0 principali sono l'agricoltura e una grossa industria di vini. Il paese \u00e8 anche caratterizzato dalla presenza di numerose abitazioni patrizie quali la villa del Vignate e la villa Sormani, oggi convento di suore salesiane, un tempo villa dei Conti Sormani e durante la Seconda guerra mondiale caserma dell'esercito tedesco prima e di quello americano poi.\nLa frazione di Contra comprende anche le cascine Agazzino, Brus\u00e8 e Tegnoso.\nOrigine del nome.\nIl nome Contra sembra significare \"ripiano a vitame\" oppure \"luogo opposto, situato di fronte ad un altro\" per la collocazione del borgo in opposizione ai centri abitati di Missaglia e Bariano.\nGeografia fisica.\nClima.\nA Contra \u00e8 attiva una stazione meteorologica.\nStoria.\nLe prime notizie di un comune indipendente a Contra risalgono al 1412 quando il procuratore si recava a prestare giuramento di fedelt\u00e0 a Filippo Maria Visconti insieme ai colleghi di Missaglia, Tegnoso, Missagliola e Cascina Albareda.\nIn realt\u00e0 le prime notizie del paese risalgono al 1289 e si rifanno all'esistenza della cappella di San Bartolomeo, il santo patrono del borgo, affrescata con figure antichissime di cui oggi non rimane alcuna traccia. La cappella possedeva anche due pertiche di terreno attorno utilizzate principalmente come cimitero, sebbene anche l'interno della chiesa fosse destinato a questa funzione. La cappella di San Bartolomeo, oggi una vera e propria chiesa, ricevette nel 1571 la visita di San Carlo Borromeo e anche in quell'occasione si rimarc\u00f2 lo splendore degli affreschi della cappella di San Bartolomeo.\nNel XVI secolo, in particolare nell'anno 1558 si contavano a Contra con Tignoso circa settanta famiglie. Registrato agli atti del 1751 come una localit\u00e0 di 565 anime scese a 526 nel 1805, conobbe la prima esperienza di unione con Missaglia per volere di Napoleone, anche se gli austriaci disfarono successivamente il tutto.\nNel 1840 il comune di Contra venne unito con quello di Maresso sebbene in uno scritto del 15 maggio 1855 venne scritto che:\n\"\u00c8 di fatto notorio che i comuni di Contra e Maresso furono bens\u00ec uniti ma per i soli oggetti di circoscrizione, politici, di ordine amministrativo, giammai lo furono di interessi n\u00e9 per spese di culto; ciascuna frazione ha sempre continuato a tenere gestione separata.\"\nL'unione port\u00f2 il comune a 1140 abitanti saliti a 1368 nel 1861, a 2033 nel 1901 e a 2183 nel 1921. Nel 1928 Contra, Lomaniga e Missaglia vennero uniti in un solo comune con la denominazione di Missaglia. Nel 1946 venne respinta la richiesta dei precedenti comuni di ritornare autonomi. Ad oggi il vecchio municipio di Contra, che si affaccia su un tratto della via San Bartolomeo che ospita l'omonima chiesa e le vecchie scuole elementari, \u00e8 un'abitazione privata.\nLa principale attivit\u00e0 produttiva della frazione \u00e8 la Casa Vinicola Caldirola fondata agli inizi del Novecento per iniziativa di Ferdinando Caldirola. In quegli anni ricevette anche il Premio Nobel per la pace Ernesto Teodoro Moneta la cui famiglia era una delle maggiori proprietarie di terreni della frazione ed a cui \u00e8 dedicata la via che conduce alla cascina Tegnoso, una delle residenze della famiglia Moneta.\nOggi la frazione ha perso la sua vocazione agricola, sebbene sia circondata da campi di mais e frumento e gli anziani pratichino ancora l'allevamento e l'agricoltura e rimangano alcune aziende agricole presso la cascina Tegnoso. Attorno al nucleo storico \u00e8 possibile vedere i segni della progressiva urbanizzazione dagli anni cinquanta ai giorni nostri.\nSimboli.\nIl comune ebbe concessione di uno stemma con regio decreto del 7 ottobre 1900 e regie lettere patenti del 30 ottobre 1900, la blasonatura era la seguente:"}
{"id": "756485", "revid": "110157", "url": "https://it.wikipedia.org/wiki?curid=756485", "title": "MACBA", "text": "Il Museo di Arte Contemporanea di Barcellona, conosciuto anche con la sigla MACBA, \u00e8 dedicato fondamentalmente all'esposizione di opere realizzate durante la seconda met\u00e0 del XX secolo. \u00c8 situato nel quartiere de El Raval nella citt\u00e0 di Barcellona.\nCaratteristiche.\nLa progettazione del museo fu affidata all'architetto statunitense Richard Meier. L'edificio progettato da Meier intende unire le opere d'arte contemporanea esposte all'interno con le forme degli edifici storici limitrofi. L'entrata al MACBA permette accedere ad una \"hall\" con forma cilindrica dalla quale partono una serie di rampe meccaniche che conducono alle diverse gallerie espositive.\nLa mostra comprende opere di arte visiva appartenenti a svariati ambiti tecnici: tele, fotografie, filmati, composizioni.\nMomentaneamente tra le opere esposte vi sono quelle di Matta, Fahlstrom, Brassa\u00ef, Palazuelo, Roth, Broodthaers, Spero, Balcells, Creischer.\nPolemica sul ritiro della collezione Philippe M\u00e9aille.\nPer ragioni di sicurezza a causa dell'instabilit\u00e0 politica in Catalogna, Philippe M\u00e9aille annuncia che rimpatria la sua collezione in Francia al Castello di Montsoreau-Museo di Arte Contemporanea. Il Macba deplorer\u00e0 la decisione di Philippe M\u00e9aille di non rinnovare il suo contratto di prestito con l'istituzione, e far\u00e0 in modo che la sicurezza della collezione sia assicurata. Voci emergeranno per denunciare un pretesto per parte del collezionista, per rimpatriare le opere di Art &amp; Language nel suo museo, aperto solo un anno prima.\nSpot.\nGrazie alla conformazione della piazza antistante, il MACBA \u00e8 diventato uno dei pi\u00f9 famosi \"spot\" (ossia luogo dedicato) dove praticare lo skateboard a Barcellona. Ogni giorno vi si possono vedere all'opera molti skater, anche di livello professionistico."}
{"id": "756487", "revid": "1516566", "url": "https://it.wikipedia.org/wiki?curid=756487", "title": "Amantea", "text": "Amantea \u00e8 un comune italiano di abitanti della provincia di Cosenza in Calabria.\nGeografia fisica.\nTerritorio.\nIl territorio del comune di Amantea si estende su una superficie 29,46\u00a0km2 in direzione nord-sud parallelamente al mar Tirreno e presenta un profilo altimetrico compreso tra 0 e 439 metri sul livello del mare. I confini naturali del comune di Amantea sono delimitati a nord con Belmonte Calabro, a ovest dal mar Tirreno, a sud con Nocera Terinese in provincia di Catanzaro dal fiume Savuto, e infine a est da alcune cime della Catena Costiera con i comuni di Cleto, Serra d'Aiello e con l'ex-frazione di San Pietro in Amantea.\nNel Medioevo, era territorio amanteano anche il comune di Belmonte Calabro con le sue frazioni: la giurisdizione della Comunit\u00e0 di Amantea sul solo castello di Belmonte decadde solo con la fondazione del castello stesso, nel 1270 circa, su ordine di Carlo I d'Angi\u00f2 per punire una ribellione degli abitanti di Amantea. In seguito, nel 1345 la Comunit\u00e0 di Amantea fece ricorso alla regina Giovanna I di Napoli perch\u00e9 sanzionasse il feudatario di Belmonte Pietro Salvacossa che si era appropriato di alcuni territori amanteani: con un decreto regionale del 27 maggio la regina delimit\u00f2 quindi i confini amanteani per la prima volta. Fu solo nel 1811, in et\u00e0 napoleonica, che venne sancita \"de iure\" la divisione tra i territori di Belmonte e Amantea, che fino ad allora era esistita \"de facto\".\nDal luglio 1937 l'ex-frazione di San Pietro in Amantea ottenne l'autonomia amministrativa che conserva: il comune di Amantea perse cos\u00ec un territorio montuoso di 10\u00a0km2 che and\u00f2 a costituire il nuovo comune.\nIdrografia.\nIl territorio amanteano \u00e8 solcato da diversi fiumi o torrenti provenienti dalla Catena Costiera dell'entroterra: tutti sono a carattere torrentizio. Possono dunque raggiungere anche una grande portata d'acqua in inverno ma in estate appaiono inesorabilmente in secca, salvo non ci siano grandi piogge che provocano spesso piene improvvise e dannose, oltre che pericolosissime.\nI corsi d'acqua sono dunque, partendo da nord in direzione sud spostandosi lungo la statale tirrenica:\nClima.\nGode di un clima mediterraneo, di tipo tirrenico: il territorio di Amantea, ha una profondit\u00e0 media di soli due chilometri verso l'entroterra e si snoda invece lungo il mare per oltre tredici chilometri. Questo assicura una lunga durata della buona stagione. Nel periodo estivo quindi sono dominanti le brezze marine e collinari che rinfrescano l'aria. Le gelate sono rarissime, causate dalla vicinanza alla Catena Costiera dell'entroterra; piuttosto intense sono invece le precipitazioni piovose, peraltro concentrate nel semestre ottobre-marzo.\nOrigini del nome.\nProbabilmente nel sito dell'attuale citt\u00e0 di Amantea o nel suo territorio si trovava l'antica citt\u00e0 magnogreca di \"Clampetia\" o \"Lampetia\", \"\u039b\u03b1\u03bc\u03c0\u03b5\u03c4\u03b5\u03af\u03b1\" (\"Lampeteia\") in greco antico, fondata forse dai Crotoniati sul luogo di un'antica citt\u00e0 bruzia distrutta, \"Clete\". Dopo la progressiva scomparsa di \"Clampetia\" i Greci-bizantini fondarono, sicuramente nel sito dell'attuale centro storico, la citt\u00e0 fortificata di \"Nepetia\", il cui toponimo viene dal greco antico \"\u03bd\u03b5\u03bf\u03c2 \u03c0\u03b5\u03b4\u03b9\u03bf\u03bd\" (\"nuovo accampamento\") o \"\u03bd\u03b5\u03bf\u03c2 \u03c0\u03bf\u03bb\u03b9\u03c2\" (\"nuova citt\u00e0\"). Dopo la conquista araba di \"Nepetia\", la citt\u00e0 venne rifondata dagli Arabi col nome di \"Al-Mantiah\" (\"la rocca\"), da cui i toponimi utilizzati: il nome ufficiale, \"Amantea\", quello usato nel tardo latino ecclesiastico, \"Mantia\", e quello dialettale, \" 'a Mantia\" o \"la Mantia\". Secondo altri invece il nome deriverebbe da \"Amantia\", \u0391\u03bc\u03ac\u03bd\u03c4\u03b9\u03b1 , che secondo Periplo di Scilace era una citt\u00e0 illirica\nStoria.\nEt\u00e0 antica.\nNella localit\u00e0 di Campora San Giovanni, frazione di Amantea, andrebbe localizzata la antica Temesa, mentre \"Clampetia\" sarebbe collocabile nella piana di Amantea, l'unico sinus della costa tirrenica cosentina.\nMedioevo.\nI greci bizantini, quando conquistarono la Calabria, fondarono nell'area dell'attuale Amantea vecchia una cittadella fortificata chiamata Nepetia (\u039d\u03b5\u03c0\u03b5\u03c4\u03af\u03b1).\nNepetia fu conquistata dagli arabi nel IX secolo, che la costituirono capitale di emirato e la ribattezzarono Al-Mantiah.\nQuando, nell'885, Niceforo Foca riconquist\u00f2 la citt\u00e0, rimase il nome di Amantea.\nLa cittadina fu elevata a sede vescovile finch\u00e9 non venne accorpata, sul finire dell'XI secolo, alla diocesi di Tropea.\nEt\u00e0 moderna.\nAmantea non fu mai infeudata, se non per un breve e travagliato periodo alla met\u00e0 del XVII secolo. La cittadina mantenne sempre lo status di citt\u00e0 demaniale, con istituzioni proprie.\nCome riporta Lorenzo Giustiniani nel suo \"Dizionario geografico-ragionato del Regno di Napoli\", alla fine del XVIII secolo, la popolazione di Amantea ammontava a 2187 abitanti e si occupava principalmente di sericoltura, essendo il territorio circostante ricco di gelsi, utilizzati per l'allevamento di bachi da seta.\nAmantea subir\u00e0 l'occupazione francese prima nel 1799, poi nel 1807, la seconda volta dopo strenua resistenza agli invasori d'Oltralpe.\nEt\u00e0 contemporanea.\nAmantea divenne, nel 1861, un comune del Regno d'Italia, dotata di molti uffici pubblici e scuole che ne hanno fatto il punto di riferimento del retrostante entroterra. Il 20 febbraio 1943 un bombardamento alleato colp\u00ec il Palazzo Del Giudice, sulla Via Indipendenza in prossimit\u00e0 della Chiesa di San Biagio. Una lapide sui ruderi ricorda le 26 vittime tra cui molti bambini. Nel dopoguerra Amantea ha conosciuto una forte espansione che l'ha portata fino a raggiungere il mare, facendone una nota localit\u00e0 balneare e turistica.\nPochi anni fa \u00e8 stato inaugurato il porto turistico di Campora San Giovanni.\nSimboli.\nLo Statuto Comunale di Amantea cos\u00ec descrive lo stemma cittadino:\nSempre lo statuto, cos\u00ec descrive il gonfalone comunale:\nMonumenti e luoghi d'interesse.\nArchitetture civili.\nMolti edifici del centro storico versano in stato di abbandono o degrado. Tra le eccezioni: il palazzo delle Clarisse, che appartiene ad un privato ed \u00e8 stato ristrutturato con l'intervento di una societ\u00e0 a capitale pubblico; il settecentesco Palazzo Mirabelli, casa natale dell'illustre medico amanteano Giuseppe Mirabelli nonch\u00e9 del noto Avvocato del Foro Romano Alfredo Mirabelli Centurione; il Palazzo Carratelli. La chiesa di San Bernardino \u00e8 fruibile grazie alla presenza della comunit\u00e0 dei monaci.\nSociet\u00e0.\nEvoluzione demografica.\nA livello strettamente demografico, Amantea presenta nella sua storia alti e bassi: la prima grande crescita demografica si verific\u00f2 alla met\u00e0 del XVI secolo, quando Amantea raggiunge un momento di relativo splendore grazie ai commerci. In seguito, nel corso del XVII e del XVIII secolo si pu\u00f2 riscontrare un progressivo rallentamento della crescita demografica, dovuto a diversi fattori: la decadenza del castello, il riprendere delle incursioni barbaresche nel Mediterraneo, in definitiva l'impoverimento generalizzato della Calabria. Per un certo periodo addirittura il vicino paese di Belmonte Calabro, che conta poco pi\u00f9 di 2000 abitanti a fronte degli oltre 13.900 di Amantea, super\u00f2 per numero di abitanti la popolazione della citt\u00e0 di Amantea.\nIndubbiamente l'assedio francese del 1806-1807 segn\u00f2 profondamente la citt\u00e0 contribuendo ad un ulteriore crollo della popolazione, che per\u00f2 venne recuperato egregiamente nel corso del XIX secolo e poi nel XX secolo. Tuttavia, la crescita demografica in quest'ultimo periodo \u00e8 nettamente inferiore a quella avutasi nella maggior parte delle localit\u00e0 medio-grandi d'Italia: infatti ha inciso negativamente sul bilancio demografico l'emigrazione degli amanteani e dei calabresi in generale prima verso l'America Latina, l'America del Nord e l'Europa settentrionale, poi verso il Nord Italia: e quest'ultima emigrazione, seppur in forme diverse da quelle degli anni sessanta, non si \u00e8 interrotta.\nEtnie e minoranze straniere.\nI cittadini stranieri residenti in citt\u00e0 sono 311, cos\u00ec suddivisi per nazionalit\u00e0:\nCultura.\nMusica.\nIl primo complesso musicale cittadino, il \"Concerto Bandistico Citt\u00e0 di Amantea \"Mario Aloe\"\", venne istituito nel 1850 dal Comune sotto la direzione del maestro Achille Longo. Dal 1927 al 1965 questo complesso bandistico venne diretto dal maestro Mario Aloe, a cui venne in seguito intitolata la banda stessa.\nNel 1987 \u00e8 stata fondata la Banda Musicale Francesco Curcio, fondata nel 1987 dal M\u00b0 Francesco Curcio e dedicata inizialmente ad Achille Longo.\nUn altro complesso musicale locale \u00e8 l'Orchestra di Fiati Mediterranea Citt\u00e0 di Amantea, fondata il 10 maggio 2005 da 50 giovani strumentisti guidati dal maestro Angelo De Paola.\nDiede i natali ad Alessandro Longo.\nCucina.\nAmantea \u00e8 famosa per il suo dolce tipico, il \"Buccunotto\", dolciume a forma di barchetta ripieno di cioccolata, spezie e altri ingredienti che per tradizione rimangono segreti dalle massaie e dalle pasticcerie che lo producono. Per la lavorazione dei \"Fichi Secchi\" al cioccolato nero e bianco e in altre ricette della tradizione.\nInoltre, molto importante \u00e8 anche la \"Lavorazione dei Pesci\" quali: alici, sarde e la neonata \"rosamarina\", che vengono preparate da aziende locali e da privati seguendo scrupolosamente le ricette tramandate dai vecchi pescatori.\nGeografia antropica.\nUrbanistica.\nIl centro storico di Amantea, aggrappato alla rupe del Castello, pur non essendo particolarmente vasto, riveste sicuramente un grande interesse turistico sia per la presenza di edifici monumentali e di grande panorama, sia per le caratteristiche dell'insediamento urbano.\nL'abitato sorge in posizione dominante sul mar Tirreno e sulla pianura costiera di origine alluvionale: cinto da mura fino al XIX secolo, la posizione era una delle pi\u00f9 salde della Calabria Citra. \u00c8 inevitabile cos\u00ec che prima i Bizantini, e poi gli Arabi, pensarono di fortificare questa cittadella naturale, facendo sviluppare l'abitato sulla scosceso pendio. Prima che venisse aperto, negli anni trenta del XX secolo il vecchio tracciato della Strada statale 18 Tirrena Inferiore, il centro storico era in pratica completamente precluso alla circolazione automobilistica. Ancora nel ventunesimo secolo i sentieri di accesso ai ruderi del Castello e della Chiesa di San Francesco d'Assisi sono viottoli sterrati difficilmente percorribili persino a piedi, e una buona parte del centro storico, attorno alla Chiesa di Sant'Elia e all'ex-Collegio dei Padri Gesuiti, \u00e8 irraggiungibile in automobile.\nA partire dagli anni cinquanta \u00e8 iniziato lo sviluppo urbanistico della parte moderna della citt\u00e0, nella summenzionata piana costiera originata dal fiume Catocastro e dal torrente Santa Maria: strade ortogonali che si intersecano, case basse anche per paura dei terremoti che frequentemente hanno devastato la Calabria, e soprattutto una grande vitalit\u00e0 commerciale. Le due principali arterie dell'espansione moderna di Amantea sono \"via Regina Margherita\" e \"Corso Vittorio Emanuele II\", che si incontrano in \"piazza Commercio\", vero centro urbanistico della citt\u00e0 bassa. L'abitato \u00e8 attraversato dalla trafficatissima Strada statale 18 Tirrena Inferiore, nel nuovo tracciato risalente agli anni sessanta e dalla Ferrovia Tirrenica Meridionale che \u00e8 l'arteria vitale dei collegamenti tra il Nord e il Sud dell'Italia. Simbolo della nuova espansione urbanistica \u00e8 il \"Lungomare di Amantea\", che corre parallelo alla spiaggia del mar Tirreno per oltre un chilometro.\nInfrastrutture e trasporti.\nStrade.\nLa pi\u00f9 importante strada statale che attraversa il territorio amanteano per tutta la sua lunghezza \u00e8 la strada statale 18 Tirrena Inferiore, principale arteria del basso Tirreno cosentino, valida alternativa lungo costa dell'autostrada A2 Napoli-Reggio Calabria. Il territorio comunale \u00e8, inoltre, attraversato trasversalmente dalla strada statale 278 che la collega a Cosenza attraversando gli abitati di Lago, Domanico e Carolei. Pi\u00f9 a sud, in corrispondenza della frazione Oliva, \u00e8 attraversato dalla strada statale 108 che passando da Aiello Calabro, conduce a Cosenza.\nFerrovie.\nL'unica linea ferroviaria che attraversa il territorio amanteano \u00e8 la Ferrovia Tirrenica Meridionale sulla quale sorge la stazione cittadina, rimodernata nel 2009. Una seconda stazione ferroviaria si trova a Campora San Giovanni.\nPorti.\nAmantea \u00e8 stata, fin dall'epoca bizantina, un importante scalo portuale sulla rotta navale tra Napoli e Reggio Calabria: anticamente le barche o i vascelli mercantili venivano ricoverati nella grande latomia al centro del Parco della Grotta: un'enorme grotta naturale all'epoca prossima al mare che era capace di ospitare molte imbarcazioni.\nPresso la frazione di Campora San Giovanni \u00e8 stato realizzato e aperto il \"Porto Turistico Citt\u00e0 di Amantea\", importante porto turistico che ospita i battelli per Stromboli e le Isole Eolie.\nAmministrazione.\nGemellaggi.\nCitt\u00e0 gemellata con Montesano sulla Marcellata (SA).\nSport.\nCalcio.\nLa prima societ\u00e0 calcistica del comune, nacque nel 1919 con il nome di Iuventus Societ\u00e0 Sportiva Amantea. Nel 1927 venne fondato l'Amantea Sport Club, rinominato A.C.D. Citt\u00e0 di Amantea 1927, ha sempre disputato campionati dilettantistici di livello regionale.\nNella frazione Campora San Giovanni esiste un'altra squadra che milita in Prima categoria Calabria: l'ASD Campora Calcio\nAltri sport.\nNella localit\u00e0, ha inoltre sede l'A.S.D. Amantea Calcio a 5, fondata nel 2001, che gioca nel campionato regionale di serie C1.\nLa principale formazione pallavolistica di Amantea \u00e8 la Volley De Luca Amantea, che partecipa alla serie C.\nImpianti sportivi.\nNel comune si trovano uno stadio comunale, diversi impianti per la pratica del calcio a 5."}
{"id": "756492", "revid": "138353", "url": "https://it.wikipedia.org/wiki?curid=756492", "title": "Attaco", "text": "Poche notizie sono giunte riguardo alla sua biografia. Nel 418 perse la vita in uno scontro con i Visigoti, alleati dell'Impero romano e guidati dal re Vallia, nella campagna che aveva come scopo la liberazione della Penisola iberica dai barbari. Decimati, sconfitti e senza una guida, gli Alani decisero allora di sottomettersi, insieme ai Vandali silingi, al re dei Vandali asdingi, Gunderico. Facendo riferimento a questo avvenimento, una volta stanziati in Africa, i sovrani vandali inizieranno a fregiarsi del titolo di \"\"Rex Wandalorum et Alanorum\" (\"Re dei Vandali e degli Alani\"\")."}
{"id": "756493", "revid": "198277", "url": "https://it.wikipedia.org/wiki?curid=756493", "title": "Cold Case - Delitti irrisolti", "text": "Cold Case - Delitti irrisolti (\"Cold Case\") \u00e8 una serie televisiva statunitense prodotta dal 2003 al 2010. Le vicende della serie ruotano attorno alle indagini di una fittizia divisione della polizia di Filadelfia, guidata dalla detective Lilly Rush e specializzata in casi irrisolti.\nLa serie \u00e8 stata trasmessa in prima visione negli Stati Uniti da CBS. In Italia \u00e8 trasmessa in chiaro da Rai 2, e a pagamento da Fox Life e Premium Crime.\nTrama.\nLilly Rush \u00e8 una giovane e determinata detective della squadra omicidi di Filadelfia. Accettando la proposta del suo capo, il tenente John Stillman, legato a lei quasi come un padre putativo, entra a far parte nella sezione \"cold case\", specializzata nell'indagare su crimini rimasti da tempo insoluti. Della speciale squadra fanno parte gli investigatori Scotty Valens, nuovo partner di Lilly, Nick Vera, dal carattere burbero ma con un forte senso di giustizia, e Will Jeffries, veterano della polizia, che ha racchiusi nella sua memoria molti vecchi indizi e conoscenze.\nEpisodi.\nIl 18 maggio 2010, la CBS ha ufficialmente cancellato la serie, che si \u00e8 conclusa dopo sette stagioni.\nProduzione.\nPer alcuni anni tra Stati Uniti e Canada si protrasse una diatriba tra \"Cold Case\", nata nel 2003, e la precedente \"Cold Squad\", creata nel 1998. Da un lato, la casa di produzione canadese rivendic\u00f2 la paternit\u00e0 e l'anzianit\u00e0 del format rispetto a quella statunitense; dall'altro, gli americani ribadirono invece che la loro era una serie a s\u00e9 stante, e quindi nulla era dovuto ai canadesi. Ci\u00f2 nacque dal fatto che, alcuni particolari, fecero pensare a \"Cold Case\" come a una impropria rivisitazione di \"Cold Squad\" in salsa \"yankee\": la protagonista della serie statunitense, la detective Lilly Rush, appare molto simile, sia fisicamente che caratterialmente, alla sergente Ali McCormick, la protagonista di \"Cold Squad\"; \u00e8 lo stesso l'argomento trattato, i casi irrisolti, e alcuni episodi sembrano somigliarsi sia nella trama che nei protagonisti\nCast.\nJustin Chambers, interprete del detective Chris Lassing, lasci\u00f2 la serie dopo quattro episodi per dedicarsi ad altri progetti lavorativi. Venne quindi presto sostituito in pianta stabile da Danny Pino, subentrato nel cast principale con il ruolo del detective Scotty Valens.\nAll'inizio della terza stagione i produttori decisero di introdurre un nuovo personaggio nella serie. La scelta cadde sull'attrice Sarah Brown, scritturata per ricoprire i panni di Josie Sutton, personaggio pensato per entrare nel cast principale dello show. Tuttavia la \"new entry\" non incontr\u00f2 il favore del pubblico, cos\u00ec dopo quattro episodi i produttori allontanarono la Brown dalla serie, sostituendola di fatto dopo pochi episodi con Tracie Thoms nel ruolo della detective Kat Miller.\nColonna sonora.\nUna tra le peculiarit\u00e0 della serie \u00e8 quella di proporre, nel corso dei frequenti \"flashback\", alcune tra le canzoni pi\u00f9 celebri del periodo in cui si collocano i fatti relativi alle varie indagini. La colonna sonora \u00e8 quindi parte integrante del racconto narrativo di \"Cold Case\", facendo da \"trait d'union\" nella trama dello show \u2014 altres\u00ec molto frammentaria e discontinua, nonch\u00e9 ricca di balzi temporali \u2014 e in particolar modo nei momenti d'investigazione, quasi guidando gli spettatori nei frequenti passaggi dal presente al passato.\nEspedienti narrativi.\nOgni episodio di \"Cold Case\" inizia con un \"flashback\" ambientato nell'anno in cui \u00e8 avvenuto il crimine. Viene poi presentata una serie di personaggi, tra cui la futura vittima, in una situazione generalmente serena. A questo punto viene mostrato il momento del ritrovamento del corpo, e la successiva archiviazione del caso da parte degli investigatori che lavorarono all'indagine. La narrazione si sposta quindi al giorno d'oggi, quando gli investigatori della squadra omicidi della polizia di Filadelfia riaprono un caso rimasto irrisolto da tempo solo per alcuni motivi:\nLa riapertura del caso porta gli investigatori a riesaminarlo sotto un'altra luce, iniziando ad acquisire informazioni sull'accaduto e sulla vittima interrogando le persone che erano in qualche modo legate a essa. L'analisi preliminare si svolge solitamente nell'archivio del dipartimento, dove vengono custodite le vecchie prove e fascicoli inerenti al caso. Per ogni interrogatorio viene mostrato un \"flashback\" ambientato nell'anno in cui \u00e8 avvenuto il crimine, che aggiunge qualche informazione sull'accaduto. Gradualmente gli investigatori raccolgono abbastanza elementi per determinare l'assassino che, per la maggior parte delle volte, viene arrestato.\nAlla fine di ogni episodio gli investigatori riportano in archivio la scatola del caso con i fascicoli e le prove per indicare che esso \u00e8 stato risolto, e, sul coperchio, viene apposta la scritta \u00abClosed\u00bb (chiuso). Nel frattempo vengono mostrate le persone coinvolte al momento dell'arresto o del congedo con gli investigatori, mentre ricordano la vittima. Caratteristica dei finali \u00e8 sempre la comparsa della vittima con le sembianze e i vestiti che aveva all'et\u00e0 del decesso; spesso appare qualche istante prima della chiusura, come fosse un fantasma, a Lilly o a un altro personaggio a cui era legato prima di morire, in atteggiamento di saluto o sorridente come per ringraziare gli investigatori o per augurare buona fortuna, per poi allontanarsi e sfumare.\nCrossover.\nNell'episodio \"Dieci anni dopo\" della terza stagione di \"\", Scotty Valens viaggia fino a New York quando scopre che la detective Stella Bonasera \u00e8 collegata a un vecchio caso irrisolto. \"Cold Case\" \u00e8 stata la prima serie \"esterna\", cio\u00e8 non facente parte del franchise di \"CSI - Scena del crimine\", che ha avuto un \"crossover\" con una delle serie dell'universo \"CSI\", entrambe prodotte da Jerry Bruckheimer."}
{"id": "756494", "revid": "11771", "url": "https://it.wikipedia.org/wiki?curid=756494", "title": "Vaccinoprofilassi", "text": ""}
{"id": "756498", "revid": "1091378", "url": "https://it.wikipedia.org/wiki?curid=756498", "title": "Aut aut", "text": "La locuzione latina \u00e0ut \u00e0ut, che deriva da un raddoppiamento della congiunzione latina \"aut\", \u00e8 traducibile in italiano come un \"o\" disgiuntivo con il significato di \"o questo o quello\". Una scelta in cui un termine esclude l'altro (ad esempio: \"aut Caesar, aut nihil\" \"o imperatore o niente\"), a differenza di \"vel...vel\", che oppone due termini non necessariamente in contrapposizione tra loro.\nNell'uso comune della lingua italiana per\u00f2 l'espressione \"aut aut\" \u00e8 utilizzata anche per definire una scelta biunivoca direzionata \"o di qua o di l\u00e0\", e in generale per alludere all'obbligo di esprimere una scelta imposta a chi esita a prendere una posizione.\nCome nell'espressione \"tertium non datur\", sta a significare che una terza soluzione non esiste rispetto a una situazione che ne contempla soltanto due.\nData la diffusione dell'espressione, usata anche da molte persone che ignorano il latino, capita con una certa frequenza di vederla scritta come \"out out\" (o \"out-out\"), quasi che si trattasse di parole inglesi e non latine (a volte tra l'altro con voluta ambiguit\u00e0, come nel caso di diversi locali che portano questo nome)."}
{"id": "756500", "revid": "1833487", "url": "https://it.wikipedia.org/wiki?curid=756500", "title": "Valanga", "text": "La valanga (anche detta slavina) \u00e8 un fenomeno che si verifica quando una massa di neve o ghiaccio improvvisamente si mette in moto su un pendio, precipitando con repentino slittamento e/o rotolamento verso valle a causa della rottura della condizione di equilibrio presente all'interno del manto nevoso, che porta al raggiungimento del carico di rottura, ovvero quando la forza di gravit\u00e0 che agisce sul pendio innevato supera le forze di coesione del manto nevoso che agiscono in senso opposto.\nDescrizione.\nDurante la discesa la valanga pu\u00f2 coinvolgere altra massa nevosa assumendo cos\u00ec dimensioni via via maggiori e raggiungere velocit\u00e0 anche superiori ai 300\u00a0km/h. Il distacco della massa di neve pu\u00f2 essere provocato da varie cause: naturali, umane (sciatori), azione del vento, ecc. I meccanismi fisici e la dinamica sono dunque simili per certi versi a quelli di una frana, con il manto nevoso a minor coesione che sostituisce il terreno.\nTipi di valanghe.\nLe \"cause scatenanti\" delle valanghe dipendono dalle caratteristiche del manto nevoso e da altri fattori.\nCause.\nCome detto le cause di una valanga possono essere: \"naturali\", \"artificiali\" o una combinazione di queste.\nTra le cause \"naturali\" si annoverano:\nTra le cause \"artificiali\" ovvero umane si annoverano essenzialmente:\nPossono essere \"fattori mitiganti\" del rischio l'eventuale geomorfologia del pendio (pendio fortemente sconnesso cio\u00e8 sassoso e ruvido), la presenza di vegetazione sufficiente, condizioni meteorologiche favorevoli come freddo intenso.\nPu\u00f2 essere una componente dei fattori di rischio la \"struttura del manto nevoso\" formata da uno o pi\u00f9 strati di neve che si sovrappongono e si modificano nel tempo tra una nevicata e l'altra durante la stagione, ovvero : il profilo della neve con il numero di strati; il fattore di coesione tra i cristalli e tra uno strato e l'altro; la durezza degli strati con il loro grado di assestamento; i fattori di tensione dovuti alla forza di gravit\u00e0 e ai fattori delle forze applicate agli strati ; Il contenuto di umidit\u00e0.\nFattori di rischio.\nLa probabilit\u00e0 di una valanga aumenta quindi proporzionalmente con l'accumulo nevoso, la pendenza e la particolare geomorfologia del pendio (luoghi particolarmente a rischio risultano i canaloni per l'accumulo eolico di neve), condizioni meteorologiche sfavorevoli, la temperatura e il vento. Si suole spesso assegnare una \"pendenza critica\" al pendio per la generazione di valanghe, ma episodi valanghivi possono verificarsi anche su pendii non considerati a rischio per la pendenza quando gli altri fattori di rischio menzionati agiscono in combinazione tra loro o in discesa da pendii superiori oltre tale criticit\u00e0.\nSpesso le valanghe sono pi\u00f9 frequenti nel periodo primaverile quando si sommano molti dei fattori di rischio sopraesposti, ovvero in corrispondenza di nevicate particolarmente abbondanti con neve molto umida su pendio gi\u00e0 molto assestato o ghiacciato e maggior rischio dovuto ai repentini e accentuati sbalzi termici per la maggiore insolazione.\nIn genere le valanghe sono pi\u00f9 frequentemente causate da un fattore scatenante di tipo umano al di sopra di un pendio gi\u00e0 a rischio ovvero fattori naturali e umani si legano insieme tra loro. In generale il rischio non \u00e8 quasi mai nullo (quello che varia \u00e8 la frequenza e le dimensioni dei distacchi) e le condizioni di sicurezza o meno vanno debitamente valutate all'occorrenza pendio per pendio, preferibilmente affidandosi a esperti conoscitori del luogo o alle segnalazioni degli organi competenti preposti.\nIn generale dunque per diminuire il rischio di incorrere in una valanga e procedere in condizioni di relativa sicurezza, dopo un periodo particolarmente nevoso, occorre attendere l\"'assestamento\" del manto nevoso, processo che passa generalmente attraverso una fase critica di rischio, durante la quale \u00e8 altamente sconsigliata l'attivit\u00e0 escursionistica. Questa fase \u00e8 caratterizzata da metamorfismo dei cristalli di ghiaccio favorito da condizioni avverse quali aumento termico e/o precipitazioni piovose in grado di provocare fusione e successivo ricongelamento e/o eventuali distacchi spontanei e, superata la quale, il manto trova condizioni di maggiore equilibrio per aumentata coesione.\nPericolosit\u00e0.\nBench\u00e9 per certi aspetti appaiano come uno dei tanti spettacoli offerti dalla natura, le valanghe costituiscono dunque un pericolo serio nelle zone di montagna sia per le infrastrutture pubbliche e private (strade ed edifici), sia per l'incolumit\u00e0 fisica delle persone su piste da sci e fuoripista (alpinismo, scialpinismo, freeride e sci estremo).\nIn particolare la pericolosit\u00e0 di una valanga dipende strettamente dalla massa nevosa staccatasi e dalla velocit\u00e0 raggiungibile, ovvero dunque dall'energia cinetica in gioco, che a sua volta dipende dalla geomorfologia del pendio coinvolto. Alla prima classe di rischio si ovvia con opere di geoingegneria, con la messa in sicurezza dei pendii tramite appositi paraneve meccanici (le stazioni sciistiche devono garantire la massima sicurezza sulle piste); alla seconda si cerca di porre rimedio attraverso l'informazione di rischio emessa dagli organi competenti.\nSopravvivenza.\nLa sopravvivenza in caso di coinvolgimento in una valanga dipende da molti fattori: in primis l'eventuale gravit\u00e0 dovuta al trauma contusivo dovuto all'impatto, che dipende a sua volta dal tipo di valanga; seguono i rischi eventuali dovuti al soffocamento e/o all'ipotermia o congelamento, che aumentano rapidamente nel tempo una volta sepolti; in generale dunque la sopravvivenza tende a decadere rapidamente nel tempo se non si attuano i primi soccorsi, ovvero non si riesce a estrarre rapidamente l'infortunato dalla massa nevosa. Anche solo una valanga polverosa pu\u00f2 comportare dei rischi da non sottovalutare: i cristalli di ghiaccio bloccano il respiro e ghiacciano i polmoni.\nStudio.\nLo studio delle valanghe e del rischio connesso pu\u00f2 essere fatto sperimentalmente-operativamente sul campo osservando, misurando e analizzando quantit\u00e0, stratificazioni e qualit\u00e0 della neve (in particolare monitorando il processo di metamorfismo dei cristalli di ghiaccio), oppure per via teorico-analitica con l'ausilio di modelli matematici di simulazione delle valanghe sul pendio in questione modellando la valanga con metodi fluidodinamici, ovvero considerando il comportamento della massa nevosa assimilabile a quello di un fluido ad alta viscosit\u00e0 che scende su un pendio di pendenza nota e su cui inizialmente agiscono forza di gravit\u00e0 e forze di coesione.\nIl primo metodo \u00e8 utilizzato come monitoraggio diretto delle condizioni/situazioni a rischio distacco e ha finalit\u00e0 essenzialmente preventive per gli sciescursionisti; il secondo tipo di studio \u00e8 utilizzato invece per capire l'impatto, ovvero le conseguenze a valle di un eventuale valanga, individuando pendii geomorfologicamente a rischio. A questi si aggiungono studi statistici volti cio\u00e8 a individuare i pendii pi\u00f9 a rischio tramite l'analisi storica dei dati disponibili di valanghe da parte dei centri di previsione e prevenzione con la finalit\u00e0 ultima di redigere carte di localizzazione probabile delle valanghe.\nContromisure.\nSistema di ricerca antivalanghe.\nPer la ricerca di persone sepolte da una valanga \u00e8 utilizzabile il dispositivo ARVA o RECCO di cui deve preventivamente dotarsi lo sciatore. Spesso questo strumento costituisce il mezzo pi\u00f9 diretto ed efficace per l'individuazione rapida del soggetto coinvolto e la successiva estrazione e pu\u00f2 dunque essere considerato in molti casi a tutti gli effetti un mezzo \"salvavita\".\nI sistemi di soccorso comprendono l'appoggio a squadre di soccorso specializzate, cani addestrati (\"cani da valanga\") ed elicotteri dotati di speciali sensori. Tra le dotazioni delle squadre di soccorso si ricorda la classica pala da neve e il classico sondino. Tali accessori dovrebbero essere a portata di mano anche di eventuali superstiti, i primi a prestare immediato soccorso. Spesso per\u00f2 l'imprudenza degli alpinisti mette a rischio anche la vita dei soccorritori per successive possibili valanghe.\nServizi di previsione/prevenzione.\nLa pericolosit\u00e0 del fenomeno ha fatto s\u00ec che siano stati resi operativi in vari paesi appositi servizi di previsione e prevenzione.\nIn Italia, uno dei primi Organismi a occuparsi di neve - valanghe - previsione e prevenzione fu il \"Servizio Valanghe Italiano\" del Club Alpino Italiano che nacque nel 1966 - per iniziativa di Fritz Gansser e di alcuni appassionati sciatori alpinisti - con lo scopo di diminuire il numero di incidenti in montagna provocati dalle valanghe. A quell'epoca, con l'aiuto dell'Istituto Federale per lo Studio della Neve e delle Valanghe di Davos in Svizzera, vennero organizzati i primi corsi in Italia per conseguire il titolo di Esperto in neve e valanghe.\nA questo primo passo \u00e8 seguita la realizzazione della prima rete di rilevamento dati meteonivologici e la diffusione dal 1972 da parte del comando truppe alpine dei primi bollettini valanghe dell'arco alpino italiano, che \u00e8 proseguita fino al 1980, anno in cui hanno incominciato a operare gli uffici valanghe provinciali e regionali.\nDa allora il Servizio Valanghe Italiano ha proseguito nella sua opera principale di formazione di personale qualificato e di informazione al pubblico, di coordinamento e contatto tra persone interessate all'argomento nonch\u00e9 di sostegno alla ricerca scientifica.\nOggi sul territorio italiano sono attivi due Enti che si occupano di previsione ed emanazione dei bollettini valanghe:\nQuesti servizi si basano soprattutto sull'osservazione e l'analisi delle condizioni della neve e meteorologiche per valutare le condizioni di pericolo nelle zone interessate. In alcuni paesi viene utilizzata la tecnica che consiste nel provocare il distacco preventivo e controllato delle masse di neve instabile per mezzo di cariche di esplosivo. In caso di valanghe che comportino il travolgimento di una o pi\u00f9 persone, vengono usate per il soccorso squadre specializzate, cani addestrati e elicotteri dotati di speciali sensori.\nScala europea pericolo valanghe.\nIn molte localit\u00e0 viene utilizzata una \"scala europea\" per rappresentare il rischio di distacco di valanghe in quel momento nei pressi della localit\u00e0 stessa, ed \u00e8 quindi utile e auspicabile la consultazione in sito da parte degli alpinisti/scialpinisti che vogliano intraprendere un'escursione fuoripista. I gradi di rischio sono i seguenti (a ogni livello \u00e8 associato il colore di una bandiera):\nStoria.\nCon l'avvento delle attivit\u00e0 legate al turismo invernale, sviluppate prevalentemente a partire dagli anni '70, la tipologia degli incidenti da valanga \u00e8 notevolmente cambiata. Presero forma difatti in quel tempo le attivit\u00e0 ludiche legate alla montagna e con loro gli incidenti che le stesse comportavano.\nMentre nei decenni precedenti dominavano gli infortuni o i decessi legati al travolgimento di abitazioni, con l'avvento del turismo e dello sci di massa le proporzioni cambiano radicalmente attribuendo un buon 90% alle sole attivit\u00e0 turistiche.\nNei vari anni si \u00e8 quindi modificata la tipologia di valanga cos\u00ec come si \u00e8 evoluta la sensibilit\u00e0 al fenomeno stesso che, mediante le apposite misure preventive, il costante sviluppo dei servizi di diffusione e di informazione meteorologica e un'attrezzatura in continuo aggiornamento mira a elevare sempre di pi\u00f9 il fattore di sicurezza.\nNonostante le attivit\u00e0 turistico-sportive legate alla montagna risultino comunque essere le cause maggiori di decesso, la prevenzione del disastro causato da travolgimento di zone abitate rimane comunque attuale. \u00c8 ancora vivo nella memoria l'incidente del 1970 in Val d'Is\u00e8re, sulle alpi francesi, quando una valanga travolse un ostello uccidendo 39 persone e quello di Roeckingen, in Svizzera nella stessa stagione che seppell\u00ec 48 persone delle quali solamente 18 furono estratte vive.\nTragedie causate da valanghe.\nSegue un elenco di alcuni dei principali disastri causati da valanghe in Italia e sulle Alpi."}
{"id": "756502", "revid": "1590006", "url": "https://it.wikipedia.org/wiki?curid=756502", "title": "Rucervus schomburgki", "text": "Il cervo di Schomburgk \u00e8 una specie estinta di cervo endemica della Thailandia.\nFu descritto per la prima volta da Edward Blyth, che gli diede il nome dell'allora console inglese a Bangkok, Sir Robert Schomburgk.\nSi presume che la popolazione selvatica di questo cervo si sia estinta nel 1932, mentre l'ultimo individuo in cattivit\u00e0 mor\u00ec nel 1938. La specie \u00e8 stata ufficialmente dichiarata estinta nella lista rossa del 2006 stilata dall'IUCN: tuttavia alcuni studiosi sostengono che esistano ancora alcuni esemplari vivi in natura.\nViveva nelle zone paludose e nei prati thailandesi, evitando la vegetazione troppo fitta.\nLa produzione intensiva di riso per l'esportazione avvenuta verso la fine del XIX secolo in Thailandia port\u00f2 alla conversione della stragrande maggioranza dei terreni paludosi in campi coltivati, a discapito di questi cervi, ai quali il colpo di grazia venne dato dalla caccia intensiva alla quale vennero sottoposti.\nNel 1991, in un negozio di medicina cinese in Laos, Laurent Chaz\u00e9e, un agronomo dell'ONU, vide un palco di corna che identific\u00f2 come appartenente ad un cervo di Schomburgk grazie a delle fotografie che portava con s\u00e9: si pensa che questa specie sopravviva ancora nel Laos, ma mancano studi che possano confermare questa ipotesi."}
{"id": "756506", "revid": "124971946", "url": "https://it.wikipedia.org/wiki?curid=756506", "title": "Lando Fiorini", "text": "Biografia.\nLando Fiorini nasce a Roma, da una famiglia povera del rione di Trastevere. \nUltimo di otto figli, si trova a vivere la difficile situazione economica dell'Italia post-guerra di quegli anni ed i genitori che non riuscivano a mantenerlo (il padre era un venditore ambulante di frutta e verdura, la madre era casalinga) lo affidano alle cure di una semplice famiglia modenese. Cos\u00ec vive per circa due anni a Disvetro di Cavezzo, in provincia di Modena presso la famiglia Montanari. Gli anni della sua infanzia non sono facili, segnati anche dalla prematura morte della madre, che viene a mancare quando Fiorini ha soli 14 anni.\nTornato a Roma, fa diversi lavori: il barbiere, il riparatore di biciclette e il facchino ai Mercati generali di via Ostiense dove lavorava il padre. Proprio tra la gente della sua citt\u00e0 non perde occasione per intonare canzoni melodiose, spinto pi\u00f9 che altro dal suo amico \"Nino er biondo\" e da Amedeo Silvestri, un cassiere della ditta D'Acunto-Santini che lo spinger\u00e0 a fargli intraprendere i primi provini canori con l'obiettivo di una carriera di cantante stile melodico.\nCarriera.\nNel 1962, partecipa al Cantagiro e dopo l'affermazione alla kermesse itinerante, si presenta a Pietro Garinei e partecipa alla commedia musicale firmata Garinei e Giovannini \"Rugantino\" interpretando il ruolo del cantastorie e del popolano romano che canta la canzone \"Ciumachella de Trastevere\". Nel frattempo si susseguono apparizioni alla radio e alla TV. Alla radio, per due anni di fila, \u00e8 l'animatore di \"l'Arciroma\" mentre in televisione partecipa a diversi spettacoli, da \"Dizionaretto musicale\" a \"Il Paroliere questo sconosciuto\", a \"Ciao Mamma\", per approdare all'edizione del 1966 di \"Canzonissima\". Dopo un'apparizione in TV ad \"Adesso musica\", con \"Chitarra romana\", Fiorini interpreta un film a fianco di Franchi e Ingrassia, \"Storia di fifa e di coltello - Er seguito der Pi\u00f9\", parodia di \"Er pi\u00f9 - Storia d'amore e di coltello\" di Sergio Corbucci con Adriano Celentano, interpretando il ruolo di un cantastorie, Verdicchio.\nNel 1972 Fiorini, in compagnia di Toni Ucci, Rod Licary e Ombretta De Carlo, parte alla volta di Torino per registrare la sua prima serie televisiva in quattro puntate: \"Ciao, torno subito\". Partecipa poi ad altre due trasmissioni televisive: \"Come quando fuori piove\" interpretando la canzone \"Cento campane\", sigla del noto sceneggiato televisivo \"Il segno del comando\" in origine incisa da Nico, e ad \"Adesso musica\" dove, oltre a cantare \"Dammelo un bacetto\", racconta degli aneddoti e presenta al pubblico il suo ultimo LP appena uscito \"Roma, ieri e oggi\" e la partecipazione dopo qualche anno a \"Canzonissima\" con la canzone \"Cento campane\".\nNel 1974 interpreta in televisione, nello spettacolo \"Girovacanze\" la canzone \"Er monno\", canzone che ha portato in finale a \"Un disco per l'estate\". Prendendo parte, inoltre, a \"Canzonissima\" nel girone folk e con la canzone \"Barcarolo romano\", seguita da \"Pupo biondo\" e da \"Ponte mollo\". Ottiene il maggior numero di voti da parte della giuria nella storia di \"Canzonissima\" (300) appunto con \"Barcarolo romano\". \u00c8 praticamente scontata la sua vittoria. Poi accade qualcosa e la vittoria gli sfugge. Comunque, come scriveranno anche i giornali, Fiorini \u00e8 il vincitore morale di \"Canzonissima\". Nel 1975, torna a \"Un disco per l'estate\" con \"So' stato er primo a fatte d\u00ec de s\u00ec\".\nHa cantato anche per la tv. Nel 1976 conduce insieme a Maria Rosaria Omaggio la trasmissione televisiva \"Er Lando furioso\". Inoltre scrive il testo della canzone \"Un sogno di marmo\" composta da Stelvio Cipriani, tratta dalla miniserie televisiva \"Il fauno di marmo\".\nConosce poi Erminio Macario e viene da lui scritturato come \"attor giovane\". Fiorini accetta con entusiasmo e parte alla volta di Milano, dove registra due puntate della trasmissione televisiva \"Macario pi\u00f9\". Partecipa quindi allo spettacolo \"Una valigia tutta blu\" con Walter Chiari dove ripropone, con grande successo, \"Barcarolo romano\". Registra poi la sigla musicale dello sceneggiato radiofonico \"Paolo Pelliccioni, brigante\". Negli anni '80 partecipa a numerose trasmissione radiofoniche della Rai, tra cui \"Il guastafeste\" e \"Musica e parole per un giorno di festa\" su testi di Marco Di Tillo.\nPartecipa al Festival di Sanremo 1994 come membro della Squadra Italia cantando \"Una vecchia canzone italiana\".\nDalla fine degli anni novanta, oltre agli impegni teatrali col Puff, Fiorini divise la sua vita tra incisioni e apparizioni televisive domenicali, soprattutto a Quelli che il calcio, da tifoso della Roma.\nLa morte.\nMalato dal 2003, muore a Roma la sera del 9 dicembre 2017 all\u2019et\u00e0 di 79 anni. La camera ardente \u00e8 stata allestita il giorno seguente al Campidoglio nella \"Sala Protomoteca\" mentre i funerali vennero celebrati l\u201911 dicembre nella Basilica di Santa Maria in Trastevere, al quale era presente tantissima gente comune, tra cui volti politici, del calcio e dello spettacolo; dopo la cerimonia funebre il feretro \u00e8 stato tumulato nella cappella di famiglia nel Cimitero Monumentale del Verano di Roma.\nVita privata.\nHa avuto due figli - Francesco Saverio e Carola - dalla moglie Anna Ghezzi, sposata il 30 agosto 1964.\nIl Puff.\nDopo il \"Rugantino\", arriva l'esperienza del Cabaret. Nel 1968 Fiorini apre nel cuore di Trastevere uno dei primi locali di cabaret della Capitale: Il \"Puff\", conseguendo in ogni stagione il tutto esaurito. Ubicato dapprima in via dei Salumi fino all'attuale sede in via Giggi Zanazzo.\nNel 2008 lo storico locale compie 40 anni. Per l'occasione Lando e suoi portano in scena \"La risata fa 40\" assieme agli attori Camillo Toscano, Loretta Rossi Stuart e Costanza Noci."}
{"id": "756513", "revid": "793215", "url": "https://it.wikipedia.org/wiki?curid=756513", "title": "Editto di Pistres", "text": "L'editto di Pistres \u00e8 spesso ritenuto uno dei pochi, se non l'unico, esempio di buon governo da parte di Carlo il Calvo, il primo Re di Francia. L'editto venne promulgato, come il suo nome lascia intendere, nella citt\u00e0 di Pistres, l'odierna P\u00eetres, nel dipartimento francese dell'Eure, il 25 luglio 864.\nIn un'epoca in cui i Vichinghi saccheggiavano pi\u00f9 volte l'anno le coste d'Europa, risalendo i fiumi per spingersi fin nelle regioni interne (specialmente francesi), un re che fosse riuscito a batterli in campo aperto e a prevenire i loro futuri attacchi sarebbe stato grandemente considerato dalla popolazione. Per questa ragione il principale, e pi\u00f9 durevole, scopo dell'editto fu quello di proteggere le citt\u00e0 e le campagne dai loro attacchi. A tal fine Carlo il Calvo cre\u00f2 una grande forza di cavalleria che poteva essere richiamata e schierata in qualunque momento. Egli ordin\u00f2 che ogni uomo che possedeva un cavallo o poteva dotarsi di un cavallo entrasse a far parte di questo esercito. Con quest'editto cominci\u00f2 la fortuna della cavalleria francese, che tanta fama ottenne nei 7 secoli successivi. L'intenzione del re era di poter disporre di una forza mobile con cui affrontare il nemico prima che egli potesse saccheggiare e fuggire indisturbato col bottino.\nPer prevenire anche solo la possibilit\u00e0 che i Vichinghi potessero facilmente realizzare un forte bottino, Carlo ordin\u00f2 che in ogni citt\u00e0 che si affacciava su di un fiume venissero costruiti ponti fortificati. Questo prevenne la possibilit\u00e0 di risalire i fiumi francesi alle temute navi vichinghe. Per dare l'esempio, il primo ponte venne costruito nella stessa citt\u00e0 di Pistres, sulla Senna. A Parigi vennero costruiti ponti su entrambi i lati dell'\u00cele de la Cit\u00e9. Questi ponti si sarebbero rivelati fondamentali, salvando la citt\u00e0 durante l'Assedio di Parigi (885 - 886), sostenuto da Carlo il Grosso contro i Vichinghi. Carlo il Calvo proib\u00ec anche qualunque commercio in armi con i Vichinghi, per evitare un loro stanziamento in Gallia.\nA parte le riforme militari, l'editto ebbe conseguenze politiche ed economiche. Il re Pipino II di Aquitania, contro cui Carlo combatt\u00e9 per decenni, venne catturato e formalmente deposto nell'864, a Pistres. Economicamente, oltre al divieto di commercio col nemico, Carlo rafforz\u00f2 il suo controllo sulle zecche e ne limit\u00f2 il numero a dieci. Carlo tent\u00f2 anche di fermare e controllare la costruzione di castelli privati, ma questo tentativo fall\u00ec ed anche i piccoli signori locali costruirono fortezze private sulle cime di colline, per proteggere s\u00e9 stessi e il territorio circostante dal pericolo di un'invasione scandinava."}
{"id": "756515", "revid": "767487", "url": "https://it.wikipedia.org/wiki?curid=756515", "title": "Guillaume Pr\u00e9vost", "text": "Biografia.\nPr\u00e9vost svolge l'attivit\u00e0 di ricercatore e professore di storia a Parigi; \u00e8 autore di vari romanzi gialli di ambientazione storica.\nUna delle caratteristiche peculiari dell'opera di Pr\u00e9vost \u00e8 quella di non aver dato vita ad una serie con detective fisso, ma di spaziare tra varie epoche.\nTre suoi romanzi sono stati pubblicati in Italia.\nIl primo \u00e8 ambientato a Roma nel 1514, in pieno Rinascimento, e il \"detective\" \u00e8 Leonardo da Vinci (\"I sette delitti di Roma\").\nIl secondo romanzo, intitolato \"L'assassino e il profeta\", si svolge a Gerusalemme nella prima met\u00e0 del I secolo d.C., prima che Ges\u00f9 inizi la sua predicazione: il giovane grande filosofo ebreo Filone di Alessandria si trova ad indagare sull'uccisione del capo dei farisei, potente partito ebraico; il terzo, ambientato a Parigi nel 1855, vede come protagonista Giulio Verne (\"Jules Verne e il mistero della camera oscura\")."}
{"id": "756516", "revid": "41851", "url": "https://it.wikipedia.org/wiki?curid=756516", "title": "Vedano al Lambro", "text": "Vedano al Lambro (\"Ved\u00e0n\" in dialetto brianzolo, e semplicemente Vedano fino al 1862) \u00e8 un comune italiano di abitanti della provincia di Monza e Brianza. Insieme a Monza, Biassono, Lesmo e Villasanta \u00e8 uno dei comuni della Corona del Parco di Monza.\nGeografia fisica.\nPosto sulla sponda destra del fiume Lambro, a quattro chilometri da Monza, \u00e8 situato a ridosso del Parco di Monza, il cui Autodromo ospita ogni anno a settembre il Gran Premio di Formula 1. Il territorio comunale fa inoltre parte del Parco regionale della Valle del Lambro.\nStoria.\nIl rinvenimento nel 1880 di alcune tracce di un'antica strada romana, oltre che dei resti di una necropoli e di altri reperti archeologici, accredita l'ipotesi che il territorio potesse essere gi\u00e0 abitato in epoca romana. Successivamente questo fu in larga parte di propriet\u00e0 dell'arcivescovo di Milano, Ansperto da Biassono, che lo riporta nel proprio testamento. Nel medioevo l'ordine degli Umiliati vi avrebbe inoltre fondato due conventi.\nIl territorio comunale entr\u00f2 a far parte della Pieve di Desio e ne segu\u00ec le vicende fino al 1729 anno in cui alla morte del conte Giovanni Battista Scotti pass\u00f2 alla Reale Camera. Nel XIX secolo parte del comune si estendeva all'interno dell'attuale Parco di Monza e nel 1928 tale area, comprendente il sito dell'Autodromo Nazionale, quello di Villa Mirabellino e Villa Mirabello furono assegnati al comune di Monza, togliendo senso al nome del comune, che da quel momento non ebbe pi\u00f9 nulla a che spartire col fiume Lambro.\nNon molti sanno infatti che buona parte del territorio del Parco fu sottratto al Comune di Vedano e annesso a Monza nel 1928. Come da fonte del Regio decreto del 1928 si stabilisce quanto segue: \"Su proposta del Capo del Governo... le parti di territorio dei Comuni di Biassono, Vedano al Lambro e Villa San Fiorano compreso entro la cinta del Parco Reale\u2026 sono aggregati al Comune di Monza allo scopo di unificare la giurisdizione territoriale del regio Parco.\"\nMonumenti e luoghi d'interesse.\nArchitetture religiose.\nPosto in via Europa, non lontano dal confine coi comuni di Lissone e Biassono (che storicamente si contendono l'appartenenza del santuario), sorge sul luogo in cui nel XVI secolo era gi\u00e0 documentata un'antica cappella. La sua erezione riporta ad un'apparizione della Vergine, qui occorsa ad una giovinetta del luogo.\nArchitetture civili.\nRealizzata su progetto dell'architetto Luigi Chierichetti in uno stile neogotico che si rif\u00e0 direttamente allo stile Tudor per conto di Giulio Litta Visconti Arese, fu la residenza della celebre duchessa Eugenia Attendolo Bolognini Litta, amante di re Umberto I. Attualmente ancora di propriet\u00e0 privata e non visitabile, fu portata sul grande schermo da Vittorio De Sica, che qui gir\u00f2 le scene degli interni della \"Villa Finzi-Contini\" del suo film \"Il giardino dei Finzi-Contini\" (1970), vincitore nel 1972 dell'Oscar al miglior film straniero.\nStoricamente legata al nome di re Umberto I, che l'acquist\u00f2 nel XIX secolo facendola il proprio casino di caccia, si presenta come un edificio a blocco, a pianta rettangolare, sviluppato su due piani fuori terra. Circondato esternamente da alberi secolari, conserva al proprio interno una bella scalinata a tre rampe, interamente in legno, caratterizzata da una ringhiera in ferro battuto, realizzata in stile liberty. Le sale interne risultano ancora oggi decorate da stucchi e affreschi.\nCultura.\nBiblioteche.\nVedano \u00e8 servita dalla Biblioteca Civica \"Giovanni Spadolini\", situata in via Italia 11 e facente parte del Sistema Bibliotecario BrianzaBiblioteche.\nInfrastrutture e trasporti.\nStrade.\nVedano al Lambro \u00e8 attraversata longitudinalmente dalla provinciale SP 6 Monza-Carate Brianza.\nIl comune \u00e8 servito da servizi di autolinee urbane ed extraurbane per conto di Brianza Trasporti (Autoguidovie) e della N.E.T..\nFra il 1890 e il 1960 la localit\u00e0 ospit\u00f2 una fermata posta lungo la tranvia Monza-Carate.\nSport.\nA Vedano ha sede il primo Ferrari Club d'Italia, fondato nel 1967. Si segnalano inoltre due societ\u00e0 calcistiche sul territorio, la GS Vedano e la APO Vedano.inoltre \u00e8 presente l Atletica Vedano, societ\u00e0 che nella sua storia diversi atleti a vestire la prestigiosa maglia azzurra della Nazionale Italiana."}
{"id": "756518", "revid": "640277", "url": "https://it.wikipedia.org/wiki?curid=756518", "title": "Venus Express", "text": "Venus Express \u00e8 la prima missione di esplorazione scientifica dell'Agenzia Spaziale Europea del pianeta Venere.\nVenus Express derivata da Mars Express.\nLa missione venne proposta nel 2001 come riutilizzo del progetto della sonda \"Mars Express\". Tuttavia le peculiarit\u00e0 di Venere hanno spinto l'ESA ad apportare alcuni cambiamenti alla sonda. In particolare le zone preposte al controllo termico, alle comunicazioni e all'alimentazione elettrica sono state modificate. Venere \u00e8 due volte pi\u00f9 vicino di Marte al Sole e quindi lo schermo termico \u00e8 quattro volte pi\u00f9 grande, la radiazione ionizzata \u00e8 molto pi\u00f9 intensa e quindi il sistema di comunicazione \u00e8 stato rafforzato e i pannelli solari sono stati adattati per sopportare l'intensa radiazione solare. La missione \"Venus Express\" inoltre utilizza alcuni strumenti sviluppati per la missione Rosetta, tra cui il suo occhio principale VIRTIS.\nL'integrazione dell'intero veicolo \u00e8 stata ottenuta nella \"camera bianca\" dell'Thales Alenia Space a Torino.\nFasi della missione.\nIl lancio della \"Venus Express\" \u00e8 avvenuto alle ore (3:33 UTC) del 9 novembre 2005.\nLa missione \u00e8 stata lanciata con un lanciatore Sojuz Fregat dal Cosmodromo di Bajkonur in Kazakistan e la sonda \u00e8 stata immediatamente immessa nell'orbita di trasferimento verso Venere. Durante il transito almeno una correzione di orbita sar\u00e0 necessaria.\n\"Venus Express\" \u00e8 giunta su Venere l'11 aprile 2006 in 153 giorni e ha utilizzato il proprio motore principale per ridurre la velocit\u00e0 e poter essere catturata dalla gravit\u00e0 venusiana. Sono stati necessari circa 6 giorni di manovre per il posizionamento orbitale.\n\"Venus Express\" studier\u00e0 l'atmosfera venusiana e le nuvole in dettaglio. Verr\u00e0 analizzata dall'orbita la superficie e la generazione di plasma. Verr\u00e0 effettuata una mappatura globale della temperatura superficiale del pianeta.\nIl 19 settembre 2007 \u00e8 terminata la missione principale, durata 500 giorni. A febbraio l'ESA ha approvato l'estensione della missione fino a maggio 2009.\nLa missione \u00e8 stata quindi estesa pi\u00f9 volte e, nel 2013 l'ESA ha annunciato che la missione \u00e8 stata prolungata almeno fino al 2015.\nTuttavia, a novembre 2014 una manovra di penetrazione nello strato pi\u00f9 alto dell'atmosfera ha portato all'esaurimento del carburante, rendendo impossibile manovrare ulteriormente la sonda. Nelle settimane successive i contatti sono stati difficili e con ripetute perdite di dati, fin quando il 16 dicembre l'ESA ha dichiarato ufficialmente conclusa la missione."}
{"id": "756527", "revid": "1926649", "url": "https://it.wikipedia.org/wiki?curid=756527", "title": "Riccardo Carapellese", "text": "Carriera.\nGiocatore.\nClub.\nCresciuto nelle giovanili del , inizi\u00f2 la sua carriera agonistica in Serie B nel 1942-43 con i \"bianconeri\" dello Spezia; nell'anomalo campionato di guerra del 1944 vest\u00ec la maglia del , mentre nell'immediato dopoguerra pass\u00f2 dal Vigevano al e disput\u00f2 la Coppa Alta Italia tra le file del Novara, giungendo con i piemontesi alla finale, poi persa contro il .\nChiuso dai campioni del Grande Torino, arriv\u00f2 in Serie A vestendo la maglia del Milan, con cui rimase fino al 1949 entrando anche nel giro della Nazionale; dopo la tragedia di Superga fu richiamato al Torino, succedendo nella stagione 1949-50 a Valentino Mazzola come capitano, sia dei granata, sia della Nazionale.\nNel 1952 rimase a Torino, passando sulla sponda \"bianconera\": con la Juventus gioc\u00f2 un'unica stagione, da sostituto di Pr\u00e6st, di Muccinelli o di Vivolo. Pass\u00f2 poi al Genoa, rimanendovi quattro stagioni.\nDopo due stagioni con il Catania nel campionato cadetto, interruppe di fatto la carriera agonistica, salvo un breve ripensamento nell'annata 1961-1962 come giocatore-allenatore per la .\nNazionale.\nCon la nazionale italiana, guidata da Vittorio Pozzo e capitanata da Silvio Piola, debutt\u00f2 come sostituto di Pietro Ferraris, che aveva chiuso il suo ciclo con la maglia azzurra, il 9 novembre del 1947 contro l'Austria, perdendo 1 a 5 ma segnando l'unico gol. Dal 22 maggio 1949 ne divent\u00f2 anche il capitano, e con Ferruccio Novo partecip\u00f2 al , segnando 2 reti nelle partite contro la Svezia e il Paraguay. Dopo la rassegna iridata e fino al 1956 vest\u00ec poi la maglia azzurra solo per tre volte, per un totale di 16 presenze e 10 reti.\nFu per 57 anni l'ultimo genoano a segnare con gli azzurri in Italia-Francia del 12 febbraio 1956 terminata 2-0 fino al gol di Alberto Gilardino del 6 settembre 2013.\nDopo il ritiro.\nDivenne allenatore nel 1959 del Finale Ligure e l'anno successivo della Sammargheritese.\nNel dicembre 1961 si sedette sulla panchina della , scendendo per\u00f2 in campo in tre occasioni, e guid\u00f2 la squadra dalla Serie D alla Serie C nel torneo 1963-1964, riportando i \"rossoverdi\" in una categoria dal quale mancavano da quattordici anni.\nCostretto in miseria negli ultimi anni di vita, debilitato dalla malattia di Alzheimer e segnato dalla tragica morte della figlia Daniela, vittima dell'eroina, a partire dal 1990 usufru\u00ec della legge Bacchelli."}
{"id": "756529", "revid": "1305772", "url": "https://it.wikipedia.org/wiki?curid=756529", "title": "Formula di Cauchy-Binet", "text": "In matematica, e pi\u00f9 precisamente in algebra lineare, la formula di Cauchy-Binet \u00e8 un risultato che generalizza il teorema di Binet, consentendo di calcolare il determinante del prodotto di due matrici tali per cui il numero di colonne della prima \u00e8 uguale al numero di righe della seconda e il numero di colonne della seconda \u00e8 uguale al numero di righe della prima.\nLa formula \u00e8 valida per matrici con valori in un qualsiasi anello commutativo.\nEnunciato.\nSiano formula_1 e formula_2 due matrici rispettivamente di tipo formula_3 e formula_4. Il loro prodotto formula_5 \u00e8 quindi una matrice quadrata formula_6.\nLa formula di Cauchy-Binet esprime il determinante di formula_5 come:\ndove formula_9 varia fra i sottoinsiemi con formula_10 elementi dell'insieme formula_11. Per ogni formula_9, la matrice formula_13 \u00e8 il minore di ordine formula_6 ottenuto da formula_1 prendendo solo le colonne i cui indici appartengono a formula_9. Analogamente, formula_17 \u00e8 il minore di ordine formula_6 ottenuto da formula_2 prendendo solo le righe i cui indici appartengono a formula_9.\nInterpretazione nello spazio euclideo.\nSe formula_1 \u00e8 una matrice reale formula_3, il determinante di formula_29 \u00e8 uguale al quadrato del volume formula_10-dimensionale del parallelotopo in formula_31 generato dalle colonne di formula_1.\nLa formula di Binet-Cauchy descrive quindi questa quantit\u00e0 come la somma dei quadrati dei volumi delle proiezioni ortogonali sui vari sottospazi coordinati di dimensione formula_10. Nel caso formula_34, queste proiezioni ortogonali sono segmenti, e si ritrova una formulazione del teorema di Pitagora.\nRelazione con il delta di Kronecker generalizzato.\nLa formula di Cauchy\u2013Binet \u00e8 equivalente alla relazione:\ndove:\nSi ha inoltre:"}
{"id": "756531", "revid": "1573940", "url": "https://it.wikipedia.org/wiki?curid=756531", "title": "Rusa alfredi", "text": "Il cervo maculato delle Visayas o cervo del principe Alfredo (Rusa alfredi ) \u00e8 un mammifero artiodattilo della famiglia dei Cervidi endemico delle Filippine. Specie prettamente notturna ed a rischio d'estinzione, si trova principalmente nelle foreste pluviali di Panay e Negros, sebbene una volta popolasse anche le isole di Cebu, Guimaras, Leyte, Masbate e Samar. \u00c8 una delle tre specie di cervi endemiche delle Filippine, bench\u00e9 sia stata riconosciuta solamente nel 1983.\nL'alimentazione del cervo maculato delle Visayas consiste in diverse variet\u00e0 d'erba, foglie e gemme. Dal 1991 l'areale della specie \u00e8 nettamente diminuito ed \u00e8 rimasto all'incirca il medesimo di quello del cinghiale dalle verruche delle Visayas. Secondo le stime dell'IUCN, alla met\u00e0 degli anni novanta era presente una popolazione mondiale di circa 2.500 esemplari, bench\u00e9 non si sappia con certezza quanto sia numerosa la popolazione in natura.\nNell'aprile 2009 una squadra di scienziati inglesi e filippini ha scoperto tracce della presenza di due gruppi separati di cervo maculato al North Negros Natural Park. Tali prove sono considerate la prima testimonianza della presenza di questa specie in pi\u00f9 di 25 anni. Si stima che circa 300 esemplari vivano nell'isola di Negros e nel corso degli anni sono iniziati diversi progetti di conservazione della specie, bench\u00e9 non finanziati n\u00e9 sostenuti dal governo filippino.\nDescrizione.\nMisura circa 130\u00a0cm di lunghezza, 70-80\u00a0cm di altezza al garrese ed una trentina di kg di peso. Il pelo \u00e8 quasi completamente nero nel quarto anteriore: questo nero si riduce ad una striscia sulla groppa che percorre la spina dorsale fino alla coda, anch'essa nera. Il resto del corpo \u00e8 bruno-rossiccio con macchie irregolari color bianco sporco.\nIl maschio presenta un paio di corna con tre punte che partono tutte dalla base del corno, posta pi\u00f9 in alto rispetto alla fronte.\nBiologia.\nPoco o niente si sa della riproduzione di questo animale, eccetto che la gestazione dura intorno ai 240 giorni.\nDistribuzione e habitat.\nIl suo areale \u00e8 praticamente lo stesso del cinghiale verrucoso delle Visayas, col quale condivide l'habitat e le minacce provenienti dall'uomo.\nInizialmente era diffuso nelle dense foreste di tutto l'arcipelago delle Visayas. Uno studio del 1985 indic\u00f2 che il suo areale si era ridotto solo alle quattro isole maggiori dell'arcipelago (Panay, Leyte, Negros e Samar), mentre sei anni pi\u00f9 tardi sopravviveva in gruppi sparsi solo su Panay e Negros."}
{"id": "756537", "revid": "1982", "url": "https://it.wikipedia.org/wiki?curid=756537", "title": "Inno al Re", "text": "L'Inno al Re era l'inno nazionale del Regno delle Due Sicilie, scritto e musicato da Giovanni Paisiello su commissione di Ferdinando I delle Due Sicilie nel 1787, che venne adottato nel 1816.\nNon si sa con certezza quale fosse il testo esatto che nel tempo sub\u00ec diverse modifiche, ma venne ritrovata una partitura che conteneva anche il testo dell'inno datata tra il 1835 e il 1840.\nIl nome riportato nel testo, cambiava ogni volta che veniva incoronato un nuovo sovrano. Questo riportato \u00e8 la prima versione dell'inno, dove \"Fernando\" fa riferimento al regno di Ferdinando I delle Due Sicilie.\nLa seconda strofa fa intendere che l'inno deve essere stato composto prima della formazione del Regno delle Due Sicilie (1816), quando i due regni (\"serbi al duplice trono\") erano separati in Regno di Napoli (esteso nella parte meridionale peninsulare italiana dall'Abruzzo alla Calabria) e Regno di Sicilia (formato dall'isola siciliana e le sue isole minori).\nLa partitura prevede l'esecuzione con due parti di canto: soprano e basso, mentre gli strumenti utilizzati sono: \nflauti, clarinetti in do, oboi, corni in fa, trombe in do, fagotto e serpentone.\nPaolo Petronio, musicologo triestino, sostiene che sia il quarto inno composto al mondo, dopo quello della Gran Bretagna, della Spagna, e della Danimarca.\nTesto.\nIl testo che viene solitamente associato all\"'Inno al Re\" \u00e8 quello tratto da una partitura scritta tra il 1835 e il 1840 per la principessa Eleonora Galletti di Palazzolo, ma alcuni contestano la sua attribuzione a Giovanni Paisiello. \nIddio conservi il Re\nper lunga e lunga et\u00e0\ncome nel cor ci sta\nviva Fernando il Re\nIddio lo serbi al duplice\ntrono dei Padri suoi\nIddio lo serbi a noi!\nviva Fernando il Re"}
{"id": "756541", "revid": "110016616", "url": "https://it.wikipedia.org/wiki?curid=756541", "title": "The Virgin Suicides (album)", "text": "The Virgin Suicides, pubblicato nel 2000, \u00e8 una colonna sonora prodotta dagli AIR per il film \"Il giardino delle vergini suicide\".\nIl video ufficiale di Playground Love riprende alcune scene dello film stesso."}
{"id": "756542", "revid": "1123126", "url": "https://it.wikipedia.org/wiki?curid=756542", "title": "Ophel", "text": "L'Ophel \u00e8 una collina a nord del monte Sion, il nucleo originario della citt\u00e0 di Gerusalemme.\nL'Ophel appartiene a un unico rilievo a forma di clava con asse NordSud, la cui parte pi\u00f9 grossa e alta (750mlsm) \u00e8 rivolta a Nord. \u00c8 individuato dalla valle del Cedron sul lato Est, e dalla valle centrale del Tyropoeon a Ovest. Sion \u00e8 la parte pi\u00f9 bassa, il manico di questa clava, e qui fu fondato il nucleo originario della citt\u00e0.\nL'Ophel, spesso chiamato \"Sion\" per estensione del termine, \u00e8 il nome dato al pendio che sale da Sion alla spianata superiore, il monte Moriah, dov'\u00e8 la spianata del Tempio, attualmente occupata dalla moschea di Omar.\nIl nome \"ophel\" significa \"tumulo\", \"mucchio\", probabilmente a ragione della natura rocciosa. \nSebbene l'Ophel fosse circondato da mura ai tempi di re Davide, attualmente, si trova a Sud, al di fuori della cerchia di mura che individuano la cosiddetta citt\u00e0 vecchia."}
{"id": "756546", "revid": "32924", "url": "https://it.wikipedia.org/wiki?curid=756546", "title": "Nordic gold", "text": ""}
{"id": "756548", "revid": "74801", "url": "https://it.wikipedia.org/wiki?curid=756548", "title": "10 000 Hz Legend", "text": " Legend, pubblicato nel 2001, \u00e8 il secondo album del gruppo musicale francese AIR.\nTracce.\nTutti i brani sono di Jean-Beno\u00eet Dunckel e Nicolas Godin, tranne dove indicato."}
{"id": "756553", "revid": "76963", "url": "https://it.wikipedia.org/wiki?curid=756553", "title": "Emilio Pujol", "text": "Si forma come chitarrista nella scuola di Francisco T\u00e1rrega, da cui eredita anche la predilezione nel pizzicare le corde con il polpastrello piuttosto che con l'unghia. Nel 1909 inizia la sua carriera concertistica, a cui presto si affianca quella di compositore, di maestro e di musicologo della chitarra; diventer\u00e0 uno dei pi\u00f9 apprezzati didatti nell'ambito della chitarra classica. Ha mantenuto l'insegnamento della chitarra al Conservatorio di Lisbona per pi\u00f9 di vent'anni (dal 1946 al 1969), e fu personalmente invitato da Andr\u00e9s Segovia a tenere corsi di perfezionamento presso la prestigiosa Accademia Chigiana di Siena. Ha composto 124 opere originali e redatto pi\u00f9 di 275 trascrizioni e arrangiamenti per chitarra, attingendo in particolare dal repertorio rinascimentale per vihuela (Narvaez, Mudarra).\nIl maggiore riconoscimento attribuito alla figura di Emilio Pujol, \u00e8 quello di aver radicalmente contribuito allo sviluppo della didattica e della tecnica chitarristica, seguendo in questo una via per certi versi parallela (con qualche punto di incontro) a quella battuta da Andr\u00e9s Segovia sin dai primi decenni del Novecento. Nel corso degli anni ha redatto il metodo \"Escuela Razonada de la Guitarra\", in 4 volumi, ad oggi riconosciuto come uno dei pi\u00f9 significativi per lo strumento."}
{"id": "756554", "revid": "465169", "url": "https://it.wikipedia.org/wiki?curid=756554", "title": "Talkie Walkie", "text": "Talkie Walkie, pubblicato nel 2004, \u00e8 il terzo album da studio del gruppo musicale francese AIR.\nCuriosit\u00e0.\nLa quinta traccia dell'album prende il titolo dal regista Mike Mills, che ha diretto alcuni video musicali degli Air e realizzato per loro diverse copertine.\nLa decima e ultima traccia, intitolata \"Alone In Kyoto\", \u00e8 stata utilizzata come colonna sonora nel film \"Lost in Translation - L'amore tradotto\"."}
{"id": "756556", "revid": "767487", "url": "https://it.wikipedia.org/wiki?curid=756556", "title": "Nibbs Carter", "text": "Ad oggi \u00e8 il bassista che conta il maggior numero di anni di militanza e il maggior numero di incisioni in studio e dal vivo con il gruppo.\nBiografia.\nCarter impar\u00f2 a suonare dai dischi dei Rush, gruppo da lui molto amato, e i suoi esordi nel mondo della musica professionale furono come \"session man\", dal momento che era una presenza fissa ai Chapel Studios nel Lincolnshire, dove prestava i suoi servizi ad artisti aventi il bisogno urgente di un bassista. Uno degli impieghi pi\u00f9 prestigiosi di quei giorni fu l'esperienza con i Fastway di Eddie Clarke, con i quali collabor\u00f2 come turnista nel 1987 per l'album \"On Target\" (uscito nel 1988).\nL'anno seguente entr\u00f2 nei Saxon, che stavano affannosamente cercando un bassista, dopo che Paul Johnson ebbe abbandonato improvvisamente il gruppo durante il \"tour\" di \"Destiny\". A causa della dinamica presenza scenica e della giovane et\u00e0 (all'epoca era appena ventiduenne), venne immediatamente ben accolto dai \"fan\" del combo dello Yorkshire. Le sue prime incisioni con i Saxon furono due dischi dal vivo usciti a distanza di un anno l'uno dall'altro, \"Rock 'n' Roll Gypsies\" del 1989 e \"Greatest Hits Live\" del 1990. Sempre nel 1990 Carter, assieme ai compagni di gruppo Nigel Glockler e Biff Byford partecip\u00f2 ad un album celebrativo per il decennale della New Wave of British Heavy Metal intitolato \"All Stars\", suonando nelle canzoni \"Trapped\", \"Change Of Heart\" e \"It's Only Love\".\nNello stesso anno usc\u00ec anche la sua prima prova in studio con i Saxon, \"Solid Ball of Rock\". Carter aveva molto materiale pronto che il gruppo apprezz\u00f2 e decise di registrare; ci\u00f2 nonostante la quasi totalit\u00e0 delle tracce del disco porta la sua firma spesso solitaria perch\u00e9 era l'unico membro del gruppo a non essere legato da un vincolo contrattuale personale con l'ex loro manager Nigel Thomas, il quale deteneva i diritti di pubblicazione sul gruppo.\nLa produzione di Kalle Trapp riusc\u00ec a valorizzare il suo basso, esuberante e talvolta utilizzato anche in maniera solista. Il suo stile appariva pertanto diverso da quello di Steve Dawson, pi\u00f9 roccioso e squillante, e di Johnson, pi\u00f9 d'insieme. \nNei dischi seguenti il suo basso divenne per\u00f2 meno presente, anche se il suo ruolo a livello compositivo (con l'eccezione di \"Forever Free\") fu sempre importante tale da renderlo un asse portante del rinnovamento sonoro del gruppo.\nA detta di Biff Byford, Carter \u00e8 il migliore bassista che i Saxon abbiano mai avuto nonch\u00e9 un valido compositore, bench\u00e9 molto del suo materiale non possa essere impiegato dal gruppo a causa dello stile (etichettato dal cantante come un incrocio fra i King X e gli Slayer).\nPur continuando a essere un asse portante del gruppo, Carter collabora saltuariamente con altri artisti."}
{"id": "756561", "revid": "33751", "url": "https://it.wikipedia.org/wiki?curid=756561", "title": "Genoa FC", "text": ""}
{"id": "756565", "revid": "339392", "url": "https://it.wikipedia.org/wiki?curid=756565", "title": "Unione Sportiva Palermo", "text": ""}
{"id": "756567", "revid": "729019", "url": "https://it.wikipedia.org/wiki?curid=756567", "title": "Mikey Whipwreck", "text": "Carriera.\nExtreme Championship Wrestling (1993-1998).\nGi\u00e0 prima di diventare un wrestler professionista, Watson entr\u00f2 a far parte della ECW, lavorando a titolo gratuito nello staff della federazione. Paul Heyman gli chiese se fosse interessato a diventare un lottatore, dopo averlo visto provare diverse manovre aeree nel ring, prima che iniziasse uno show. Watson, fisicamente minuto, divent\u00f2 un underdog in grado di subire diversi colpi, riuscendo spesso a vincere con un solo attacco. Utilizz\u00f2 il nome Mikey Whipwreck e, il 15 maggio 1994, riusc\u00ec a sconfiggere Pitbull #1 per l'ECW World Television Championship, suo primo titolo nella federazione. Riusc\u00ec a difenderlo fino al 13 agosto successivo.\nDue settimane dopo, e precisamente il 27 agosto, Terry Funk cancell\u00f2 la propria presenza nello show. Fu Whipwreck a sostituirlo in un tag team match, che lo vedeva in squadra con Cactus Jack contro la coppia composta dai Public Enemy (Johnny Grunge e Rocco Rock), detentori del ECW World Tag Team Championship. I titoli erano in palio in quell'incontro e Whipwreck riusc\u00ec a schienare Rock, conquistando cos\u00ec le cinture. I nuovi campioni mantennero l'oro per cinque settimane, prima di essere sconfitti dai Public Enemy.\nDopo questa sconfitta, Whipwreck scal\u00f2 le gerarchie, espandendo anche il proprio parco mosse. Il 28 ottobre 1995, sconfisse The Sandman in un ladder match valido per l'ECW World Heavyweight Championship. Divent\u00f2 cos\u00ec il pi\u00f9 giovane campione assoluto della federazione. Durante il proprio regno titolato, difese la cintura dall'assalto di Steve Austin. L'ECW World Heavyweight Championship torn\u00f2 poi a The Sandman in data 9 dicembre, in seguito ad un triple threat match che coinvolse anche Austin.\nIl 29 dicembre 1995, Whipwreck riusc\u00ec a sconfiggere 2 Cold Scorpio, in un incontro in cui l'ECW World Television Championship e l'ECW World Tag Team Championship erano contemporaneamente in palio. Subito dopo l'incontro, Cactus Jack si dichiar\u00f2 come compagno di squadra di Whipwreck e quindi campione di coppia. Il 5 gennaio 1996, 2 Cold Scorpio riconquist\u00f2 l'ECW World Television Championship, mentre due mesi pi\u00f9 tardi perse anche il titolo di coppia, a causa di una sconfitta contro gli Eliminators (Perry Saturn e John Kronus). Poco dopo, Cactus Jack effettu\u00f2 un turn heel su Whipwreck, incolpandolo per essere stato battuto e iniziando dunque un feud tra i due. Anche a causa dell'imminente passaggio di Cactus Jack alla World Wrestling Federation, i fan si schierarono in gran parte con Whipwreck. Quest'ultimo, attacc\u00f2 Jack durante un suo incontro con Shane Douglas, mentre il match tra i due fu fissato per il mese di marzo: Whipwreck ne usc\u00ec sconfitto.\nWorld Championship Wrestling (1999).\nWhipwreck continu\u00f2 a lottare nella ECW per altri due anni, prima di lasciarla per la World Championship Wrestling nel tardo 1998. Debutt\u00f2 nel pay-per-view Uncensored, sfidando Billy Kidman per il WCW Cruiserweight Championship, senza successo. Costitu\u00ec poi un tag team con Lash LeRoux, che prese il nome di Whiplash. Abbandon\u00f2 la federazione dopo diversi mesi, non riuscendo ad ottenere un push. Durante questo periodo, lott\u00f2 principalmente nella divisione dei pesi leggeri, oppure contro altri lottatori provenienti dalla ECW.\nRitorno nella Extreme Championship Wrestling (1999-2001).\nAssieme a The Sandman, torn\u00f2 in ECW nel corso del 1999. Si alle\u00f2 con il manager The Sinister Minister, cambiando la propria gimmick da quella del simpatico perdente a quella del piromane. Dopo una lunga striscia di sconfitte, vinse il terzo ed ultimo titolo di coppia con Yoshihiro Tajiri, formando un tag team che prese il nome di Unholy Alliance. Piuttosto che competere per le cinture di maggior importanza, Whipwreck lott\u00f2 i migliori incontri della sua carriera, contro lottatori veloci e leggeri. Lui e Tajiri persero i titoli per mano dei Full Blooded Italians (Little Guido e Tony Mamaluke). Poco dopo, la ECW and\u00f2 in bancarotta.\nTitoli e riconoscimenti.\nBorder City Wrestling\nEuropean Wrestling Association\nEastern Championship Wrestling / Extreme Championship Wrestling\nImpact Championship Wrestling\nJersey All Pro Wrestling\nMaryland Championship Wrestling\nNew York Wrestling Connection\nUSA Pro Wrestling\nWrestling Observer Newsletter\nXtreme Wrestling Coalition"}
{"id": "756569", "revid": "4506", "url": "https://it.wikipedia.org/wiki?curid=756569", "title": "Fielis di Zuglio", "text": ""}
{"id": "756572", "revid": "287204", "url": "https://it.wikipedia.org/wiki?curid=756572", "title": "Ai confini del mare", "text": "Ai confini del mare \u00e8 il decimo romanzo della saga di Jack Aubrey e Stephen Maturin, personaggi immaginari, anche se Aubrey \u00e8 ispirato alle imprese di Lord Cochrane.\nDa questo romanzo \u00e8 stato tratto il film \"Master and Commander - Sfida ai confini del mare\", con Russel Crowe.\nIn effetti la sceneggiatura del film \u00e8 un sunto di episodi tratti dai vari romanzi della serie, innestati sulla base della storia di questo romanzo in particolare.\nTrama.\nJack Aubrey entra a Gibilterra da vincitore, ma pieno di esitazioni: ha distrutto una fregata pesante con la \"Surprise\" e mandato una lancia per avvisare la flotta della presenza di un vascello francese disalberato, azzerando la minaccia del dey di Zambra, ma non \u00e8 sicuro di incontrare il favore dell'ammiraglio; inoltre teme il confronto con il comandante Fielding, in arrivo a Gibilterra, per via delle insistenti voci su una sua relazione con la moglie di questi.\nMa risolti i suoi dubbi, un comando pi\u00f9 triste lo aspetta: preparare la sua amata \"Surprise\", vecchia ed inadeguata agli standard correnti, per il disarmo. Sennonch\u00e9 prima della partenza per l'Inghilterra arrivano dei nuovi ordini di missione: dare la caccia ad una fregata statunitense, la USS Norfolk, intercettandola prima che possa attaccare le baleniere inglesi oltre capo Horn. Raddobbata e riequipaggiata in tutta fretta la nave, parte con il suo fidato amico Stephen Maturin come medico di bordo e agente segreto. Per strada, ricatturano un postale, la \"Danae\", con documenti segreti ed una notevole somma di denaro a bordo, catturato dagli americani, e lo rimandano in Inghilterra al comando del fido Tom Pullings.\nMa alcuni inconvenienti lo costringono a fare scalo per riparazioni in Brasile, impedendo di intercettare la \"Norfolk\", e la caccia si estende oltre capo Horn. Dopo uno scalo nell'isola di Mas Afuera, al largo del Cile, dove il capo cannoniere uccide sua moglie ed un anziano allievo che avevano trescato alle sue spalle, proseguono la rotta alla caccia della \"Norfolk\". Qualche giorno dopo, il capocannoniere si impicca, e subito dopo viene incontrata una nave spagnola con notizie della \"Norfolk\", diretta verso le isole Marchesi.\nDurante la navigazione, Stephen riesce a cadere di notte in mare e Jack si tuffa per salvarlo, ma nessuno a bordo se ne accoorge fino all'indomani. La Surprise li recuperer\u00e0 dopo una interessante esperienza su una imbarcazione governata da sole donne guerriere, che li sbarca su un'isola deserta. Una burrasca li porta all'approdo su una delle Marchesi, per scoprire che la Norfolk, nella stessa burrasca, non \u00e8 stata altrettanto fortunata: il suo relitto giace nella pericolosa laguna. Stephen per\u00f2 arriva privo di conoscenza per una brutta caduta durante la tempesta.\nL\u00ec incontrano i superstiti dell'equipaggio, che li informano della fine delle ostilit\u00e0; ma si tratta di uno stratagemma per proteggere i disertori inglesi gi\u00e0 a bordo della Norfolk dalla altrimenti inevitabile impiccagione. Un gruppo, con Jack alla testa, sbarca sull'isola per permettere l'operazione su Stephen, ed informa l'equipaggio americano che deve considerarsi comunque prigioniero. Ma un'altra tempesta costringe la Surprise a fuggire ed esplodono i contrasti, fino ad arrivare allo scontro sulla spiaggia ed al colpo di scena finale.\nRiferimenti.\nIl vero viaggio della \"USS Essex\" \u00e8 servito da ispirazione ad O'Brian per questo episodio; questa fregata aveva gli stessi ordini di missione della fittizia \"Norfolk\", assolti egregiamente con la cattura di oltre una decina di prede. La \"Essex\" fu catturata sulla costa cilena, violando la neutralit\u00e0, da una fregata, la \"HMS Phoebe\" da 36 cannoni, ed una corvetta, la \"HMS Cherub\", dopo un accanito combattimento. La \"Essex\" era in stato di inferiorit\u00e0 per danni all'attrezzatura dovuti ad una tempesta, e comunque, essendo armata con carronate (cannoni a corta gittata), non poteva fronteggiare il martellamento a lunga distanza dei cannoni lunghi della fregata inglese. "}
{"id": "756573", "revid": "767487", "url": "https://it.wikipedia.org/wiki?curid=756573", "title": "Lorenzo Bettini", "text": "Caratteristiche tecniche.\nGiocava come attaccante o mezzala.\nCarriera.\nInizi\u00f2 la carriera agonistica nelle giovanili della Villanovese, per poi passare al Brescia nella stagione 1949-1950. Esordisce in Serie B il 28 maggio 1950 segnando due gol al Vicenza. Da titolare, nel 1950-1951, segn\u00f2 22 gol in 37 presenze; venne presto acquistato dalla Roma neoretrocessa, che vinse immediatamente il campionato di Serie B 1951-1952.\nEsord\u00ec infine in Serie A con la maglia del Palermo, squadra in cui pass\u00f2 in prestito, siglando il suo primo gol all'esordio, il 14 settembre 1952, nella gara contro i campioni uscenti della Juventus (Palermo Juventus 1-1). Il 15 febbraio 1953 realizza la sua prima doppietta in Serie A (Palermo Bologna 4-1). Alla fine della stagione il Palermo si salv\u00f2 e Bettini, dopo 20 presenze ed 8 reti, ritorn\u00f2 alla Roma per la stagione 1953-1954, collezionando 15 presenze e 9 reti.\nNel 1954-1955 torn\u00f2 a giocare da titolare con l'Udinese, squadra rivelazione di quell'annata: segn\u00f2 20 reti, classificandosi secondo nella classifica marcatori dietro al milanista Gunnar Nordahl. Con la retrocessione a tavolino dei friulani, Bettini si trasfer\u00ec alla Lazio, vestendone la maglia fino al 1957 per poi tornare all'Udinese. Con le reti segnate nel corso delle quattro stagioni in bianconero divent\u00f2 miglior realizzatore della squadra in Serie A (67 reti), record eguagliato il 6 gennaio 2010 da Antonio Di Natale e da quest'ultimo poi superato.\nNell'estate del 1961 pass\u00f2 all' di Helenio Herrera, disputando da titolare una prima stagione chiusa al secondo posto e venendo poi ceduto al nel 1962-1963. Chiuse la carriera in Serie B vestendo la maglia dell'Alessandria per tre stagioni.\nDopo il ritiro.\nRitiratosi dal calcio ritorn\u00f2 in provincia di Brescia, dove gest\u00ec un distributore di carburante fino alla morte, che lo colse a 77 anni nel 2008.\nRiposa nel cimitero di Gavardo."}
{"id": "756574", "revid": "1305772", "url": "https://it.wikipedia.org/wiki?curid=756574", "title": "LTI", "text": ""}
{"id": "756576", "revid": "339392", "url": "https://it.wikipedia.org/wiki?curid=756576", "title": "Adorn", "text": ""}
{"id": "756579", "revid": "33689", "url": "https://it.wikipedia.org/wiki?curid=756579", "title": "Risposta finita all'impulso", "text": ""}
{"id": "756587", "revid": "62004", "url": "https://it.wikipedia.org/wiki?curid=756587", "title": "Marina Gandini", "text": "Carriera.\nNella sua breve carriera nel ciclismo su pista ha corso prevalentemente nelle categorie giovanili: dopo aver gareggiato per il G.S.C Villongo nella categoria giovanissimi e nella Bike Tre Team (esordienti ed allievi), da Juniores ha corso con il Team Valsabbia. \nAi campionati italiani su pista 2006 vinse il titolo juniores nella velocit\u00e0, classificandosi inoltre seconda nel keirin e terza nei 500 metri a cronometro. Nel 2007 partecip\u00f2 ai campionati europei su pista, ai campionati del mondo, dove conquist\u00f2 il quinto posto nella velocit\u00e0 a squadre insieme a Serena Mensa, e ai campionati italiani, dove vinse tre titoli: velocit\u00e0, keirin e velocit\u00e0 a squadre juniores. \nAl termine della stagione 2007, nonostante i risultati ottenuti, decide di abbandonare l'attivit\u00e0 agonistica."}
{"id": "756591", "revid": "5245", "url": "https://it.wikipedia.org/wiki?curid=756591", "title": "Baranduin", "text": ""}
{"id": "756597", "revid": "1573940", "url": "https://it.wikipedia.org/wiki?curid=756597", "title": "Rusa marianna", "text": "Il cervo delle Filippine (Rusa marianna ), noto anche come sambar delle Filippine, \u00e8 una specie vulnerabile di cervo diffusa nelle foreste e nelle praterie di quasi tutte le isole maggiori delle Filippine, sebbene il suo areale si sia molto frammentato a causa della deforestazione e della caccia. Anche il cervo macchiato delle Visayas e il cervo delle Calamian sono originari delle Filippine, ma hanno areali pi\u00f9 limitati.\nTassonomia.\nDato l'areale insulare, col tempo si sono formate numerose sottospecie di cervo delle Filippine, che differiscono l'una dall'altra soprattutto per la colorazione; E. H. Taylor, nel suo \"Philippine Land Mammals\" (1934) ne elenc\u00f2 ben otto, tra cui il cervo macchiato delle Visayas, considerato attualmente una specie separata. Attualmente gli studiosi ne riconoscono quattro:\nDescrizione.\nIl cervo delle Filippine misura 100-151\u00a0cm di lunghezza, 55-70\u00a0cm di altezza al garrese e pesa 40-60\u00a0kg; \u00e8, quindi, uno dei pi\u00f9 piccoli rappresentanti della trib\u00f9 dei Cervini. Ha generalmente un manto di color marrone scuro, con le regioni inferiori e le zampe pi\u00f9 chiare e solo la parte inferiore della breve coda (8-12\u00a0cm) bianca. Alcuni esemplari, tra cui quelli che vivono su Mindanao, presentano, tuttavia, una colorazione grigio-giallastra. I palchi, presenti, come in quasi tutti i cervi, solo nei maschi, sono relativamente piccoli.\nDistribuzione e habitat.\nIl cervo delle Filippine, endemico di queste isole, vive sulle isole di Luzon, Mindoro, Mindanao e Basilan. \u00c8 stato introdotto dagli spagnoli in diversi gruppi di isole del Pacifico occidentale - l'epiteto specifico \"marianna\", infatti, deriva dal fatto che la specie \u00e8 stata descritta sulla base di esemplari catturati nelle Isole Marianne Settentrionali. La maggior parte di queste popolazioni introdotte, per\u00f2, \u00e8 quasi scomparsa; solo su Pohnpei \u00e8 ancora presente una piccola popolazione.\nSi incontra in vari habitat, dalle boscaglie aperte delle foreste pluviali tropicali alle foreste alpine a 2.900 metri di altitudine.\nBiologia.\nLa biologia del cervo delle Filippine \u00e8 ancora in gran parte sconosciuta. \u00c8 un timido animale notturno che vive da solo o in piccoli gruppi. La sua dieta consiste di erba e piante.\nConservazione.\nI principali fattori che minano la sopravvivenza del cervo delle Filippine sono la caccia e la deforestazione. Nelle regioni pi\u00f9 remote, la specie \u00e8 ancora piuttosto numerosa, ma nelle altre \u00e8 in diminuzione ovunque. La IUCN lo inserisce tra le specie \u00abvulnerabili\u00bb."}
{"id": "756598", "revid": "838137", "url": "https://it.wikipedia.org/wiki?curid=756598", "title": "Inetd", "text": "inetd (internet services daemon) \u00e8 un demone presente su numerosi sistemi UNIX che controlla i servizi Internet. Apparso per la prima volta in 4.3BSD\n, si trova solitamente in /usr/sbin/inetd.\nFunzionamento.\nSpesso chiamato \"Internet super-server\", inetd si pone in ascolto su tutte le porte TCP ed UDP usate dai servizi internet quali FTP, POP3, o Telnet. Quando un pacchetto TCP o un pacchetto UDP arriva con un determinato numero di porta, inetd lancia l'appropriato servizio per stabilire la connessione. Per servizi che non si aspettano un carico di lavoro molto alto, questo metodo usa la memoria in modo molto efficiente, dato che i server specifici vengono invocati solo quando necessario.\nAllo stesso modo, non \u00e8 richiesto nessun codice di networking nei demoni specifici di ciascuna applicazione, dato che inetd aggancia i socket direttamente allo standard input, standard output e standard error del processo invocato.\nPer protocolli che invece hanno un traffico frequente, come HTTP e POP3, un server dedicato che possa intercettare direttamente il traffico, \u00e8 da preferire.\nCreare un servizio inetd.\nQuello che segue \u00e8 il codice C di un semplice servizio inetd, che accetta al pi\u00f9 un parametro sulla riga di comando che specifica un nome di file per il log; in esso saranno trascritte tutte le stringhe inviate attraverso il socket. Il programma si basa un servizio di logging per un programma di elaborazione distribuita che dovrebbe essere in grado di accettare messaggi da processi multipli in esecuzione su macchine differenti. Utilizzando un servizio inetd per ricevere i messaggi di log, tutte le macchine possono indirizzare i messaggi al medesimo destinatario, che provveder\u00e0 a memorizzarli in un unico file di log.\nint main(int argc, char **argv)\n /* questo \u00e8 un buffer per i messaggi da registrare */\n char str[4096];\n /* puntatore al file di log */\n FILE *fp = NULL;\n /* se inetd passa un parametro, utilizziamolo come nome di file */\n if(argc == 2)\n fp = fopen(argv[1], \"at\");\n else\n /* altrimenti apriamo un file nella directory /tmp */\n fp = fopen(\"/tmp/errorLog.txt\", \"at\");\n /* segnaliamo un errore se il file non pu\u00f2 essere aperto */\n if(fp == NULL) \n return -1;\n while(!feof(stdin))\n /* preleviamo un massimo di 4095 caratteri, fino al ritorno carrello; \n fgets aggiungera' per noi un byte null alla fine */\n fgets(str, 4096, stdin);\n /* scriviamo la stringa nel file, quindi effettuiamo il flushing */\n fprintf(fp, \"%s\", str);\n fflush(fp);\n /* chiudiamo il file ed usciamo */\n fclose(fp);\n return 0;\nIn questo caso, vogliamo che tutti i messaggi siano scritti su un singolo file, cos\u00ec che l'esecuzione di una sola istanza del servizio possa soddisfare tutte le richieste; ci\u00f2 significa che il protocollo giusto da utilizzare \u00e8 l'UDP. Per prima cosa, bisogna scegliere un numero di porta non utilizzato. In questo esempio si user\u00e0 la porta 9999, poich\u00e9 era libera sul sistema in cui \u00e8 stato sviluppato il sorgente. La voce di /etc/services sar\u00e0 simile alla seguente:\nE la voce in /etc/inetd.conf sar\u00e0 simile alla seguente:\nLa riga indica ad inetd di eseguire /usr/local/sbin/errlogd, passandogli come parametri errlogd /tmp/logfile.txt (si faccia riferimento alla pagina di manuale di inetd.conf per ulteriori informazioni sui parametri). Il primo parametro \u00e8 sempre il nome del programma da eseguire, mentre il secondo (il numero 1 negli array C, in cui il primo elemento \u00e8 marcato con uno 0) contiene il nome del file da utilizzare per il log, /tmp/logfile.txt. inetd eseguir\u00e0 il servizio quando sar\u00e0 necessario, e collegher\u00e0 la porta 9999 agli stream di input ed output: tutte le stringhe inviate a quella porta verranno scritte sul file. L'opzione \"wait\" segnala ad inetd di utilizzare un'unica istanza del server per gestire tutte le richieste, a differenza dell'esempio proposto prima con telnet, in cui un nuovo server viene invocato per gestire ciascuna richiesta in arrivo.\nNota: le funzioni offerte dall'esempio vengono di solito implementate utilizzando SysLog ed un processo quale syslogd. syslogd sarebbe normalmente avviato in parallelo ad inetd, e non come servizio separato.\nSostituti di inetd.\nIn anni recenti, a causa delle limitazioni di sicurezza nel progetto originale di inetd, lo si \u00e8 sostituito con xinetd, rlinetd, ucspi-tcp ed altri ancora in molti sistemi. In particolare, le distribuzioni di GNU/Linux offrono molte opzioni e macOS (a partire dalla release 10.2) utilizza xinetd. Allo stato di Mac OS X 10.4, Apple ha unito le funzioni di inetd a launchd.\nI servizi forniti da inetd non sono vitali, e possono essere disattivati completamente. Questa pratica sta diventando sempre pi\u00f9 comune su macchine dedicate ad un'unica funzione. Ad esempio, un server HTTP potrebbe essere configurato per eseguire semplicemente httpd, tenendo chiuse tutte le altre porte. Un firewall dedicato potrebbe non avviare alcun servizio.\nProblematiche di sicurezza.\nMentre il concetto di inetd come smistatore di servizi non \u00e8 intrinsecamente insicuro, la lunga lista di servizi di cui tradizionalmente inetd si occupa diede la sua bella dose di grattacapi agli amministratori di sistema. I servizi non sono perfetti, e in quanto tali bisogna considerare la possibilit\u00e0 che questi abbiano delle vulnerabilit\u00e0 sfruttabili o che vengano semplicemente abusati. Per questo motivo vennero disabilitati tutti i servizi non necessari e lo spegnimento di default divenne la norma. Nelle moderne distribuzioni Linux non \u00e8 raro trovare un /etc/inetd.conf con quasi tutti i servizi commentati.\nCollegamenti esterni.\n Pagina del manuale di sistema di FreeBSD per inetd"}
{"id": "756600", "revid": "339392", "url": "https://it.wikipedia.org/wiki?curid=756600", "title": "Carnen", "text": ""}
{"id": "756602", "revid": "339392", "url": "https://it.wikipedia.org/wiki?curid=756602", "title": "Rossacque", "text": ""}
{"id": "756603", "revid": "339392", "url": "https://it.wikipedia.org/wiki?curid=756603", "title": "Celduin", "text": ""}
{"id": "756605", "revid": "322321", "url": "https://it.wikipedia.org/wiki?curid=756605", "title": "Sesta Godano", "text": "Sesta Godano (: , \"A Sesta\" in ligure) \u00e8 un comune italiano di abitanti della provincia della Spezia in Liguria.\nGeografia fisica.\nIl territorio del comune di Sesta Godano si trova sul confine nord orientale della provincia, nel medio bacino del fiume Vara, lungo la riva destra del torrente Gottero. \u00c8 costituito prevalentemente da zone montane e pedemontane, solcate da vallate che confluiscono nella valle principale attraversate a loro volta da torrenti minori come il Durla, il Ruschia, il Labora e il Mangia, i quali nascono principalmente alle pendici del monte Gottero (1639 metri), il monte pi\u00f9 alto della provincia.\nIl territorio fa parte del Parco naturale regionale di Montemarcello-Magra-Vara.\nOrigini del nome.\nIl toponimo \"Sesta\" deriva secondo alcuni dall'espressione \"sexta ab urbe lapidem\", ossia paese posto in corrispondenza della sesta pietra miliare dalla citt\u00e0 di Brugnato. La tesi \u00e8 comunque oggetto di discussione.\nLa parola \"Godano\" alcuni ritengono discendere dalla contrazione dialettale del termine longobardo \"Wot\u00e0n\" - \"God\u00e0n\" - \"Godano\", con il quale era indicato il dio Odino.\nStoria.\nGli antichi abitanti di queste localit\u00e0 cominciarono ad avere rapporti con le popolazioni esterne, in particolare con i Romani, quando questi, dopo avere colonizzato la fascia costiera, cominciarono la penetrazione verso l'interno allo scopo di proteggere le vie di comunicazione.\nDopo il periodo romano, un altro importante elemento per lo sviluppo di questa zona fu il diffondersi della religione cristiana, che determin\u00f2 la creazione di varie diocesi e la costruzione di monasteri attorno ai quali andarono a formarsi le comunit\u00e0 abitative della valle; contemporaneamente cominciarono ad essere costruiti castelli e rocche per difendere il territorio. Il territorio dipese inizialmente dai vescovi di Luni poi, con la nomina a sede vescovile, dall'abbazia di Brugnato fondata dai monaci di san Colombano e dipendente dall'abbazia di Bobbio.\nDal XII secolo la famiglia dei Malaspina era feudataria di questo territorio e che controllava non solo i castelli della valle di Gottera, ma anche quelli dell'intera Lunigiana (da dove proveniva) e di tutta quelle parte di val di Vara che si trova alla sinistra del fiume. Si devono alla famiglia dei Malaspina i castelli di Godano, Chiusola, Cornice, Groppo e Rio.\nAnche Genova fece sentire la sua presenza sul territorio: dopo aver combattuto contro gli insediamenti malaspiniani ed aver stipulato trattati con l'abbazia di Brugnato, i consoli genovesi si impegnarono a mantenere dei presidi in queste roccaforti. Intorno alla met\u00e0 del XIII secolo un altro importante documento aument\u00f2 il legame tra questi territori e Genova: il 7 marzo 1248 il castello Marzio di Groppo sottoscriveva un atto di dedizione al Comune di Genova. Nel 1229 il borgo di Godano pass\u00f2 invece alle dipendenze del Comune di Pontremoli.\nPi\u00f9 tardi il territorio divenne propriet\u00e0 feudale della famiglia Fieschi per tornare ancora dei Malaspina dopo il 1274.\nCon la cattiva gestione della famiglia malaspiniana alimentarono nei secoli i contrasti con la popolazione che culminarono nel 1524 con l'uccisione del locale marchese Alessandro Malaspina nella foresta del Malconsiglio, presso Godano.\nCon propri statuti divenne possedimento della Repubblica di Genova che oramai estese il suo dominio a buona parte della val di Gottera, istituendo in zona la podesteria di Godano e assoggettando a quest'ultima i territori connessi di Antessio, Scogna, Orneto, Pignona, Santa Maria, Bergassana, Groppo e Rio.\nNel 1797 con la dominazione francese di Napoleone Bonaparte rientr\u00f2 dal 2 dicembre nel Dipartimento del Vara, con capoluogo Levanto, all'interno della Repubblica Ligure. Dal 28 aprile del 1798 con i nuovi ordinamenti francesi, il territorio rientr\u00f2 nel IV cantone, capoluogo Varese Ligure, della Giurisdizione del Gromolo e del Vara e dal 1803 centro principale del VI cantone dell'Alta Vara nella Giurisdizione dell'Entella. Annesso al Primo Impero francese dal 13 giugno 1805 al 1814 venne inserito nel Dipartimento degli Appennini.\nNel 1815 fu inglobato nella provincia di Levante del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861.\nIn questo periodo precedente all'Unit\u00e0 d'Italia gli abitanti della zona si trovavano a dover affrontare una situazione di forte disagio economico: nel 1821 un tremendo incendio devast\u00f2 il monte Gottero distruggendo boschi, frutteti, castagneti, olivi oltre che case, capanne mulini e attrezzature per il lavoro. Nel 1838, in una notte d'estate, \u00e8 la volta di una violentissima grandinata di proporzioni tali che il comune decise di sospendere tutte le contribuzioni da parte dei contadini che risultano con il raccolto compromesso o distrutto. Infine, nel 1852 una vastissima inondazione del Vara provoc\u00f2 il cedimento di 3 ponti e la distruzione di parecchie strade della zona, strutture importantissime per le comunicazioni con il capoluogo e per lo scambio della corrispondenza.\nLa fonte principale di sostentamento di queste popolazioni era l'agricoltura che con il susseguirsi di queste calamit\u00e0 non trov\u00f2 le forze sufficienti per fronteggiare la crisi: con il prezzo dei generi alimentari sempre pi\u00f9 alto si avvi\u00f2 una sempre pi\u00f9 crescente emigrazione degli abitanti per cercare lavoro altrove. Allo spopolamento e al tramonto di Godano - ormai un pugno di pochi casolari con circa 100 abitanti - si contrappose invece lo sviluppo di Sesta: nata in una fertile e rigogliosa valle fluviale crebbe anno dopo anno e nel 1862, con la costruzione della strada che da Sesta porta a Carrodano, vide aumentare i traffici commerciali e il progresso nella valle. S'intensificarono e svilupparono coltivazioni e frutteti, si costruirono nuove abitazioni pulite e ordinate, si aprirono alberghi, caff\u00e8 e botteghe e, sulle rive della Gottera, si costruirono anche delle seghe idrauliche; si svolgono inoltre fiere annuali approvate del governo.\nCompreso nel IV mandamento di Godano del circondario di Levante della provincia di Genova dal 1859, il nuovo sviluppo del territorio port\u00f2, nel 1863, l'amministrazione a chiedere di poter ottenere la nuova denominazione di Sesta Godano. Al trasferimento della pretura nella borgata di Sesta dal 1874 segu\u00ec il decreto reale di Vittorio Emanuele II, datato al 26 ottobre 1875, nella quale si autorizz\u00f2 il Comune di Godano a cambiare il nome in quello di Sesta Godano e a trasferirne la sede comunale a Sesta.\nNei primi anni del Novecento la rete stradale del territorio comunale di Sesta Godano venne definita molto \"fitta\": Sesta Godano si \u00e8 sempre battuta per accrescere le proprie vie di comunicazione; alcuni storici dell'epoca dissero che: \"l'attivit\u00e0 di Sesta Godano arriver\u00e0 a far di tutta la valle un unico polo tendente al benessere generale\". Con l'istituzione nel 1923 della provincia della Spezia il mandamento venne inglobato in quest'ultima amministrazione provinciale.\nDal 1973 al 31 dicembre 2008 \u00e8 stata la sede amministrativa della Comunit\u00e0 montana dell'Alta Val di Vara e, con le nuove disposizioni della Legge Regionale n\u00ba 24 del 4 luglio 2008, fino al 2011 della Comunit\u00e0 montana Val di Vara.\nSimboli.\nLo stemma \u00e8 stato concesso con il decreto del Presidente della Repubblica datato al 21 novembre del 1966. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Sesta Godano sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nNel 2005 il Comune di Sesta Godano ha conseguito la certificazione del proprio sistema di gestione ambientale conformemente alla norma ISO 14001.\nGeografia antropica.\nIl comune \u00e8 costituito, oltre il capoluogo, dalle frazioni e localit\u00e0 di Airola, Antessio, Bergassana, Chiusola, Cornice, Godano, Groppo, Mangia, Oradoro, Orneto, Pignona, Rio, Santa Maria, Scogna e Vizz\u00e0 per un totale di 67,78\u00a0km2.\nConfina a nord con i comuni di Varese Ligure, Albareto (PR) e Zeri (MS), a sud con Carrodano, Borghetto di Vara e Brugnato, ad ovest con Varese Ligure, Carro e Carrodano, e ad est con Zeri, Zignago e Brugnato.\nFrazioni.\nAirola.\nAirola (A\u00eaua in lingua locale) \u00e8 una frazione situata nella valle del torrente Gottero (G\u00f2tia), ed \u00e8 composta da due centri abitati: Airola Inferiore e Airola Superiore. Dista dal capoluogo comunale 4 chilometri. L'altitudine varia da 350 a 480 metri sul livello del mare. La nascita della frazione \u00e8 di difficile datazione, si ha comunque un documento del XVI secolo che nomina tra i vari consiglieri per il territorio di Godano, anche un certo \"Lazarino de Arola\".\nAd Airola si trova il santuario di Nostra Signora della fontana, dove al suo interno si conserva un quadro con \"Madonna con bambino\", olio su tela, risalente alla seconda met\u00e0 del XVI secolo.\nNumerosi sono i ponti in pietra, lungo i sentieri attorno al paese, e i mulini ad acqua oggi ridotti a ruderi.\nEconomia.\nSesta Godano sorge in una zona relativamente pianeggiante rispetto alle sue frazioni e pertanto qui si concentrano le principali attivit\u00e0 economiche del comune.\nDi grande importanza un tempo, ma ancora oggi praticata, \u00e8 l'agricoltura specie di ortaggi quali la patata, la cipolla (particolarmente apprezzata quella di Pignona), legumi (il fagiolo borlotto di Mangia, prodotto PAT) e la vite. Per quanto riguarda il settore secondario sono presenti aziende nel campo degli infissi, della lavorazione del legname e nel commercio di autoveicoli.\nNel territorio del comune sorgono alcuni agriturismi ed aziende agricole e di allevamento che negli ultimi anni hanno puntato sul biologico.\nInfrastrutture e trasporti.\nStrade.\nIl centro di Sesta Godano \u00e8 attraversato dalla strada provinciale 566 che gli permette il collegamento stradale con Varese Ligure, a nordovest, e con Brugnato a sudest. Ulteriori collegamenti viari del territorio sono la provinciale 1 passante per i centri frazionari di Airola, Chiusola, Orneto e quindi sconfinare nel comune di Zeri in provincia di Massa-Carrara (punto di partenza per l'ascesa al monte Gottero, situato in localit\u00e0 Menagge); la provinciale 3 per Zignago attraversando i centri di Merz\u00f2 e Calabria; la provinciale 50 per Carro dal bivio di Ponte Santa Margherita.\nAltra arteria viaria di interesse \u00e8 la strada che poco fuori dal centro abitato di Sesta Godano conduce alla foce di Rastello, luogo in cui si trova un monumento a ricordo delle vittime delle guerre e dal quale si pu\u00f2 godere appieno della vista verso le valli toscane di Zeri e la zona di Pontremoli.\nMobilit\u00e0 urbana.\nDai comuni di Borghetto di Vara, Carro, La Spezia, Varese Ligure un servizio di trasporto pubblico locale gestito dall'ATC garantisce quotidiani collegamenti bus con Sesta Godano e per le altre localit\u00e0 del territorio comunale.\nAmministrazione.\nAltre informazioni amministrative.\nSesta Godano fa parte dell'Unione dei comuni della Val di Vara."}
{"id": "756606", "revid": "339392", "url": "https://it.wikipedia.org/wiki?curid=756606", "title": "Flutti", "text": ""}
{"id": "756607", "revid": "339392", "url": "https://it.wikipedia.org/wiki?curid=756607", "title": "Kibil-n\u00e2la", "text": ""}
{"id": "756609", "revid": "1318658", "url": "https://it.wikipedia.org/wiki?curid=756609", "title": "Citt\u00e0 Vecchia di Gerusalemme", "text": "La Citt\u00e0 Vecchia di Gerusalemme (, \"Ha'Ir Ha'Atiqah\", , \"al-Balda al-Qadimah, in\" inglese\":\" The Old City) \u00e8 quella parte della citt\u00e0 che si trova dentro le mura. Il nucleo originario dell'abitato, invece, chiamato Citt\u00e0 di David ed edificato sul monte Sion, \u00e8 rimasto esternamente alle attuali mura, verso Sud.\nLa Citt\u00e0 Vecchia comprende alcuni tra i siti pi\u00f9 sacri alle tre religioni monoteiste: il Monte del Tempio e il Muro Occidentale per gli ebrei; la Basilica del Santo Sepolcro per i cristiani; la Cupola della Roccia e la Moschea al-Aqsa per il musulmani. \u00c8 patrimonio dell'UNESCO dal 1981.\nStoria.\nLe mura attuali, risalenti agli anni 30 del '500 quando la citt\u00e0 era sotto il dominio di Solimano il Magnifico, definiscono un territorio posto a nord della Citt\u00e0 di David, distrutta durante la prima guerra giudaica dalle truppe romane comandate da Tito Flavio Vespasiano.\nSion, se non era fortificata al tempo dei Gebusei, lo fu certamente con Davide, mentre suo figlio Salomone occup\u00f2 la parte settentrionale del colle, la cima Moriah e vi fece costruire il Tempio di JHWH, laddove oggi vi \u00e8 la Cupola della Roccia (\"Qubbat as-Shakra\" in arabo).\nAl tempo del re riformatore Ezechia le mura percorrevano, oltre al nucleo vecchio, tutti i lati del Gareb, collina a ovest di Sion. La Citt\u00e0 di David, posta a un'altitudine minore, fu detta \"Citt\u00e0 bassa\", mentre la \"Citt\u00e0 alta\" era il Gareb. A Nord si stendeva, sul cosiddetto \"sperone centrale\", una propaggine meridionale del Golgota, la zona del mercato, il \"maqtesh\", anch'esso difeso da mura, dette \"di Manasse\".\nErode Agrippa I, detto anche \"Il Grande\", inglob\u00f2 nella citt\u00e0 i suburbi settentrionali, detti \"mishneh\", cio\u00e8 citt\u00e0 \"nuova\".\nDopo Tito, Gerusalemme assume una veste nuova. Il Tempio distrutto venne sostituito dal Tempio di Giove, e la citt\u00e0 fu ribattezzata \"Aelia Capitolina\". La maggior estensione della cinta muraria si ebbe in et\u00e0 bizantina, nel V secolo, prima della distruzione da parte dei Persiani nel 614, guidati da Cosroe II.\nQuartieri.\nLa citt\u00e0 vecchia consta di quattro quartieri: cristiano, ebraico, musulmano e armeno. I quartieri sono divisi da strutture dell'antica citt\u00e0 romana: la zona ovest, cristiana e armena, \u00e8 separata da quella musulmana ed ebraica dal \"cardo maximus\", mentre \u00e8 il decumano, con asse est-ovest, a dividere i quartieri cristiano e musulmano a nord, dall'armeno e dall'ebraico a sud.\nLe porte di Gerusalemme.\nTradizionalmente, la citt\u00e0 antica di Gerusalemme ha otto porte di accesso principali, di cui una murata, e un accesso minore:"}
{"id": "756610", "revid": "339392", "url": "https://it.wikipedia.org/wiki?curid=756610", "title": "Onodl\u00f3", "text": ""}
{"id": "756611", "revid": "124123", "url": "https://it.wikipedia.org/wiki?curid=756611", "title": "Arthur Crane", "text": "Si \u00e8 laureato in archeologia presso la prestigiosa Universit\u00e0 Yale.\nSi occupa della vita quotidiana nel mondo antico, indagando tra le fonti letterarie classiche Orazio, Persio, Plauto, Petronio, Giovenale e Svetonio). I suoi contributi sono pubblicati in varie riviste di archeologia.\nGrazie alla sua esperienza e alle sue conoscenze nel campo della storia antica, ha iniziato una serie ambientata a Pompei a partire dal 62 d.C., incentrata sulle vicende del \"detective\" Meleagro, \"inspector ante litteram\". I romanzi pubblicati in Italia fino ad ora sono \"I veleni di Pompei. Meleagro, inspector ante litteram\" (2006) e \"Il ventre di Pompei. Meleagro e la ricetta assassina\" (2007)."}
{"id": "756613", "revid": "1226", "url": "https://it.wikipedia.org/wiki?curid=756613", "title": "Arte ellenica", "text": ""}
{"id": "756614", "revid": "339392", "url": "https://it.wikipedia.org/wiki?curid=756614", "title": "Erui", "text": ""}
{"id": "756616", "revid": "339392", "url": "https://it.wikipedia.org/wiki?curid=756616", "title": "Fiume Fossato", "text": ""}
{"id": "756618", "revid": "339392", "url": "https://it.wikipedia.org/wiki?curid=756618", "title": "Corrente della Voragine", "text": ""}
{"id": "756621", "revid": "339392", "url": "https://it.wikipedia.org/wiki?curid=756621", "title": "Fiume della Foresta", "text": ""}
{"id": "756622", "revid": "339392", "url": "https://it.wikipedia.org/wiki?curid=756622", "title": "Taurduin", "text": ""}
{"id": "756625", "revid": "2730", "url": "https://it.wikipedia.org/wiki?curid=756625", "title": "Giuseppe Francesco Borri", "text": "Biografia.\nFamiglia.\nGiuseppe Francesco Borri nacque a Milano il 4 maggio 1627 da Branda e da Savina Morosini. La madre mor\u00ec nel 1630 poco dopo aver dato alla luce il secondogenito, Cesare. La famiglia vantava origini nobili e antichissime: il suo casato discendeva da Afranio Burro, prefetto del pretorio sotto Claudio, morto avvelenato da Nerone. Il cognome \"burrus\" deriva da \"\"urus\",\" che in latino volgare \u00e8 il bue selvatico, l'animale rappresentato nello stemma di famiglia. Il padre, Branda, era un medico di fama, dalle grandi capacit\u00e0 diagnostiche; lo zio Cesare era dottore collegiato e professore primario di legge presso l'universit\u00e0 di Pavia. Fu probabilmente il padre a destare precocissimamente in lui l'interesse per gli \"arcana naturae\" e per la scienza dell'alchimia.\nNel Seminario Romano.\nPer l'educazione dei figli, Branda, che non mancava di mezzi, scelse uno dei maggiori istituti educativi dell'Italia del tempo: il Seminario romano. Qui insegnava l'erudito Athanasius Kircher, il grande cabalista gesuita autore dell\"'Oedipus Aegyptiacus\" e del \"Mundus Subterraneus\". Il criterio di ammissione era rigorosamente classista: i giovani dovevano essere \"figli di persone nobili, e delle prime case non solo d'Italia, ma di tutta la cristianit\u00e0\". I maestri gesuitici avevano caro Borri e lasciavano che desse libero corso alle sue inquietudini intellettuali. La sua intolleranza verso l'autorit\u00e0 ecclesiale, tuttavia, deterior\u00f2 progressivamente il rapporto con gli insegnanti. L'insofferenza verso l'eccessiva rigidezza dei metodi del Seminario spinse Borri ad organizzare e condurre una ribellione collettiva dei seminaristi nel marzo del 1649. Per ristabilire l'ordine fu necessario l'intervento delle forze di polizia. L'iniziativa si concluse con la sostituzione del Rettore e l'espulsione di Borri dall'istituto (1650). Durante la sua permanenza nel seminario, Borri ebbe modo di stringere durature amicizie con Paolo Negri, ministro piemontese, e con il conte Bartolomeo Canali. Entrambi parteciparono alla ribellione dei seminaristi. Dopo l'espulsione Borri continu\u00f2 gli studi, iniziando la propria attivit\u00e0 di medico e di alchimista. In questo periodo ebbe anche i primi contatti con il marchese Massimiliano Palombara.\nTra \"rationi\" e \"vangeli\".\nDi l\u00ec a poco avvenne l'evento decisivo della sua vita: coinvolto in una rissa e costretto a cercare asilo nella basilica di Santa Maria Maggiore, Borri fu visitato da una visione celeste. Egli si credette investito dall'alto di una grande missione: risanare la cristianit\u00e0 corrotta ed estendere a tutta la terra il regno di Dio. Borri inizi\u00f2 cos\u00ec la sua propaganda politica e messianica, richiamando intorno a s\u00e9 i primi seguaci. Egli era convinto che la religione fosse fondamento di tutte le discipline scientifiche e teorizzava la nascita di una teocrazia guidata dal Papa, una nuova et\u00e0 dell'oro dove i valori di un Cristianesimo rinnovato avrebbero trionfato. Secondo i registri dell'inquisizione, Borri si considerava il \"Prochristus\", profeta di una nuova era. Il 7 aprile 1655, con l'elezione a Papa di Alessandro VII Chigi, Borri, per via del suo pensiero politico, si vide costretto ad abbandonare Roma. Si trattenne un anno a Napoli, finch\u00e9 non giunsero i primi segni della peste.\nCondanna per eresia.\nNel 1656 si spost\u00f2 a Milano e, probabilmente affetto da lue, si cur\u00f2 con un farmaco a base di mercurio, che lo mand\u00f2 in delirio mistico. Trov\u00f2 una Lombardia in pieno fermento religioso. I tribunali dell'Inquisizione reprimevano in quel tempo le manifestazioni di Quietismo, diffuso soprattutto nelle valli bresciane, bergamasche e nella stessa Milano. Particolarmente profonda su di lui fu l'influenza di Giacomo Casolo. Uomo laico, analfabeta ma dal grande carisma, Casolo fu condannato per eresia dal tribunale dell'Inquisizione e mor\u00ec a Brescia nel giugno del 1656. Borri divenne presto una figura guida del movimento Quietista, tenendo numerosi discorsi presso l'oratorio di S. Pelagia. La sua predicazione culmin\u00f2 in un comizio pubblico nella piazza della Cattedrale di Milano. Le conseguenze della notoriet\u00e0 non tardarono ad arrivare e Borri venne prontamente incriminato per veneficio (in riferimento alle sue pubbliche e propagandate conoscenze alchemiche). Nel 1658 due suoi seguaci furono arrestati e fecero il suo nome. L'anno successivo venne aperta a Roma un'indagine a carico di Borri, con l'accusa di eresia. Gli fu intimato di comparire in giudizio entro novanta giorni. Egli, tuttavia, non si present\u00f2. Nel 1660, datosi prontamente alla fuga in Svizzera, Borri apprese la notizia della morte del padre. Nel 1661 fu condannato in contumacia dall'Inquisizione romana. I suoi seguaci milanesi abiurarono e, nello stesso anno, una sua effigie venne pubblicamente bruciata in Campo de' Fiori. In Svizzera Borri continu\u00f2 a curarsi col mercurio e, in virt\u00f9 dei suoi studi di medicina, si dedic\u00f2 alla cura della sifilide.\nUomo di Scienza o \"Ciarlatano\"?\nNel 1659 Borri si trasfer\u00ec a Strasburgo, dove godette della protezione del Senato e del favore dell'ambiente protestante della citt\u00e0. Lo precedeva la sua fama, estesa ormai all'intero continente. Intorno a Borri si cre\u00f2 una schiera di ammiratori, che ne magnificava le doti di medico e iatrochimico. L'abilit\u00e0 da lui acquisita nel trattare il mercurio in tutti i suoi composti ne fece il pi\u00f9 brillante alchimista dell'epoca. A Strasburgo egli riusc\u00ec in una difficile operazione di cataratta, riscuotendo grande successo tra i medici pratici (come Giovanni Kueffer, archiatra di molti principi Tedeschi). Incontr\u00f2 anche fierissime ostilit\u00e0 nel mondo universitario: il professore Melchior Sebisch jr. lo accus\u00f2 di essere solamente un ciarlatano. Il peso delle accuse fu tale che di l\u00ec a poco gli fu intimato di abbandonare la citt\u00e0. Da Strasburgo Borri si mosse verso la Germania: visit\u00f2 dapprima Francoforte, poi Dresda e infine Lipsia. Furono tutti soggiorni brevi. Nel dicembre del 1660 giunse nei Paesi Bassi, ad Amsterdam. Vi rimase sei anni e, nel 1664, pubblic\u00f2 il suo primo testo alchemico: gli \"Specimina quinque chymiae Hyppocraticae.\" Durante la sua permanenza principi e mercanti affluirono per chiedergli consiglio. In quegli anni, Borri estese i propri interessi oltre la medicina e l'alchimia, abbracciando la magia e l'ingegneria. Riusc\u00ec ad ottenere due guarigioni straordinarie e, forte della propria fama, nel 1661 ottenne la cittadinanza onoraria. La considerazione pubblica crebbe allorch\u00e9 nel 1662 cominci\u00f2 a sperimentare sopra gli animali la sua tecnica per la rigenerazione degli umori oculari. In preda a grande ansiet\u00e0 a causa della mancata restituzione di un prestito, dopo sei anni Borri abbandon\u00f2 i Paesi Bassi. In una lettera racconta che nel 1666 incontr\u00f2 ad Amburgo l'ex regina Cristina di Svezia, incassando un'ingente somma di denaro per un'imprecisata operazione. Poi si spost\u00f2 a Copenaghen, alla corte di Federico III di Danimarca. Accolto generosamente nei giardini del re, ebbe modo di impiantarvi un sontuoso laboratorio. In poco tempo Borri divenne un fidato consigliere del sovrano, ristabilendo la sua fama. Erano per\u00f2 numerosi i detrattori: il celebre autore della \"chirurgia infusoria\", Johann Daniel Major, lo definir\u00e0, anni pi\u00f9 tardi, \"bravo solo a mungere le borse dei ricchi\". Henrik Skriver, chirurgo personale del re, ripet\u00e9 l'esperimento di Borri sulla rigenerazione degli umori oculari, ottenendo gli stessi risultati e dimostrando l'inutilit\u00e0 del liquido impiegato da Borri tempo addietro. La popolarit\u00e0 del medico Milanese ne risult\u00f2 intaccata. Borri non si sentiva pi\u00f9 sicuro presso la corte di Copenaghen. La malattia e la morte del re, nel febbraio 1670, lo indussero ad abbandonare la citt\u00e0. Si era, tra l'altro, inimicato Simon Paulli e gli altri medici di corte, sconsigliando il salasso dell'ultrasessantenne sovrano. Cristiano V, nuovo re di Danimarca, si serv\u00ec occasionalmente dei suoi servigi (nel 1692 ricorrer\u00e0 a Borri per la cura di uno dei suoi figli, colpito da un misterioso malore).\nLa cattura.\nBorri scelse la Turchia come meta successiva, ma il suo viaggio si interruppe in Ungheria nell'aprile 1670. Fu fermato da una pattuglia che indagava su una congiura ai danni dell'imperatore d'Austria Leopoldo I. Il 4 maggio Borri fu condotto a Vienna. Nonostante l'opposizione di tanti ministri, interessati alle competenze alchemiche e mediche di Borri, il medico fu consegnato al nunzio Papale il 20 giugno e, scortato da una squadra di trenta soldati, giunse a Roma il 20 luglio del 1670.\nRoma e la morte.\nNella Citt\u00e0 eterna, contrariamente a quanto lo stesso Borri si aspettava, non fu immediatamente giustiziato dalle autorit\u00e0 ecclesiastiche. In molti si adoperarono per aiutarlo e, dopo un nuovo processo, la sua pena fu attenuata: non venne arso al rogo ma condannato al carcere a vita. Nel 1675 il duca Francesco d'Estr\u00e9es si ammal\u00f2. Clemente X concesse a Borri di uscire dalla prigione di Castel Sant'Angelo per curare il diplomatico francese nella sua residenza di Palazzo Farnese. La popolazione accorse per vedere il medico all'opera e l'evento ebbe grande risonanza nella Roma del periodo. Anche numerosi cardinali vollero ricorrere alle cure di Borri e il nuovo Pontefice, Innocenzo XI, si dimostr\u00f2 accondiscendente. Grazie alla ritrovata fama, Borri ebbe perfino la possibilit\u00e0 di proseguire le sue ricerche alchimistiche. Fu anche accolto nelle corti patrizie romane come alchimista sotto il falso nome di \"Giustiniano Bono\". Nel 1680 aiut\u00f2 il marchese Palombara a edificare la famosa Porta Alchemica, i cui resti oggi si trovano in piazza Vittorio Emanuele II, sull'Esquilino. Tutte le libert\u00e0 di cui Borri godeva gli furono per\u00f2 revocate nel 1694, per volere di Papa Innocenzo XII. Nel 1695 si ammal\u00f2 di febbre malarica. Riconobbe il proprio male e chiese il rimedio adatto: la corteccia di china, il cui uso si andava allora diffondendo in Europa. Il farmaco richiesto non fu tuttavia reperito in tempo. Il 13 agosto, all'et\u00e0 di 68 anni, Francesco Giuseppe Borri mor\u00ec nella sua cella. A nome di Borri, e mentre era ancora in vita, circolarono numerosi libri e manoscritti di argomento diverso, alcuni dei quali sicuramente non suoi, altri di attribuzione pi\u00f9 incerta ma tutti accomunati dal deliberato utilizzo del suo nome a scopi polemici o editoriali.\nBorri e la medicina nel XVII secolo.\nAl tempo di Borri la medicina mancava ancora del rigore metodologico e della capacit\u00e0 terapeutica che, in futuro, ne avrebbero fatto una scienza. Essa attingeva spesso al sapere frutto di altre discipline. I due modelli preferiti della medicina del periodo erano la Chimica e la Fisica. Borri si ispir\u00f2 prevalentemente alla scuola Iatrochimica, il cui esponente pi\u00f9 noto fu certamente Paracelso, medico e alchimista svizzero. Alcuni degli obiettivi dell'avventuriero italiano erano infatti la scoperta della pietra filosofale e la sintesi di un'\u201c\"acqua perfettissima\"\u201d, con propriet\u00e0 simili all'elisir di lunga vita. In accordo con la teoria Iatrochimica, secondo la quale il corpo umano \u00e8 come una fornace alchemica nella quale giocano un ruolo fondamentale i \u201c\"tria prima\"\u201d (zolfo, mercurio e sale), Borri condusse spesso esperimenti sulle propriet\u00e0 terapeutiche degli elementi minerali. Impieg\u00f2 ad esempio la terapia della \u201c\"maturazione con impiastri emollienti\"\u201d, come l'empiastro di Paracelso o l'empiastro magnetico a base di \u201c\"arsenico cristallino, solfo vivo, antimonio crudo\"\u201d, per la cura della peste. Alcuni degli esperimenti medici di Borri risentono ancora degli influssi della teoria umorale, di origine Ippocratica. Ne \u00e8 esempio l'esperimento sulla rigenerazione degli umori oculari.\nLa rigenerazione degli umori oculari.\nDurante la sua permanenza ad Amsterdam, Borri ebbe modo di sperimentare la sua tecnica per la rigenerazione degli umori oculari. Il procedimento era il seguente: affondato il bisturi nell'occhio dell'animale da esperimento, Borri svuotava il bulbo oculare dei suoi tre umori (vitreo, acqueo e cristallino); poi, mediante siringa, iniettava la sua acqua medica, la cui natura teneva segreta, che era in grado di \u201c\"concrescere in triplice sostanza\"\u201d riproducendo i tre umori e ripristinando cos\u00ec la salute dell'occhio. Dopo nove giorni, infatti, la visione risultava totalmente recuperata. Per molti sostenitori si poteva sperare d'intervenire prossimamente anche sull'uomo. L'acqua medica di Borri si rivel\u00f2 per\u00f2 superflua nel processo di rigenerazione degli umori oculari, come dimostr\u00f2 il regio chirurgo Henrik Skriver anni dopo a Copenaghen.\nLa leggenda della Porta Alchemica.\nNel 1802 l'erudito Francesco Girolamo Cancellieri raccont\u00f2 la leggenda della Porta Alchemica. I protagonisti della vicenda sono il Marchese Palombara ed un misterioso pellegrino. Una mattina, nel giardino del nobile Palombara penetr\u00f2 uno sconosciuto intento a raccogliere erbe. Ne cercava una in particolare, capace, secondo la leggenda, di produrre l'oro. L'uomo, condotto innanzi al Marchese dalla servit\u00f9 della villa, dichiar\u00f2 d'essere un alchimista e di poter dimostrare la realizzabilit\u00e0 della trasmutazione dei metalli in oro. Il Marchese Palombara, sedotto dalle parole del pellegrino, gli garant\u00ec l'accesso al proprio laboratorio alchemico. L'uomo, dopo aver dimostrato una maestria tale da lasciare attonito il Marchese, chiese ospitalit\u00e0 per la notte in una camera nei pressi del laboratorio, cos\u00ec da poter controllare lo svolgimento del complesso processo alchemico. Promise inoltre che, ad opera ultimata, avrebbe risposto alle domande del Marchese, che per il momento per\u00f2 avrebbe dovuto garantirgli solitudine e quiete. Il mattino seguente il Marchese Palombara, impaziente di apprendere di pi\u00f9 circa l'esito dell'esperimento, buss\u00f2 dapprima alla porta chiusa del laboratorio e successivamente alla porta della stanza affidata all'ospite, senza ottenere alcuna risposta. Il pellegrino era sgattaiolato via da una finestra, lasciando nel laboratorio un crogiolo rovesciato con in terra una striscia d'oro puro ed un fascicolo di carte con appunti e simboli ermetici sull'esperimento. Sono proprio questi i simboli che il Marchese fece scolpire in alcuni punti della sua villa e, soprattutto, sulla famosissima Porta Alchemica. ."}
{"id": "756626", "revid": "767487", "url": "https://it.wikipedia.org/wiki?curid=756626", "title": "Cantone di Criquetot-l'Esneval", "text": "Il Cantone di Criquetot-l'Esneval era una divisione amministrativa dell'Arrondissement di Le Havre.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "756628", "revid": "984922", "url": "https://it.wikipedia.org/wiki?curid=756628", "title": "Cantone di Fauville-en-Caux", "text": "Il Cantone di Fauville-en-Caux era una divisione amministrativa dell'Arrondissement di Le Havre.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "756629", "revid": "767487", "url": "https://it.wikipedia.org/wiki?curid=756629", "title": "Cantone di F\u00e9camp", "text": "Il Cantone di F\u00e9camp \u00e8 una divisione amministrativa dell'Arrondissement di Le Havre.\nA seguito della riforma complessiva dei cantoni del 2014 \u00e8 passato da 13 a 35 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "756631", "revid": "767487", "url": "https://it.wikipedia.org/wiki?curid=756631", "title": "Cantone di Goderville", "text": "Il Cantone di Goderville era una divisione amministrativa dell'Arrondissement di Le Havre.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "756632", "revid": "88740", "url": "https://it.wikipedia.org/wiki?curid=756632", "title": "Peacock", "text": ""}
{"id": "756635", "revid": "767487", "url": "https://it.wikipedia.org/wiki?curid=756635", "title": "Cantone di Gonfreville-l'Orcher", "text": "Il Cantone di Gonfreville-l'Orcher era una divisione amministrativa dell'Arrondissement di Le Havre.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "756638", "revid": "984922", "url": "https://it.wikipedia.org/wiki?curid=756638", "title": "Cantone di Lillebonne", "text": "Il Cantone di Lillebonne era una divisione amministrativa dell'Arrondissement di Le Havre.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "756640", "revid": "3115", "url": "https://it.wikipedia.org/wiki?curid=756640", "title": "Giudizio di ottemperanza", "text": "Il giudizio di ottemperanza \u00e8 un istituto dell'ordinamento giuridico italiano. La sua funzione \u00e8 quella di permettere alla parte risultata vittoriosa di dare esecuzione a una sentenza nel processo amministrativo, qualora la pubblica amministrazione non abbia adempiuto spontaneamente.\nPresupposti.\nI presupposti fondamentali sono che:\nIl secondo presupposto ha comportato in passato diversi problemi relativamente alla situazione delle sentenze non passate in giudicato, che in base all'art. 33 della legge T.A.R. sono automaticamente esecutive, e per le quali non era invece possibile il giudizio di ottemperanza. La situazione si \u00e8 risolta con la legge 205/2000, che ha previsto un rimedio apposito, il quale conferisce al Tribunale poteri analoghi al giudice dell'ottemperanza riguardo a tali sentenze: sicch\u00e9 oggi, dal punto di vista della tutela del ricorrente, si ha una situazione sostanzialmente analoga per le sentenze passate in giudicato e no.\nIl terzo requisito impone semplicemente che la pretesa del ricorrente non sia di per s\u00e9 soddisfatta dalla semplice sentenza. Un caso tipico \u00e8 quello del ricorrente che chiede l'annullamento di un provvedimento amministrativo (che \u00e8 l'insieme degli atti amministrativi): ottenendosi una sentenza positiva, a nulla servirebbe un giudizio di ottemperanza. L'utilit\u00e0 del giudizio di ottemperanza \u00e8 palese invece quando il contenuto della sentenza non \u00e8 soltanto di annullamento, ma prevede anche un comportamento attivo dell'amministrazione. Nel caso in cui l'amministrazione non ponga in essere tale comportamento dovuto, il privato pu\u00f2 allora rivolgersi al giudice perch\u00e9 l'amministrazione \u201cottemperi\u201d a quanto dallo stesso statuito con la sentenza.\nDisciplina.\nLa normativa \u00e8 molto esigua. Riferimenti all'istituto li ritroviamo nell'art. 27, n. 4 del Regio decreto 26 giugno 1924, n. 1054 (\"\"\"Approvazione del testo unico delle leggi sul Consiglio di Stato\"), e nell'omonimo articolo della legge T.A.R. i quali rispettivamente qualificano l'ottemperanza come uno dei casi di \"giurisdizione anche nel merito\" e uno dei casi in cui il procedimento si svolge in Camera di consiglio. Importanti sono l'art. 90 e 91 del regolamento di procedura per i giudizi davanti al Consiglio di Stato i quali pongono una, peraltro, scarna disciplina relativa agli aspetti procedurali. Importante \u00e8 anche l'art 37 della legge T.A.R. riguardante la competenza secondo il quale: \u201cI ricorsi diretti ad ottenere l'adempimento dell'obbligo dell'autorit\u00e0 amministrativa di conformarsi, in quanto riguarda il caso deciso, al giudicato dell'autorit\u00e0 giudiziaria ordinaria, che abbia riconosciuto la lesione di un diritto civile o politico, sono di competenza dei tribunali amministrativi regionali quando l'autorit\u00e0 amministrativa chiamata a conformarsi sia un ente che eserciti la sua attivit\u00e0 esclusivamente nei limiti della circoscrizione del tribunale amministrativo regionale\".\nResta ferma, negli altri casi, la competenza del Consiglio di Stato in sede giurisdizionale.\nQuando i ricorsi siano diretti ad ottenere l'adempimento dell'obbligo dell'autorit\u00e0 amministrativa di conformarsi al giudicato degli organi di giustizia amministrativa, la competenza \u00e8 del Consiglio di Stato o del tribunale amministrativo regionale territorialmente competente secondo l'organo che ha emesso la decisione, della cui esecuzione si tratta.\nLa competenza \u00e8 peraltro del tribunale amministrativo regionale anche quando si tratti di decisione di tribunale amministrativo regionale confermata dal Consiglio di Stato in sede di appello.\u201d\nProcedimento (previgenza d.lgs. 2 luglio 2010, n. 104).\nAi sensi dell'art. 90 2\u00ba comma del reg. di procedura prima del ricorso occorre mettere in mora l'amministrazione tramite apposito atto notificato alla stessa. A proporre ricorso sono legittimati tutti quei soggetti sui quali il giudicato produce effetti immediati e cio\u00e8 coloro che hanno partecipato al giudizio. Il ricorso si propone, entro il termine prescrizionale decennale, tramite domanda diretta al Presidente del Consiglio di Stato (art. 90). Una volta depositato il ricorso presso la segreteria del giudice adito, il segretario d\u00e0 immediata comunicazione al Ministero che entro 20 giorni pu\u00f2 trasmettere osservazioni alla segreteria, tale comunicazione viene normalmente disposta anche a favore dell'amministrazione interessata.\nL'art. 27 della legge T.A.R. prevede il procedimento in Camera di Consiglio al quale le parti possono anche partecipare o richiede la fissazione di una udienza pubblica. Tale possibilit\u00e0 \u00e8 configurata dal legislatore come un diritto in relazione al fatto che la Camera di Consiglio comporta un contraddittorio limitato e quindi una minor possibilit\u00e0 di difesa delle parti.\nIl giudizio pu\u00f2 concludersi con un provvedimento il cui contenuto pu\u00f2 essere dei pi\u00f9 vari e di diversa efficacia.\nLa sentenza pu\u00f2 innanzi tutto prevedere un termine entro (spesso entro 30 giorni dalla diffida ad adempiere) il quale l'amministrazione dovr\u00e0 provvedere. Appare palese come tale contenuto sia poco verosimilmente satisfattivo per il ricorrente. Diversa \u00e8 invece la tendenza, oramai maggioritaria, secondo la quale il contenuto risulta esser pi\u00f9 articolato ed incisivo comportando non solo l'indicazione di un termine per provvedere ma anche la previsione di una data nella quale verr\u00e0 verificato il comportamento dell'amministrazione, al cui esito negativo il giudice potr\u00e0 sostituirsi all'amministrazione inerte o nominare un commissario \"ad acta\", figura creata dalla giurisprudenza, al fine di rendere esecutiva la sentenza passata in giudicato. Spesso, l'operato del commissario \"ad acta\", pu\u00f2 risultare insoddisfacente per il privato, in questo caso, il soggetto interessato, pu\u00f2 chiedere al giudice ulteriori disposizioni attuative. Data la natura di organo giurisdizionale del commissario \"ad acta\", i suoi atti sono reclamabili davanti allo stesso giudice dell'ottemperanza, in base alla regola generale della competenza sugli incidenti in sede esecutiva che spetta al giudice stesso dell'esecuzione.\nRispetto alle sentenze di ottemperanza non \u00e8 ammesso appello.\nSecondo alcuni autori, l'obbligo della PA di conformarsi alla statuizione del giudice corrisponde ad un diritto soggettivo perfetto dell'interessato; ci\u00f2 ha influenza sul provvedimento della PA non conforme al \"decisum\" che sarebbe pertanto nullo ed improduttivo di effetti perch\u00e9 adottato in carenza di potere. Di diverso avviso la tradizionale opinione dottrinale che ritiene sia un potere discrezionale quello dell'amministrazione di conformarsi al diktat del giudice, sicch\u00e9 all'interessato residuerebbe una posizione in termini di interesse legittimo.\nVa rilevato, inoltre, come sia stata recentemente prevista la possibilit\u00e0 di assicurare sia l'esecuzione anche delle \"ordinanze cautelari\", mediante l'attribuzione al giudice degli stessi poteri previsti per il giudizio di ottemperanza, sia di sentenze di primo grado aventi esecutivit\u00e0 non sospesa.\nIn ultimo va evidenziato che tramite il giudizio di ottemperanza si pu\u00f2 portare ad esecuzione anche la sentenza del \"giudice civile\", oltre che naturalmente quella emanata dal giudice amministrativo.\nNote.\nAttenzione: i riferimenti normativi di cui sopra (cfr. L.TAR, l. 1054/1924, l.1034/1971, l. 642/1907 ecc.) sono ormai superati in quanto formalmente abrogati dall'emanazione del d.lgs. 104/2010 Codice del Processo Amministrativo (cfr. art 4, All. 4)"}
{"id": "756641", "revid": "984922", "url": "https://it.wikipedia.org/wiki?curid=756641", "title": "Cantone di Montivilliers", "text": "Il Cantone di Montivilliers era una divisione amministrativa dell'Arrondissement di Le Havre.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "756645", "revid": "984922", "url": "https://it.wikipedia.org/wiki?curid=756645", "title": "Cantone di Ourville-en-Caux", "text": "Il Cantone di Ourville-en-Caux era una divisione amministrativa dell'Arrondissement di Le Havre.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "756647", "revid": "767487", "url": "https://it.wikipedia.org/wiki?curid=756647", "title": "Cantone di Saint-Romain-de-Colbosc", "text": "Il Cantone di Saint-Romain-de-Colbosc \u00e8 una divisione amministrativa dell'Arrondissement di Le Havre.\nA seguito della riforma complessiva dei cantoni del 2014 \u00e8 passato da 18 a 38 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "756650", "revid": "767487", "url": "https://it.wikipedia.org/wiki?curid=756650", "title": "Cantone di Valmont", "text": "Il Cantone di Valmont era una divisione amministrativa dell'Arrondissement di Le Havre.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "756653", "revid": "287204", "url": "https://it.wikipedia.org/wiki?curid=756653", "title": "Rebeca Martinez", "text": ""}
{"id": "756660", "revid": "767487", "url": "https://it.wikipedia.org/wiki?curid=756660", "title": "Pulse (film 2006)", "text": "Pulse \u00e8 un film horror diretto da Jim Sonzero e scritto da Wes Craven, la pellicola \u00e8 un remake hollywoodiano dell'horror giapponese del 2001 intitolato \"Kairo\".\nTrama.\nIn seguito alle funamboliche attivit\u00e0 informatiche di un gruppo di giovani bucanieri dell'etere, una copiosa serie di suicidi collegati a strane apparizioni invade le cronache, imponendosi all'attenzione dell'opinione pubblica. La giovane Mattie, trascinata al centro degli eventi dall'attivit\u00e0 di pirata informatico del fidanzato Josh, si trover\u00e0 a fronteggiare spaventosi fenomeni a met\u00e0 tra digitale e paranormale."}
{"id": "756664", "revid": "767487", "url": "https://it.wikipedia.org/wiki?curid=756664", "title": "Orphaned Land", "text": "Gli Orphaned Land sono un gruppo musicale heavy metal israeliano proveniente da Petah Tiqwa.\nStoria.\nIl gruppo viene fondato nel 1991 con il nome di Resurrection e nel 1994 venne pubblicato \"Sahara\", album di debutto del gruppo.\nNel 1996 venne pubblicato \"El Norra Alila\" e nel 2004 \"Mabool\".\nIl 25 gennaio 2010 \u00e8 stato pubblicato \"The Never Ending Way of ORwarriOR.\"\nNel 2013 viene pubblicato l'album \"All is One\"."}
{"id": "756668", "revid": "712828", "url": "https://it.wikipedia.org/wiki?curid=756668", "title": "Tar-Ciryatan", "text": ""}
{"id": "756685", "revid": "77332", "url": "https://it.wikipedia.org/wiki?curid=756685", "title": "San Clemente I Romano", "text": ""}
{"id": "756695", "revid": "287204", "url": "https://it.wikipedia.org/wiki?curid=756695", "title": "Papia", "text": "Papia"}
{"id": "756707", "revid": "1305772", "url": "https://it.wikipedia.org/wiki?curid=756707", "title": "San Policarpo", "text": ""}
{"id": "756720", "revid": "436907", "url": "https://it.wikipedia.org/wiki?curid=756720", "title": "Riverside (gruppo musicale)", "text": "I Riverside sono un gruppo musicale progressive metal formatosi a Varsavia, Polonia.\nStoria del gruppo.\nPrimi anni, \"Out of Myself\".\nI Riverside si formarono il 27 ottobre 2001 grazie all'incontro tra il chitarrista Piotr Grudzi\u0144ski e il batterista Piotr Kozieradzki, entrambi musicisti in gruppi giovanili legati all'heavy metal ma che condividevano la passione per il rock progressivo. Al termine dell'anno fu arruolato in formazione il tastierista Jacek Melnicki, il quale port\u00f2 nella formazione anche il cantante e bassista Mariusz Duda.\nCompletata la formazione, il quartetto incise il demo omonimo e lo pubblic\u00f2 il 15 marzo 2003 in una tiratura limitata a 300 copie. Nel mese di ottobre il gruppo ha annunciato il completamento del primo album \"Out of Myself\" e al contempo l'abbandono di Melnicki per ragioni personali. Il posto vacante \u00e8 stato in seguito preso da Micha\u0142 \u0141apaj, annunciato il 4 dicembre. \"Out of Myself\" \u00e8 stato infine distribuito il 15 dicembre dello stesso anno e comprende nove brani, cinque dei quali originariamente pubblicati nel demo omonimo.\nNel febbraio 2004 i Riverside hanno annunciato la firma con la Laser's Edge, che il 21 settembre ha ripubblicato l'album negli Stati Uniti d'America e nel resto del mondo con una nuova copertina curata da Travis Smith.\nIl 7 marzo 2005 \u00e8 stato pubblicato in maniera indipendente l'EP \"Voices in My Head\", composto da cinque inediti e tre brani registrati dal vivo al Traffic Club di Varsavia. Il disco, insieme a \"Out of Myself\", \u00e8 stato ripubblicato qualche mese pi\u00f9 tardi dall'etichetta polacca Mystic Production, con la quale i Riverside firmarono un contratto il 20 giugno dello stesso anno.\nAttivit\u00e0 seguenti.\nIn seguito il gruppo ha firmato un contratto con la Inside Out Music per la distribuzione dei propri dischi in Europa e in America. Il primo album pubblicato attraverso la nuova etichetta \u00e8 stato \"Second Life Syndrome\", uscito nel 2005 e che rappresenta il seguito della storia narrata nel precedente \"Out of Myself\". Due anni pi\u00f9 tardi i Riverside hanno presentato il terzo album in studio \"Rapid Eye Movement\", ultimo capitolo della trilogia da loro denominata \"Reality Dream\". Da esso sono stati estratti i singoli \"02 Panic Room\" e \"Schizophrenic Prayer\".\nNel giugno 2008 Mariusz Duda ha annunciato la creazione del progetto parallelo Lunatic Soul con l'intento di incidere materiale non adatto allo stile dei Riverside, aggiungendo comunque che esso \u00abnon avrebbe assolutamente cambiato la gerarchia dell'importanza di questi ultimi\u00bb. Il primo disco da lui pubblicato, l'omonimo \"Lunatic Soul\", \u00e8 stato reso disponibile il 13 ottobre dello stesso anno.\nNel 2009 i Riverside hanno pubblicato il quarto album \"Anno Domini High Definition\", caratterizzato da sonorit\u00e0 prevalentemente progressive metal rispetto agli esordi.\n\"Shrine of New Generation Slaves\" (2013).\nIl 21 gennaio 2013 i Riverside hanno pubblicato il quinto album \"Shrine of New Generation Slaves\", anticipato un mese prima dal singolo \"Celebrity Touch\". Il disco ha rappresentato un'ulteriore novit\u00e0 per il gruppo, che si \u00e8 allontanato dalle sonorit\u00e0 progressive metal di \"Anno Domini High Definition\" in favore di sonorit\u00e0 pi\u00f9 rock e di testi pi\u00f9 ricercati, prediligendo la forma canzone (come sottolineato dal gruppo nella scelta del titolo, il cui acronimo \u00e8 appunto \"Songs\"). Per la promozione dell'album, il gruppo ha intrapreso il \"New Generation Tour\", svoltosi in Europa e America del Nord tra maggio e novembre 2013.\n\"Love, Fear and the Time Machine\", morte di Grudzi\u0144ki (2015-2017).\nIl 4 settembre 2015 \u00e8 stata la volta del sesto album \"Love, Fear and the Time Machine\", che mostra una continuit\u00e0 nella svolta melodica del gruppo e si caratterizza da sonorit\u00e0 che omaggiano la musica degli anni settanta e ottanta. Esso \u00e8 stato promosso dal lyric video di \"Discard Your Fear\" e dal video di \"Found (The Unexpected Flaw of Searching)\", oltre a un'estesa tourn\u00e9e mondiale che ha visto i Riverside esibirsi anche in diversi festival. Una di queste date, ovvero il concerto di Tilburg, \u00e8 stato registrato e pubblicato due anni pi\u00f9 tardi nell'album dal vivo \"Lost 'n' Found - Live in Tilburg\".\nLa tourn\u00e9e sarebbe dovuta proseguire anche nell'anno seguente, ma il 21 febbraio 2016 il chitarrista Piotr Grudzi\u0144ki \u00e8 morto a causa di un attacco cardiaco fulminante.\nIl 23 settembre 2016 il gruppo ha annunciato di proseguire la propria attivit\u00e0 musicale come trio, senza quindi cercare un nuovo chitarrista. Un mese pi\u00f9 tardi \u00e8 uscita \"Eye of the Soundscape\", raccolta di tutti i brani strumentali elettronici realizzati tra il 2007 e il 2015 con l'aggiunta di quattro inediti, gli ultimi composti con Grudzi\u0144ki.\nNel 2017 i Riverside sono tornati a esibirsi dal vivo per omaggiare la memoria del chitarrista con il \"Towards the Blue Horizon Tour\", accompagnati alla chitarra da Maciej Meller, amico di lunga data di Duda.\n\"Wasteland\", ingresso di Meller (2018-2020).\nIl 28 settembre 2018 i Riverside hanno pubblicato il settimo album in studio \"Wasteland\", anticipato dall'uscita di tre singoli: \"Vale of Tears\", \"River Down Below\" e \"Lament\". I nove brani del disco hanno segnato un ritorno alle sonorit\u00e0 progressive metal dei primi anni, sebbene intrecciate alle parti melodiche tipiche delle pubblicazioni pi\u00f9 recenti, e con testi riguardanti tematiche post-apocalittiche e pi\u00f9 indirettamente lo stato d'animo del gruppo a seguito della scomparsa di Grudzi\u0144ki: \nA curare le parti di chitarra sono stati lo stesso Duda (il quale ha eseguito anche gli assoli in due brani), Mateusz Owczarek e il turnista Maciej Meller, nuovamente confermato dal gruppo per il relativo tour.\nIl disco \u00e8 stato promosso successivamente da un'estesa tourn\u00e9e mondiale che ha visto il gruppo esibirsi inizialmente in Europa tra fine 2018 e inizio 2019, e successivamente in America del Nord a maggio e giugno 2019. Nel mese di settembre hanno intrapreso una speciale tourn\u00e9e in Germania e Polonia, estendendola nel resto d'Europa agli inizi del 2020. Il 1\u00ba dicembre 2020 \u00e8 stato pubblicato l'album dal vivo \"Wasteland Tour 2018-2020\", contenente l'audio tutti i brani eseguiti durante il tour e il video del concerto tenuto nel 2018 a Oberhausen.\nIl 1\u00ba febbraio 2020 i Riverside hanno annunciato l'ingresso di Meller come componente ufficiale della formazione, ritornata un quartetto.\nProgetti solisti, ventesimo anniversario (2020-presente).\nA causa della pandemia di COVID-19 i Riverside sono stati costretti a cancellare le restanti date del \"Wasteland Tour\". Ci\u00f2 ha permesso ai vari componenti del gruppo di dedicarsi ad altri progetti. Il primo \u00e8 stato Duda, che a marzo 2020 ha lanciato il singolo di debutto \"The Song of a Dying Memory\" come parte di una serie di \u00abbrani sottocutanei\u00bb o \u00abbrani aderenti\u00bb, caratterizzati da sonorit\u00e0 e cantato pi\u00f9 soft; ad agosto ha reso disponibile il secondo singolo legato alla serie, \"Are You Ready for the Sun\". Nel 2020 Duda ha inoltre pubblicato gli album \"Through Shaded Woods\" a nome Lunatic Soul (il settimo complessivo) e \"Lockdown Spaces\" a suo nome: quest'ultimo, creato durante le sessioni di registrazione di \"Through Shaded Woods\", ha segnato l'inizio della \"Lockdown Trilogy\", una serie di album di musica elettronica comprensiva anche di \"Claustrophobic Universe\" e \"Interior Drawings\", entrambi distribuiti durante il 2021.\nA giugno 2020 \u0141apaj ha presentato il singolo \"Breathe\", seguito a novembre dall'EP \"Sessions\"; nel luglio 2021 ha invece pubblicato l'album di debutto \"Are You There\". Il 18 settembre 2020 Meller ha pubblicato il suo album \"Zenith\", caratterizzato da sonorit\u00e0 rock progressivo e che ha visto la partecipazione di Krzysztof Borek alla voce, Robert Szyd\u0142o al basso, \u0141ukasz Damrych alla tastiera e \u0141ukasz Sobolak alla batteria.\nNell'estate 2021 il gruppo ha intrapreso una breve tourn\u00e9e di quattro date atta a celebrare i loro vent'anni di carriera e durante la quale \u00e8 stata eseguita per la prima volta l'inedito \"Story of My Dream\", la prima pubblicazione registrata con Meller in qualit\u00e0 di componente ufficiale. Il brano \u00e8 stato pubblicato come singolo il 27 ottobre dello stesso anno e ha anticipato la raccolta \"Riverside 20 - The Shorts &amp; the Longs\", reso disponibile il 19 novembre seguente e contenente una selezione di oltre trenta brani tratti dal loro repertorio."}
{"id": "756724", "revid": "78273", "url": "https://it.wikipedia.org/wiki?curid=756724", "title": "Sant'Aristide", "text": ""}
{"id": "756747", "revid": "113609874", "url": "https://it.wikipedia.org/wiki?curid=756747", "title": "Luciano Gaetani", "text": " Ha fatto parte del gruppo folk \"Modena City Ramblers\" fino al 1996 quando l'ha lasciato, per poi tornare a farne parte nel 2009.\nBiografia.\nImpara a suonare la chitarra dal fratello Stefano. \nStudia nel collegio Boys' Town di Roma, dove fonda il suo primo gruppo e dove approfondisce la sua cultura musicale.\nSi iscrive all'universit\u00e0 alla facolt\u00e0 di Psicologia. Nel 1975 fonda i R\u00f3is\u00edn Dubh, il primo gruppo di musica irlandese nato in Italia, con il quale incide il disco omonimo nel 1978 per la Fonit Cetra.\nLasciati i R\u00f3is\u00edn Dubh fonda i Sinti insieme a Mario Salvi, con cui esplora le possibilit\u00e0 non solo della musica irlandese ma europea. Nel frattempo termina gli studi interrotti a causa della musica e si trasferisce a Modena dove inizia la carriera di psicoterapeuta.\nNel 1985 fonda l'Abbazia dei folli, dai quali nel 1991 confluisce Franchino D'Aniello nei Modena City Ramblers, contribuendo alla fondazione del nuovo gruppo. Luciano Gaetani \u00e8 il pi\u00f9 vecchio del gruppo e quello con maggior esperienza musicale, ma dovr\u00e0 lasciare il gruppo nel 1996 dopo le incisioni de La grande famiglia per motivi lavorativi e familiari. Continuer\u00e0 a collaborare con i Ramblers in quasi tutti i dischi successivi.\nNel 2000 incide \"Pazienza Santa\" con i Paulem sotto la produzione artistica di Franco D'Aniello e Massimo Ghiacci.\nNel 2001 insieme a Marco Tedeschi e Filippo Chieli, anche loro ex Ramblers e a Matteo Ferrari ed Enzo Ciliberti fonda il progetto Eureka: una via di mezzo tra uno spettacolo teatrale e un concerto, Eureka parla di viaggi attraverso musiche d'Europa con testi di Marco Tedeschi e brani letterari, da Schiller a Omero, da Hemingway a poesie tradizionali.\nNel 2003 partecipa a numerose date dei Cormac di Luca Giacometti.\nNel 2006 fonda Una strana famiglia, cover band dei Modena City Ramblers.\nNel 2009, dopo l'uscita dai Modena City Ramblers di Kaba e Betty, in occasione del tour per il 15\u00ba anniversario dall'uscita di Riportando tutto a casa rientra nei Modena City Ramblers."}
{"id": "756758", "revid": "11959", "url": "https://it.wikipedia.org/wiki?curid=756758", "title": "Al-adha", "text": ""}
{"id": "756760", "revid": "409613", "url": "https://it.wikipedia.org/wiki?curid=756760", "title": "Gambetto Benk\u0151", "text": "Il gambetto Benk\u0151 o gambetto Volga \u00e8 un'apertura scacchistica caratterizzata dalle mosse:\nEsso prende il nome dal grande maestro ungherese, emigrato negli Stati Uniti, P\u00e1l Benk\u0151. Nella letteratura russa ed, in generale, non anglofona viene spesso chiamato gambetto Volga perch\u00e9 i primi studi, datati 1946 vennero scritti nella cittadina di Samara che si trova sul corso di tale fiume. Al giorno d'oggi i due termini sono usati come sinonimi. \nEsistono 2 varianti principali del \"Gambetto Benk\u0151\": \"Gambetto Benk\u0151 accettato\" e \"Gambetto Benk\u0151 rifiutato\".\nGambetto Benk\u0151 accettato.\n1.d4 Cf6 2.c4 c5 Se il bianco cattura il pedone in c5, il nero muove la donna in a5 con scacco, riprendendo il pedone e ottenendo la maggioranza pedonale al centro.\nSe invece continua con: 3.d5 b5 4.cxb5 a6 5.bxa6, il nero cattura il pedone a6 con l'alfiere, ottenendo ugualmente vantaggio di sviluppo, inoltre avendo delle colonne aperte da sfruttare con le torri.\nGambetto Benk\u0151 rifiutato.\nNella prima variante il bianco non permette al nero di avere un vantaggio di sviluppo. Nella seconda, il nero sembra in vantaggio ma solamente per aver sviluppato il cavallo, in realt\u00e0 sono alla pari, ma il nero ha sacrificato un pedone.\n1.d4 Cf6 2.c4 c5 3.d5 b5\nContinuazioni: \nStrategia.\nL'obiettivo del Nero in questa apertura \u00e8 quello di aprire violentemente il gioco sull'ala di donna, anche al prezzo di sacrificare un pedone come nella variante principale 4.cxb5 a6 5.bxa6 Axa6. Il compenso dinamico che il Nero ottiene in questa variante spesso compensa ampiamente il materiale ceduto, tanto che nel tempo il Bianco ha iniziato a giocare sequenze di mosse che portano a non accettare il materiale offerto per ottenere posizioni meno sbilanciate.\nLo sviluppo del Nero prevede \nIn generale questo sistema pu\u00f2 rivelarsi molto velenoso per il Bianco che deve giocare con accortezza ed energia evitando che l'iniziativa del Nero sull'ala di donna si trasformi in un torrente inarrestabile. Il piano del Bianco, vista anche la disposizione dei pedoni del Nero, \u00e8 quello di riuscire a pervenire alla spinta di rottura e4-e5 e di scatenare un attacco sull'ala di re. Si sviluppa cos\u00ec un gioco basato sull'attacco su ali opposte, molto tattico, con frequenti sacrifici di materiale, dove anche un singolo tempo pu\u00f2 decidere le sorti della partita.\nPer questo motivo il gambetto Benk\u0151 pu\u00f2 diventare un'arma temibile in mano a giocatori che amano le posizioni sbilanciate e senza compromessi, ricche di motivi tattici."}
{"id": "756761", "revid": "46931", "url": "https://it.wikipedia.org/wiki?curid=756761", "title": "Oroki", "text": ""}
{"id": "756763", "revid": "123354845", "url": "https://it.wikipedia.org/wiki?curid=756763", "title": "Orok", "text": "Gli Orok, detti anche Oroki o Orocioni (\"\u041e\u0440\u043e\u043a\u0438\" in russo che si autodefiniscono: \"\u0443\u043b\u044c\u0442\u0430\", ulta, ulcha; da non confondere con gli Oroci del Kraj di Chabarovsk o con gli Oroqen della Cina) sono un gruppo etnico dell'oblast' di Sachalin, in Russia.\nOccasionalmente gli Oroki, cos\u00ec come gli Oroci e gli Udege, vengono erroneamente chiamati \"Oro\u010don\". La radice \"oro\", nelle lingue tunguse, si riferisce alle renne ed \u00e8 ragionevole assumere che molti popoli delle steppe con culture simili possano riferirsi a loro stessi con l'appellativo di \"popolo delle renne\".\nSi crede che gli antenati degli Oroki siano i Lamuti, gli Ulchi e i Nivchi. Secondo il censimento del 2002, vi erano 346 Oroki in Russia. La comunit\u00e0 si trova in gran parte stanziata a sud dell'isola di Sachalin nei pressi della citt\u00e0 di Poronaisk.\nGli Oroki non hanno un linguaggio scritto. La lingua oroka appartiene alla famiglia delle lingue tunguse."}
{"id": "756769", "revid": "289247", "url": "https://it.wikipedia.org/wiki?curid=756769", "title": "San Pietro d'Alessandria", "text": ""}
{"id": "756771", "revid": "1714743", "url": "https://it.wikipedia.org/wiki?curid=756771", "title": "Rotboldo III di Provenza", "text": "Origine.\nFiglio del conte di Provenza e Marchese di Provenza, Rotboldo II (come ci viene confermato dalle \"Europ\u00e4ische Stammtafeln\", vol II, 187 (non consultate), dove Rotbaldo III viene definito figlio di Rotbaldo II) e della moglie (come ci viene confermato dal documento n\u00ba 1987 del \"Recueil des Chartes de l'Abbaye de Cluny, tome III\") Emilde di G\u00e9vaudan (?- dopo il 1000 circa), che secondo lo storico Szabolcs de Vajay era la figlia del visconte di G\u00e9vaudan Srefano di Brioude (915-967) e quindi sorella del visconte Bertrando I di G\u00e9vaudan (938-993).Rotboldo II era figlio del conte d'Arles, conte di Avignone e conte di Provenza, Bosone II di Provenza (come ci viene confermato dal documento n\u00ba 29 del \"Cartoulaire de l'abbaye de Saint-Victor de Marseille\" e di Costanza (come ci conferma il monaco e storico benedettino dell'Abbazia di Montmajour, Dom Chantelou, nel suo \"Histoire de Monmajour, Revue Historique de Provence, 1\u00e8re ann\u00e9e\", a pag. 37), che per numerosi storici era Constanza di Provenza (920/30-dopo il 963), la figlia del conte di Vienne, Carlo Costantino. Che Costanza sia la figlia di Carlo Costantino non v'\u00e8 certezza. Secondo alcuni storici che sia la figlia di Carlo Costantino solo per il fatto di avere tale nome che in precedenza nella Provenza non era usato, mentre per altri che hanno confutato tale tesi in quanto in vari documento dell'abbazia di Cluny, si trovano donne con tale nome (il n\u00b0 45, il n\u00ba 390, il n\u00ba 530, il n\u00ba 582 e il n\u00ba 683), Costanza era sorellastra di Carlo Costantino, figlia di suo padre Ludovico e la seconda moglie Adelaide.Rotboldo III era nipote del conte e marchese di Provenza, Guglielmo il Liberatore.\nBiografia.\nNel 1002 o prima (In quella data Rotboldo ed Ermengarda vengono citati come marito e moglie, sia in un documento dell\"'Histoire de Monmajour, Revue Historique de Provence, 1\u00e8re ann\u00e9e\" che nel documento n\u00ba 131 del \"Verlorene Urkunden Rudolf III\"), Rotboldo III spos\u00f2 Ermengarda di cui non si conoscono con esattezza gli ascendenti, ma pare che fosse parente prossima (alcuni storici sostengono addirittura la sorella) del conte di Savoia Umberto I Biancamano (980-1048), al quale il re di Arles, Rodolfo III di Borgogna fece dono di alcuni territori, che si trovavano tra Aix-les-Bains e la Savoia, i quali passarono sotto il governo del conte.Ermengarda, poi, nel 1011, secondo le \"Europ\u00e4ische Stammtafeln\", vol II, 187 (non consultate), spos\u00f2, in seconde nozze il re di Arles, Rodolfo III di Borgogna).\nNel 1005, Rotboldo \u00e8 citato, col titolo di conte, assieme alla contessa, vedova di Guglielmo I, Adelaide d'Angi\u00f2, ed al figlio di lei, il conte di Provenza, Guglielmo II e alla moglie, Ermengarda, nel documento n\u00b0 15 del \"Cartoulaire de l'abbaye de Saint-Victor de Marseille\", come artefice e controfirmatario alla stesura del regolamento dall'abbazia di Saint-Victor di Marsiglia.\nNel 1008, alla morte del padre, gli subentr\u00f2 nel titolo di marchese di Provenza.\nMor\u00ec nel 1015 lasciando al figlio Guglielmo III il titolo di marchese di Provenza, mentre la figlia, Emma andata poi sposa al conte di Tolosa, Guglielmo III Tagliaferro, eredit\u00f2 il marchesato, nel 1037, portandolo cos\u00ec alla famiglia Rouergue, gi\u00e0 feudataria della contea di Tolosa.\nDiscendenza.\nRotboldo III e Ermengarda ebbero tre figli:\nCollegamenti esterni.\n "}
{"id": "756774", "revid": "307923", "url": "https://it.wikipedia.org/wiki?curid=756774", "title": "Interpretazioni storiche sui fratelli di Ges\u00f9 citati nel Nuovo Testamento", "text": ""}
{"id": "756777", "revid": "547034", "url": "https://it.wikipedia.org/wiki?curid=756777", "title": "Satu Mare", "text": "Satu Mare (in ungherese: \"Szatm\u00e1rn\u00e9meti\", in tedesco: \"Sathmar\") \u00e8 un municipio della Romania di abitanti, capoluogo dell'omonimo distretto, nella regione storica della Transilvania.\nFa parte dell'area amministrativa anche la localit\u00e0 di S\u0103tm\u0103rel.\nSociet\u00e0.\nEvoluzione demografica.\nGli ultimi dati di dettaglio disponibili, relativi al censimento 2002, indicano la presenza di una popolazione in maggioranza romena (58%) con una consistente presenza ungherese (39%) e minime presenze di rom, tedeschi e ucraini.\nStoria.\nLa zona della citt\u00e0 \u00e8 stata abitata fin da tempi preistorici: sono state infatti ritrovate tracce di insediamenti umani risalenti all'Et\u00e0 della pietra e all'Et\u00e0 del ferro.\nI documenti storici pi\u00f9 antichi, risalenti ai primi dell'XI secolo, segnalano la presenza nell'area di Satu Mare di una fortezza: in particolare le cronache dette \"Gesta Hungarorum\" citano un \"Castrum Zotmar\", posseduto dai Germani e conquistato nel 1006 dagli Ungheresi guidati dalla Regina Gisella di Baviera dopo tre giorni di assedio.\nDopo il 1543 la fortezza, all'epoca posseduta dalla famiglia B\u00e1thory, venne rinforzata con la costruzione di un ampio fossato; la stessa venne prima posta sotto assedio dagli Ottomani nel 1562 e successivamente distrutta dalle armate degli Asburgo, per venire poi ricostruita sotto la guida del comandante austriaco Lazarus von Schwendi, su progetto dell'architetto italiano Ottavio Baldigara.\nIl XVIII secolo port\u00f2 lo sviluppo economico della citt\u00e0: ricostruita dopo un devastante incendio avvenuto nel 1703, ottenne nel 1721 lo \"status\" di \"citt\u00e0 libera\", il che le consent\u00ec di diventare un importante centro per gli scambi commerciali. La prosperit\u00e0 economica venne accompagnata dalla costruzione di importanti edifici e monumenti, tra cui il Palazzo municipale e numerose chiese. Nel 1804 Satu Mare divenne sede vescovile cattolica.\nDopo la Prima guerra mondiale ed il disfacimento dell'Impero austroungarico, nel 1920 Satu Mare entr\u00f2 a far parte della Romania, per tornare ad essere ungherese il 30 agosto 1940 a seguito del Secondo arbitrato di Vienna.\nDurante la Seconda guerra mondiale, occupata dalle truppe naziste, l'area di Satu Mare fu teatro della persecuzione della numerosa comunit\u00e0 ebraica che vi risiedeva; in memoria delle vittime dell'Olocausto \u00e8 stato eretto un monumento di fronte alla sinagoga della citt\u00e0.\nLa citt\u00e0 venne riconquistata dall'esercito romeno appoggiato dall'Armata Rossa sovietica il 25 ottobre 1944.\nDopo la fine della guerra, la crescita della citt\u00e0 fu molto lenta: nel 1950 Satu Mare aveva all'incirca la stessa popolazione del 1930 e fu solo negli anni settanta che il regime comunista spinse l'industrializzazione della citt\u00e0 sulla spinta dell'opera di ricostruzione resa necessaria dell'alluvione che l'aveva gravemente danneggiata nel 1970.\nDopo la rivoluzione del 1989 e la caduta del regime comunista, Satu Mare ha conosciuto un periodo di crisi economica a causa della chiusura di numerose industrie, il che ha provocato una pesante emigrazione della popolazione, in particolare verso l'Europa occidentale. Negli ultimi anni emergono i segni di una certa ripresa, grazie anche a capitali stranieri ed alla sua posizione, molto vicino ai confini con l'Ungheria e l'Ucraina, che ne stanno facendo un importante mercato internazionale e sede di importanti aziende del settore dei trasporti e della logistica.\nMonumenti di rilievo.\nTra i monumenti pi\u00f9 importanti della citt\u00e0, si segnalano:\nInfrastrutture e trasporti.\nSatu Mare \u00e8 efficacemente collegata con le principali citt\u00e0 in Romania e in Europa, sia via terra, grazie alla sua rete stradale e ferroviaria, che via aerea.\nData la sua posizione la citt\u00e0 risulta essere un importante nodo stradale e ferroviario situato vicino ai confini con l'Ungheria e l'Ucraina. Satu Mare \u00e8 collegata ad altre grandi citt\u00e0 rumene grazie a grandi arterie stradali come la Strada europea E81, la E671 e la E58, e la Linea 400 delle C\u0103ile Ferate Rom\u00e2ne, l'operatore ferroviario nazionale.\nLa citt\u00e0 \u00e8 inoltre servita da una stazione aeroportuale, l'Aeroporto di Satu Mare, situata a sud dal centro cittadino. Dall'aeroporto \u00e8 possibile raggiungere la capitale Bucarest grazie a voli di linea regionali operati dalla compagnia aerea Tarom con scalo all'Aeroporto di Bucarest-Henri Coand\u0103.\nAmministrazione.\nGemellaggi.\nSatu Mare \u00e8 gemellato con le seguenti citt\u00e0:"}
{"id": "756783", "revid": "289247", "url": "https://it.wikipedia.org/wiki?curid=756783", "title": "Sant'Alessandro d'Alessandria", "text": ""}
{"id": "756785", "revid": "289247", "url": "https://it.wikipedia.org/wiki?curid=756785", "title": "San Dionisio d'Alessandria", "text": ""}
{"id": "756788", "revid": "111879400", "url": "https://it.wikipedia.org/wiki?curid=756788", "title": "Barbara Hambly", "text": "Biografia.\nNata in California e cresciuta a Montclair (California), Barbara Hambly ha una sorella pi\u00f9 anziana, Mary, e un fratello pi\u00f9 giovane, Ed; \u00e8 in possesso di una specializzazione in storia medievale, conseguita presso l'Universit\u00e0 della California a Riverside, ha completato i suoi studi nel 1975, trascorrendo un anno a Bordeaux, in Francia. Il suo primo romanzo pubblicato fu \"Time of the Dark\" nel 1982."}
{"id": "756789", "revid": "733070", "url": "https://it.wikipedia.org/wiki?curid=756789", "title": "Sant'Atanasio", "text": ""}
{"id": "756791", "revid": "289247", "url": "https://it.wikipedia.org/wiki?curid=756791", "title": "Sant'Atanasio d'Alessandria", "text": ""}
{"id": "756792", "revid": "124123", "url": "https://it.wikipedia.org/wiki?curid=756792", "title": "Felipe Andreoli", "text": "Biografia.\nInizi\u00f2 suonando la sua chitarra acustica quando aveva solo 12 anni. Un anno dopo, influenzato dalla sua passione per i Metallica ed i Megadeth, volse la sua attenzione allo strumento del basso. Dal 1993 al 1997 costitu\u00ec molte band, suonando versioni cover del suo materiale preferito e raccolse qualche sporadica esperienza con alcune esibizioni semi-professionali. Con la band locale dei Metris ebbe la sua prima esperienza di registrazione nel 1997. Per la fine del 1999 fu invitato ad entrare a far parte della formazione dei Karma ed a registrare con un gruppo il suo primo CD \"Inside The Eyes\". Come il batterista collega negli Angra, Aquiles Priester, anch'egli partecip\u00f2 alla registrazione dell'album \"Nomad\" di Paul Di'Anno e prese parte al \"tour\" che segu\u00ec l'uscita dello stesso. Tra gli artisti che Felipe ammira ci sono grandi nomi quali Billy Sheehan e Jaco Pastorius."}
{"id": "756793", "revid": "1714743", "url": "https://it.wikipedia.org/wiki?curid=756793", "title": "Guglielmo III di Provenza", "text": "Origine.\nFiglio del conte di Provenza e Marchese di Provenza, Rotboldo III e della moglie (vengono citati come marito e moglie, sia in un documento della \"Histoire de Monmajour, Revue Historique de Provence, 1\u00e8re ann\u00e9e\" che nel documento n\u00ba 131 del \"Verlorene Urkunden Rudolf III\"), Ermengarda (come ci viene confermato nel documento n\u00ba 136 dell\"'Irmingarda cartae\" del 1019), di cui non si conoscono con esattezza gli ascendenti, ma pare che fosse parente prossima (alcuni storici sostengono addirittura la sorella) del conte di Savoia Umberto I Biancamano (980-1048), al quale il re di Arles, Rodolfo III di Borgogna fece dono di alcuni territori, che si trovavano tra Aix-les-Bains e la Savoia, i quali passarono sotto il governo del conte..Rotboldo III era figlio del conte di Provenza e Marchese di Provenza, Rotboldo II (come ci viene confermato dalle \"Europ\u00e4ische Stammtafeln\", vol II, 187 (non consultate), dove Rotbaldo III viene definito figlio di Rotbaldo II) e della moglie (come ci viene confermato dal documento n\u00ba 1987 del \"Recueil des Chartes de l'Abbaye de Cluny, tome III\") Emilde di G\u00e9vaudan (?- dopo il 1000 circa), che secondo lo storico Szabolcs de Vajay era la figlia del visconte di G\u00e9vaudan Srefano di Brioude (915-967) e quindi sorella del visconte Bertrando I di G\u00e9vaudan (938-993).\nBiografia.\nGuglielmo viene citato, per la prima volta, in un documento dell\"'Histoire G\u00e9n\u00e9rale de Languedoc, Tome V, Preuves, Chartes et Dipl\u00f4mes\", il n\u00ba 153 del 992, assieme al padre Rotboldo III ed alla moglie Lucia.\nNel 1011, sua madre, Ermengarda, prima del 24 aprile, come risulta da un documento del \"Regum Burgundiae et Stirpe Rudulfina Diplomata et Acta\", spos\u00f2 il Re di Arles o delle due Borgogne, Rodolfo III (ca. 971- 6 settembre 1032), figlio del secondo Re di Arles o delle due Borgogne, Corrado III e di Matilde di Francia (943-980).\nNel 1015, alla morte del padre, Guglielmo gli subentr\u00f2 nel titolo di marchese di Provenza.\nNel 1016, i nobili del regno, guidati dal conte di Borgogna, Ottone Guglielmo, si ribellarono. Rodolfo allora si rivolse all'imperatore Enrico II, che, a Strasburgo, ricevette l'omaggio di Rodolfo (zio materno di Enrico II) ed inoltre dallo zio fu riconosciuto come protettore e, nel caso lo zio fosse morto senza lasciare un erede legittimo, fu nominato suo erede. Secondo il cronista, Tietmaro di Merseburgo, anche Ermengarda, assieme ai suoi due figli, definiti vecchi (\"senioris\") e di primo letto (i due figli, Ugo e Guglielmo, sono nominati in un documento dell\"'Irmingarda cartae\" del 1019), accompagn\u00f2 il marito a Strasburgo.\nGuglielmo \u00e8 autore di due donazioni all'Abbazia di San Vittore di Marsiglia; la prima, nel 1024, assieme alla prozia, la contessa, vedova di Guglielmo I, Adelaide d'Angi\u00f2, mentre la seconda, a suffragio dell'anima del padre, \u00e8 del 1030, assieme alla moglie, Lucia.\nInfine, poco prima di morire, sempre assieme alla moglie, Lucia, fece una donazione al monastero di Cluny.Mor\u00ec, senza eredi, nel 1037 o poco dopo, lasciando alla sorella Emma, gi\u00e0 contessa consorte di Tolosa, il titolo di marchesa di Provenza.\nDiscendenza.\nGuglielmo III da Lucia non ebbe alcun figlio e di Guglielmo non si conosce alcuna discendenza.\nCollegamenti esterni.\n "}
{"id": "756795", "revid": "125626172", "url": "https://it.wikipedia.org/wiki?curid=756795", "title": "Linea S2 (servizio ferroviario suburbano di Milano)", "text": "La linea S2 \u00e8 la seconda delle dodici linee del servizio ferroviario suburbano di Milano ed \u00e8 interamente gestita e operata da Trenord.\nStoria.\nLa linea, \u00e8 stata attivata il 12 dicembre 2004, operando in una prima fase tra la stazione di Mariano Comense e la stazione di Milano Porta Vittoria.\nIl 15 giugno 2008, con il cambio d'orario, la linea \u00e8 stata prolungata da Milano Porta Vittoria a Milano Rogoredo, punto di interscambio con treni regionali e treni ad alta velocit\u00e0 con destinazioni da e per Bologna, Genova e Mantova.\nInizialmente, era previsto un'ulteriore estensione della linea S2 da Milano Rogoredo a Pavia ma ci\u00f2 non si concretizz\u00f2: Pavia verr\u00e0 poi collegata al servizio ferroviario suburbano dalla nuova linea S13.\nPercorso.\nLa linea S2, si dirige inizialmente in direzione sud-ovest da Mariano Comense alla stazione di Seveso, e poi a sud verso Milano Bovisa-Politecnico. Da l\u00ec la linea attraversa il comune di Milano, tramite il passante ferroviario, fino a Milano Rogoredo.\nIl viaggio dura in totale un'ora e otto minuti.\nLe stazioni sono in totale 20."}
{"id": "756797", "revid": "16758", "url": "https://it.wikipedia.org/wiki?curid=756797", "title": "Castel Presule", "text": ""}
{"id": "756798", "revid": "767487", "url": "https://it.wikipedia.org/wiki?curid=756798", "title": "Mercy Killers", "text": "I Mercy Killers sono un gruppo punk rock statunitense guidato da Craig Fairbaugh (chitarra e voce), gi\u00e0 Forgotten, Bastard nei Lars Frederiksen and the Bastards e +44 con i membri dei blink-182. Al basso Sam Soto, dei Sluts for Hire e Original Sinners e alla batteria il \"human machine gun\" irlandese Colin Berrill (ex Gurrier).\nStoria.\nIl gruppo prende forma quando, su consiglio di Tim Armstrong, Craig conosce Sam e iniziano a scrivere dei pezzi con batteria sintetica o batteristi ausiliari. Quando in tour con i Bastards, Craig conosce Colin, e dopo poche settimane diventa membro ufficiale della band.\nI MK all'attivo hanno due pezzi nelle compilation della Hellcat \"Give 'em the Boot\", un EP sulla Rancid Records e nell'agosto del 2006 esce \"Bloodlove\", il primo album.\nLe sonorit\u00e0 della band sono molto particolari e ricordano i Christian Death, i Social Distortion ma anche i primi AFI e i Banshees."}
{"id": "756803", "revid": "767487", "url": "https://it.wikipedia.org/wiki?curid=756803", "title": "Aquiles Priester", "text": "\u00c8 noto per la militanza negli Angra.\nBiografia.\nNato in Sudafrica e trasferitosi in Brasile sin dall'et\u00e0 di 5 anni, Priester si innamora della musica nel 1985, corteggiato dalla prima edizione del festival di fama mondiale \"Rock in Rio\", che ha un notevole impatto sulla scena musicale brasiliana. Influenzato dalla musica heavy metal, avendo come punto di riferimento Nicko McBrain degli Iron Maiden, lavora con molte band nella citt\u00e0 di Porto Alegre, dove viveva all'epoca.\nInizia ad essere notato come musicista quando la sua carriera lo porta nella formazione della band locale degli Hangar, un punto di partenza per gli Angra in un ingaggio a Porto Alegre nel 1998. Nell'anno seguente, Priester viene invitato a registrare \"Nomad\", l'album solista del primo cantante degli Iron Maiden, Paul Di'Anno, registrato in Brasile solamente con musicisti brasiliani, tra cui il futuro bassista degli Angra Felipe Andreoli. Partecipa inoltre al tour che segue l'uscita di \"Nomad\": questa esperienza, unita al grande talento, rende Aquiles il perfetto candidato per la nuova formazione degli Angra. Nel 2010 intraprende un tour europeo col chitarrista Vinnie Moore, entrando nella band come batterista.\nNel 2007 si separa dagli Angra; mentre nel 2011 partecipa, insieme ad altri 6 tra i maggiori batteristi del mondo, all'audizione indetta dai Dream Theater per trovare un sostituto a Mike Portnoy, che abbandona la band improvvisamente.\nNel 2014 viene ufficializzata una collaborazione tra continenti con i tedeschi Primal Fear, collaborazione che purtroppo sfuma nell'arco di pochi mesi e pochi show; a causa dell'enorme distanza infatti, le due parti decidono di comune accordo di interrompere i rapporti lavorativi.\nSuccessivamente collabora con Tony Macalpine e resta attivo negli Hangar.\nDal 2019 riprende la collaborazione con l'ex collega Edu Falaschi (ex-Angra), diventando il batterista del suo omonimo progetto solista."}
{"id": "756807", "revid": "767487", "url": "https://it.wikipedia.org/wiki?curid=756807", "title": "Eduardo Falaschi", "text": "Con gli \"Angra\", Falaschi ha inciso quattro album (\"Rebirth\", \"Temple of Shadows\", \"Aurora Consurgens e Aqua)\", un disco live e un \"EP\".\n\u00c8 anche noto per la sua militanza negli Almah, band che ora si \u00e8 pressoch\u00e9 trasformata nel suo omonimo progetto solista.\nGli inizi.\nAlla tenera et\u00e0 di un anno i genitori di Falaschi si trasferiscono a Rio de Janeiro, dove vivono fino a che il ragazzo non compie 12 anni. La madre decide di tornare a San Paolo, e poi a S\u00e3o Vicente, dopo la morte del padre di Falaschi.\nLe prime esperienze musicali di Edu iniziano quando \u00e8 ancora bambino. Alcuni dei suoi parenti sono musicisti non professionisti e lui stesso \u00e8 solito cantare con il padre e gli zii durante le riunioni di famiglia. All'et\u00e0 di 14 anni prende le prime lezioni di chitarra e il suo interesse per la musica aumenta considerevolmente. Sebbene fortemente influenzato da cantanti come Ronnie James Dio e Bruce Dickinson, Falaschi decide di suonare soprattutto canzoni strumentali.\nIl suo interesse per la musica \u00e8 cos\u00ec forte che porta Edu a suonare la batteria per sei mesi in una band blues con i suoi amici dell'epoca, e persino basso e chitarra, facendo pure una comparsata come corista in una cover band. Nel 1989, viene invitato da compagni di scuola a unirsi alla loro band come cantante solista per suonare in un concorso musicale. Con loro Edu incide la sua prima demo e suona sui primi palchi. Nel 1990, alcuni membri di questo gruppo decidono di formare i \"Mitrium\", una rock band, che propone brani inediti.\nLa prima band, i Mitrium.\nCon i \"Mitrium\" Edu avvia la sua carriera professionale, come cantante e compositore. Nel 1991, registrano il loro primo demo, il singolo \"Just Remember\". Successivamente, compongono e pubblicano \"The Shadows\" e \"You Can Choose The Side of Darkness\", entrambe scritte da Falaschi.\nLa band cresce rapidamente a \"S\u00e3o Vicente\", e decide quindi di spostarsi a \"San Paolo\" per sfruttare una distribuzione pi\u00f9 ampia, dove infatti firma il contratto discografico con la prima etichetta, e pubblica un LP intitolato \"Eyes of Time\" con quattro brani: \"Eyes of Time\", \" Run From the Fire \",\" Lives So Close \"e\" The Shadows \", tutti scritti da Falaschi.\nNel 1994, la band heavy metal Iron Maiden \u00e8 alla ricerca di un nuovo cantante e indice un concorso internazionale; il risultato \u00e8 che migliaia di nastri vengono inviati da aspiranti rock star da tutto il globo. Con il crescente successo in patria dei \"Mitrium\", Falaschi ha la possibilit\u00e0 di candidarsi. Inaspettatamente, \u00e8 proprio uno dei cantanti selezionati dal Brasile (insieme ad Andre Matos, allora vocalist degli Angra) ed entra in contatto con \"Dick Bell\", direttore di produzione della \"Iron Maiden Holding LTD\"; tuttavia non viene scelto come sostituto.\nNonostante il crescente successo con i \"Mitrium\", il 5 agosto 1994 Falaschi \u00e8 costretto a lasciare la band per problemi personali; continua per\u00f2 a suonare, seppur non in ambito professionale, con i suoi amici, e successivamente registra un'altra demo di 8 canzoni rock'n'roll, con la band \"Opium\".\nSymbols, Angra e Almah.\nNel 1998 viene invitato dalla band \"Symbols\" a produrre il loro primo album. Il leader della banda \u00e8 \"Tito Falaschi\", suo fratello. Edu produce cos\u00ec il loro primo disco e diviene anche un membro della band stessa. Mentre viene pubblicato il primo album omonimo, \"Symbols\", Edu partecipa anche al disco \"Ordinary Existence\" dei \"Venus\". Nel 2000, i \"Symbols\" pubblicano il secondo album, dal titolo \"Call to the End\".\nProprio nello stesso anno la band brasiliana \"Angra\" sta cercando nuovi membri e, dopo un processo di selezione che lo vede giocarsi il posto da frontman con svariati cantanti, Falaschi viene scelto come nuovo cantante e prende l'ambito posto dell'iconico \"Andre Matos\". Edu resta negli \"Angra\" per ben 12 anni, componendo buona parte delle canzoni dei dischi ai quali partecipa; nel 2012 abbandona la band a causa di problemi di salute e per problemi interni.\nDal 2006, con il monicker Almah, pubblica il suo primo album da solista, dal titolo omonimo. Nel 2008, come band vera e propria, gli \"Almah\" pubblicano il loro secondo album, \"Fragile Equality\".\nProblemi di salute, voce e trattamento.\nDopo una non memorabile esibizione al Rock in Rio 2011, Edu inizia a prendere sul serio i problemi di salute che lo attanagliano e che minano la sua carriera e la sua credibilit\u00e0 come cantante. Parlando di questi problemi in un'intervista per un sito web russo nel 2012 afferma:\n\u00abIl problema non era con le mie corde vocali: avevo un problema di reflusso. \u00c8 qualcosa che accade nello stomaco: quando inizi ad alimentarti regolarmente con prodotti che non sono cos\u00ec salutari, come la Coca-Cola o il caff\u00e8, il tuo acido inizia ad essere eccessivo e lo senti salire fino nelle corde vocali. Formalmente non avevo alcun problema con le mie corde vocali, le mie corde vocali stavano bene, ma avevo bisogno di una pausa per poter curare il mio problema con i dovuti tempi. Stavo iniziando a cantare molto male e non sapevo perch\u00e9. Quando andavo dai dottori, dicevano che era tutto a posto, non trovavano alcun problema con le mie corde vocali. Solo pochi anni dopo ho scoperto che il problema era il reflusso. Ho iniziato una terapia per specifica e la mia voce ha iniziato a migliorare sempre di pi\u00f9. Oggi la mia voce \u00e8 OK, e questo \u00e8 fantastico. Posso cantare di nuovo le canzoni degli Angra normalmente, come le cantavo in passato.\u00bb\nPresente.\nAttualmente Edu ha intrapreso una carriera solista omonima, la sua attuale band \u00e8 composta per met\u00e0 da membri degli \"Almah\" e per l'altra met\u00e0 da ex membri degli \"Angra\"."}
{"id": "756812", "revid": "80344", "url": "https://it.wikipedia.org/wiki?curid=756812", "title": "Peter Berresford Ellis", "text": ""}
{"id": "756813", "revid": "80344", "url": "https://it.wikipedia.org/wiki?curid=756813", "title": "Monaco benedettino", "text": ""}
{"id": "756816", "revid": "92723", "url": "https://it.wikipedia.org/wiki?curid=756816", "title": "Geologia delle Madonie", "text": "Le Madonie, dal punto di vista geologico rappresentano un segmento della Catena siciliana strutturalmente costituita dall'impilamento di una successione di unit\u00e0 tettoniche, messe in posto dopo il Miocene inferiore, derivanti dalla deformazione di originari domini paleogeografici individuati durante le fasi di distensione mesozoiche.\nLe caratteristiche geologiche, stratigrafiche e strutturali sono quelle presenti sia nell'estremo settore occidentale (Monti di Palermo e di Trapani) che in quello orientale e meridionale (Nebrodi e Fossa di Caltanissetta).\nStratigrafia.\nLe successioni litostratigrafiche presenti sono:\nEvoluzione dell'area.\nLa storia paleogeografica delle Madonie, inquadrata nel contesto della Sicilia centro settentrionale, comincia nel Trias inf.-medio ed \u00e8 legata alla pi\u00f9 generale evoluzione del margine continentale periadriatico cui appartiene..\nLe tappe fondamentali dell'evoluzione cui \u00e8 andata incontro l'area sono state cos\u00ec individuate:\nDurante questo periodo inizia lo stadio di separazione continentale e si individua un bacino intracratonico a sedimentazione prevalentemente terrigena (Bacino di Lercara)) impostato nel settore meridionale della Tetide (antico mare che separava l'Africa dall'Eurasia e si estendeva attraverso le Alpi, l'Asia Minore e l'Himalaya fino all'Indonesia)\nIl Bacino di Lercara \u00e8 caratterizzato da una sedimentazione clastico terrigena con intercalazioni di vulcaniti alcalibasaltiche, a volte basalti a pillows, da depositi calciruditici e dalla presenza di blocchi neritici risedimentati (megabrecce).\nDurante questo periodo, il Bacino di Lercara, evolve a due unit\u00e0 paleogeografiche distinte: Bacino Imerese a Nord e Bacino Sicano a Sud, separati da un alto morfostrutturale sul quale si imposta una sedimentazione neritica (eq. Piattaforma Carbonatica Trapanese). \nA Nord del bacino imerese e a Sud del bacino sicano, si impostano rispettivamente la Piattaforma Carbonatica Panormide e la Piattaforma Carbonatica Saccense.\nLa Piattaforma Carbonatica Panormide, in questo periodo, \u00e8 caratterizzata da ambienti di scogliera passanti verso Ovest e Nordovest ad ambienti pi\u00f9 interni di laguna e di piana tidale. Il Bacino Imerese invece \u00e8 caratterizzato da una sedimentazione pelagica (dolomie e calcari dolomitici a liste e noduli di selce con halobie e daonelle).\nNelle zone di margine della Piattaforma Carbonatica Panormide, e nelle zone di raccordo tra la piattaforma e il Bacino Imerese si hanno grossi accumuli di brecce, megabrecce e dolomie (Pizzo Dipilo e Monte Quacella), e nelle parti pi\u00f9 distali le doloruditi e doloareniti della Fm. Fanusi.\nAll'inizio di questo intervallo, in concomitanza con l'apertura della Tetide, si ha l'allargamento del Bacino Imerese a spese della Piattaforma Carbonatica Panormide che viene dissezionata da faglie sinsedimentarie. Il dominio panormide subisce un lungo periodo di emersione seguito da un approfondimento con instaurazione di condizioni pelagiche per passare successivamente al ripristino di condizioni di piattaforma carbonatica fino al Giura superiore-Cretaceo inferiore.\nDurante questo periodo la Piattaforma Carbonatica Panormide viene ulteriormente dissezionata in blocchi che annegano rapidamente e la sedimentazione neritica viene sostituita da sedimentazione pelagica (\"Scaglia\" prima, e marne della Fm. Gratteri poi).\nI domini paleogeografici perdono via via la loro individualit\u00e0. La topografia sottomarina fino a questo momento molto articolata, si appiattisce, si ha un dominio prevalentemente di mare aperto, la sedimentazione \u00e8 di tipo pelagico \"Scaglia auct.\" in tutti e tre i domini disturbata solo da improvvisi apporti di materiale carbonatico, (megabrecce) provenienti dallo smantellamento delle piattaforme carbonatiche poste a Nord e a Sud (Piattaforma Panormide e Piattaforma Saccense). Si hanno ancora grandi produzioni di megabrecce nel Bacino Imerese e nel Bacino Interno o Sicilide.\nA partire dall'Oligocene superiore, in seguito allo stadio di collisione continentale, i domini paleogeografici pi\u00f9 interni (sicilide, panormide ed il margine interno del Bacino Imerese), cominciano a deformarsi ed un grande bacino caratterizzato da sedimentazione terrigena (Bacino Numidico), si instaura sulle aree in via di deformazione a Nord e su quelle non ancora deformate a Sud.\nLa sedimentazione del bacino numidico \u00e8 caratterizzata dalla regressivit\u00e0 delle successioni che terminano tutte con depositi pelitici e dal diacronismo delle facies; mentre nel bacino sicano i depositi neritici evolvono via via a sedimenti di mare pi\u00f9 profondo. In questo stesso modo il dominio trapanese, affiorante in un'area ubicata a sud delle Madonie, che fino al Miocene inferiore era rappresentato da una ruga a sedimentazione ridotta, perde via via il significato di alto strutturale.\nNel Langhiano le aree pi\u00f9 settentrionali vengono raggiunte dalla tettogenesi, si individuano le unit\u00e0 tettoniche e si realizzano gli accavallamenti dei terreni della Piattaforma Carbonatica Panormide (Unit\u00e0 Pizzo Dipilo - Monte Mufara), sui terreni pi\u00f9 settentrionali del Bacino Imerese i quali (Monte dei Cervi e le Unit\u00e0 Numidiche), a loro volta, si scagliano sui termini pi\u00f9 meridionali. Il raddoppio delle successioni imeresi \u00e8 stato riscontrato anche nel pozzo Agip \nValledolmo 1 e nel pozzo Colla 1. Su queste unit\u00e0 deformate si vanno a deporre in discordanza i depositi pelagici ed emipelagici fino al Langhiano superiore. Inoltre, durante questo periodo, le unit\u00e0 sicilidi si sovrappongono alle unit\u00e0 anzidette.\nLe coltri subiscono un'ulteriore traslazione verso Sud e si ha il raddoppio delle unit\u00e0 Numidiche.\nIl dominio trapanese viene deformato insieme alla porzione settentrionale del Bacino Sicano ed entrambi traslati verso Sud si sovrappongono ai terreni serravalliani del Bacino Sicano. Porzioni delle unit\u00e0 numidiche insieme al substrato imerese, si accavallano ai sedimenti triassici dell'unit\u00e0 Cerda - Roccapalumba; Le Unit\u00e0 Sicilidi subiscono un'ulteriore traslazione verso le aree pi\u00f9 esterne. Questa importante fase diastrofica segna, tra l'altro, nell'area studiata la fine del bacino numidico (PESCATORE et al. 1987).\nSi realizza il parziale sollevamento delle zone pi\u00f9 interne della catena e si individua un'avanfossa nelle aree pi\u00f9 meridionali. Si ha la deposizione delle molasse della Fm. Terravecchia che vanno a ricoprire le unit\u00e0 gi\u00e0 deformate. Questa sedimentazione avveniva a Sud sul fronte delle coltri in bacini di mare aperto, a settentrione in bacini caratterizzati da depositi terrigeni di ambiente deltizio, alla base, che evolvono a depositi neritici e quindi evaporitici. Durante questo periodo e fino alla fine del Messiniano, si ha un progressivo abbassamento del livello del mare, la formazione di complessi di scogliera, sui bordi dei bacini, che scompaiono con l'avvento della crisi di salinit\u00e0 e la deposizione delle evaporiti. \nSi instaurano condizioni marine normali testimoniate dalla sedimentazione dei Trubi.\nSi accentua la tendenza al sollevamento, iniziata nel Miocene superiore. La parte pi\u00f9 settentrionale della catena subisce un generalizzato sollevamento e uno smembramento in blocchi lungo linee tettoniche ad andamento nordovest - sudest e nordest - sudovest, che determinano sollevamenti differenziati da luogo a luogo.\nAlla fine del Pleistocene si realizza la completa emersione in concomitanza con i sollevamenti regionali che coinvolgono anche ampi settori di avanfossa e avampaese. I terrazzi quaternari, distribuiti a varie quote, lungo la fascia settentrionale costiera, testimoniano le oscillazioni eustatiche e i movimenti a prevalente componente verticale.\nLineamenti geomorfologici.\nL'assetto geomorfologico \u00e8 estremamente vario ed \u00e8 il risultato del modellamento operato dai differenti processi morfogenetici sulle diverse litologie affioranti e dell'interazione di tali processi con le vicissitudini tettoniche e neotettoniche subite dall'area, nonch\u00e9 con le variazioni climatiche susseguitesi in epoca quaternaria, che hanno determinato l'alternarsi di sistemi morfoclimatici con caratteristiche mutevoli. Ne \u00e8 conseguita la sovrapposizione di forme risultanti da processi differenti, i pi\u00f9 recenti dei quali tendono, nella maggior parte delle aree, ad obliterare le morfologie preesistenti.\nAltrove, ove l'intensit\u00e0 dei processi attuali risulta pi\u00f9 attenuata, questi tendono a modellare le forme preesistenti dando luogo a una coesistenza di morfologie derivate da diversi processi morfodinamici, la cui differenziazione non \u00e8 sempre di facile attuazione.\nLe morfologie carsiche originano uno dei paesaggi pi\u00f9 caratteristici delle alte Madonie ed assumono notevole interesse per le implicazioni che rivestono sotto il profilo geomorfologico,\nidrogeologico, pedologico ed archeologico.\nI processi carsici si sviluppano nei calcari appartenenti alla successione carbonatica \"panormide\".\nQuesti processi si sono innescati nel Quaternario, seguito dell'erosione delle coperture terrigene, e si sono sviluppati sui terreni carbonatici denudati per la concomitanza di alcuni fattori quali l'intensa fratturazione delle rocce, la presenza di un vasto altopiano sommitale e le caratteristiche orografiche dell'area che, determinando la persistenza del manto nevoso alle quote pi\u00f9 elevate, hanno consentito una corrosione prolungata, soprattutto durante i periodi pi\u00f9 freddi.\nLe aree carsiche delle Madonie sono estremamente importanti oltre che per gli aspetti specificatamente geomorfologici, anche per le implicazioni di carattere idrogeologico; esse, infatti, costituiscono l'area di ricarica degli acquiferi che alimentano diverse sorgenti tra le quali la sorgente di Presidiano di Cefal\u00f9. L'elevata permeabilit\u00e0 per fessurazione e carsismo, tuttavia, conferisce un'estrema vulnerabilit\u00e0 agli acquiferi nei confronti degli agenti inquinanti."}
{"id": "756817", "revid": "80344", "url": "https://it.wikipedia.org/wiki?curid=756817", "title": "P.C. Doherty", "text": ""}
{"id": "756819", "revid": "1788238", "url": "https://it.wikipedia.org/wiki?curid=756819", "title": "Damien Hirst", "text": "Biografia.\nNoto soprattutto per una serie di opere contraddittorie e provocanti, tra cui corpi di animali (come squali tigre, pecore e mucche) imbalsamati e immersi in formaldeide, vetrine con pillole o strumenti chirurgici o \"mandala\" costituiti di farfalle multicolori, o il celebre teschio ricoperto di diamanti, la morte \u00e8 il tema centrale delle sue opere. Hirst domina la scena artistica britannica durante gli anni novanta, portandola alla ribalta internazionale. La sua veloce ascesa \u00e8 strettamente legata alla vicinanza e promozione da parte del collezionista e pubblicitario anglo-iracheno Charles Saatchi, anche se le continue frizioni tra i due portarono nel 2003 alla fine della proficua collaborazione.\nManifesto della sua poetica \u00e8 \"The Physical Impossibility Of Death In the Mind Of Someone Living\" (ovvero, \"L'impossibilit\u00e0 fisica della morte nella mente di un essere vivente\"), consistente in uno squalo tigre di oltre 4 metri posto in formaldeide dentro una vetrina. Quell'opera divenne il simbolo dell'arte britannica degli anni novanta. La vendita dell'opera nel 2004 ha reso Hirst l'artista vivente pi\u00f9 caro dopo Jasper Johns. Intimamente legato non solo all'informale, ma anche all'action painting e alla pop art, \u00e8 noto pure per le sue tecniche definite \"spin paintings\", realizzate dipingendo su una superficie circolare in rotazione come un vinile sul giradischi, e \"spot paintings\", consistenti in righe di cerchi colorati, spesso imitate dalla grafica pubblicitaria degli ultimi anni.\nNel 1995 Hirst vinse il premio Turner, avendo la meglio su gli altri tre finalisti: Mona Hatoum, Callum Innes e Mark Wallinger, dopo essere gi\u00e0 stato candidato nel 1992. A 16 anni Hirst fu portato da un suo amico, che studiava biologia, a visitare l'obitorio di Leeds, e rimase particolarmente affascinato dai corpi che si ritrov\u00f2 davanti. Altrettanto importante per la sua formazione fu l'aver lavorato, come centralinista, per la M.A.S. Research, una ditta di ricerche di mercato. Li impar\u00f2 che con una telefonata si pu\u00f2 comprare qualsiasi cosa, anche uno squalo in Australia. Nell'occasione di dover comprare lo squalo, contatt\u00f2 il pescatore di pescecani Vic Hislop, che per seimila dollari, quattromila per la cattura e duemila per il viaggio sino a Londra, lo accontent\u00f2. Poliedrico e imprenditore, nel 1995 diresse un video per i Blur. Insieme a Matthew Freud ed altri, all'inizio del 1998 apr\u00ec Pharmacy, un bar-ristorante. Una volta chiuso Pharmacy gli arredi, progettati da Hirst furono tutti battuti all'asta. \nRivoluzionario \u00e8 anche il suo approccio alla clientela spesso bypassando i canali tradizionali delle gallerie e vendendo direttamente al pubblico attraverso aste milionarie o art-shop dedicati, per cui la prolifica produzione seriale degli spot-paintings o degli spin-painting ed i lavori di pi\u00f9 modeste dimensioni permettono a molti galleristi, ma soprattutto a privati, di possedere un pezzo \u201cpr\u00eat-\u00e0-porter\u201d di Damien Hirst. Collaborazioni di Hirst con maison di moda si incanalano all'interno di una tendenza di commistione sempre pi\u00f9 frequente tra il mondo artistico e quello dello stile, talvolta confondendo e i confini (il motivo del \"teschio\" o degli spot colorati saranno mainstream nell'abbigliamento e nel design).\nOpere.\nLe opere di Hirst pi\u00f9 note si interrogano sul senso dell'esistenza e sulle prospettive umane della mortalit\u00e0, cos\u00ec come l'esorcizzare la morte attraverso lo strumento della medicina, della religione, della procreazione o della esaltazione della materialit\u00e0. \nLe tassidermie in formaldeide quali lo squalo tigre di \"Physical Impossibility of Death in the Mind of Someone Living\" sono sicuramente tra le opere pi\u00f9 controverse, sia per l'uso degli animali nella produzione artistica, sia perch\u00e9, proprio nel caso dello squalo, Hirst ridefinisce il concetto di copia, non multiplo, d'arte, riproponendo sul mercato a poca distanza, un altro squalo in formaldeide che, battuto all'asta, superer\u00e0 in valore l'originale.\nLe vetrine con i medicinali meticolosamente organizzati, o le teche con le celebri pillole esposte come pietre preziose su fondi specchiati che rimandano l'immagine dell'osservatore che le ammira definiscono la venerazione sacrale verso questi rimedi contemporanei alla morte, sostituti della religione.\nQuest'ultima entra in modo controverso nella produzione di Hirst. I mandala multicolori di ali di farfalla che ricreano rosoni di cattedrali gotiche e che vengono sottolineati con titoli tratti da passi dei Salmi, contrappongono il messaggio di ciclicit\u00e0 della vita e della sua fatuit\u00e0 con le promesse di redenzione eterna della cristianit\u00e0. Oppure quando gli stessi oggetti sacri di venerazione vengono riproposti nelle loro letterali trasposizioni carnali quali il bue trafitto dai dardi del San Sebastiano, o la statua della Vergine partoriente di \"Holy Virgin\", presentata semi scarnificata ad enfatizzarne la dimensione terrena. L'interrogativo del senso della vita viene in principio elaborato nel 1990 in \"A Thousand Years\" dove entro una teca separata in due, l'assurdit\u00e0 del ciclo vitale viene crudamente presentata allo spettatore: da un lato una colonia di larve prima e mosche poi, tenta di raggiungere una testa di vitello mozzata posta nella seconda met\u00e0 della teca, ma nel viaggio esse devono superare lo sbarramento di una griglia moschicida elettrificata. Questo concetto trova una potente conclusione nel teschio tempestato di diamanti di \"For the Love of God\" del 2007, opera che ha reso noto Hirst anche tra chi non frequenta abitualmente l'arte contemporanea.\nIronia e orrore, bellezza e crudelt\u00e0, nascita e morte sono i poli tra i quali oscilla il senso teatrale di un'opera che sa presentarsi sempre in modo diretto e inconfutabile. L'ambiguit\u00e0 del messaggio, che contrasta con la cieca violenza della forma, colpisce e fa centro. Sebbene appaia trasgressivo e irritante, poco educato, talvolta irresponsabile nell'elaborazione del suo punto di vista e alquanto sbrigativo nella gestione manageriale e cinica del proprio personaggio, \u00e8 sorprendente verificare la qualit\u00e0 di sfumature che attraversano il suo lavoro e l'estrema lucidit\u00e0 con cui Hirst riesce a stabilire un livello di comunicazione immediata con lo spettatore.\nI titoli delle opere di Hirst hanno una tale poetica che, molte volte, nascono ancor prima dell'opera stessa. Per Hirst non \u00e8 un problema ammettere l'appropriazione di idee n\u00e9 da artisti famosi quali Koons, Richter, Nauman, Serra, Kounellis, Judd, n\u00e9 tanto meno da amici e compagni al Goldsmiths, come Marcus Harvey, concittadino di Leeds. Molto importanti sono anche le collaborazioni. Durante \"Some Went Mad, Some Ran Away\" alla Serpentine nel 1995, Hirst ha invitato Hiroshi Sugimoto, Andres Slominski, Michael Joo e Kiki Smith.\nIl primo obiettivo di Hirst \u00e8 di creare un avvenimento, ci\u00f2 che importa non \u00e8 l'arte ma lo shock che provoca. Per Hirst gli artisti sono come delle star ed i giornali trattano l'arte contemporanea e i suoi protagonisti con la stessa enfasi e le stesse modalit\u00e0 comunicative delle notizie scandalistiche. Hirst, come d'altronde molti grandi artisti da Warhol in poi, non crede pi\u00f9 nella manualit\u00e0 dell'autore, ormai l'intento \u00e8 comunicare idee, lui vuole essere un marchio. Oggi per Hirst lavorano una quarantina di persone, ma ci sono stati periodi in cui il numero si \u00e8 addirittura raddoppiato. \nHirst ha assimilato e rimodellato l'idea di \u201cready made\u201d, prima di Duchamp e poi di Warhol, non su semplici oggetti inanimati, cosa che gi\u00e0 al tempo dei due predecessori aveva destato piuttosto scandalo, ma su esseri viventi, che una prima vita l'hanno gi\u00e0 avuta, e nel vero senso della parola. Ma la capacit\u00e0 di Hirst non \u00e8 quindi quella biblica di farli risuscitare, ma la loro nuova esistenza \u00e8 quella immortale dedicata solo all'arte. Hirst riporta l'arte ad un coinvolgimento fisico, e non pi\u00f9 esclusivamente emotivo, com'\u00e8 diventata dall'Impressionismo in poi. Davanti a una teca con una pistola e una sigaretta lo spettatore \u00e8 quasi obbligato a soffermarsi sui pensieri che invaderebbero il proprio cervello nel tempo che intercorre dall'accensione della sigaretta allo scatto del grilletto. Cos\u00ec come fece ad esempio Masaccio nella sua Trinit\u00e0, con la frase incisa sotto lo scheletro, che induce il lettore a un'immedesimazione fisica obbligata.\nNel 2017, Hirst organizza una grande mostra a Venezia nei due musei di propriet\u00e0 dell'amico Pinault - Palazzo Grassi e Punta della Dogana - presentando\"Treausers of the Wreck of the Unbeliavable\", ossia una raccolta di centinaia di oggetti nella finzione che sarebbero stati ritrovati in fondo all'oceano nel relitto di un'antica nave e simulanti la loro appartenenza a lontane civilt\u00e0.\nNel 2021 realizza la copertina di \"Certified Lover Boy\", sesto album in studio del rapper canadese Drake. L'immagine, ritraente una serie di diverse variazioni dell'emoji della donna incinta, diventa in poco tempo virale, scatenando qualche polemica ma venendo anche messa al centro di parodie e citazioni.\nEsponente degli Young British Artists.\nGli Young British Artists nascono intorno a una serie di mostre condotte da Damien Hirst, figura fondamentale del movimento, colui che ha contribuito a coadiuvarlo. Ripristinando la tradizione da Rembrandt a Cha\u00efm Soutine che dipinsero carcasse di buoi, l'artista mostra la brutalit\u00e0 della vita e la costante presenza della morte anche come occasione di rinascita; nel trapasso lento o repentino dalla vita alla forma \u00e8 centrale, esplicita e diretta l'influenza di Francis Bacon. Fra gli esponenti della sua generazione di YBAs, Hirst \u00e8 forse l'unico a non aver ceduto alle lusinghe dell'immaginario massificato o al narcisismo autobiografico. L'ansia quasi romantica di fermare le immagini, di renderle esclusive e grandiose, rende avventuroso il suo processo creativo. Hirst \u00e8 infatti un fantastico inventore di macchine visive, con le quali sembra voler rimescolare in una sorta di cocktail psichedelico le tematiche pi\u00f9 profonde dell'immaginario collettivo.\nAspetti controversi.\nLe sue opere sono contestate dagli animalisti per il fatto che l'oggetto artistico di Hirst \u00e8 animale: uno o pi\u00f9 animali che prima erano vivi. Damien Hirst ha replicato alle accuse degli animalisti, affermando che gli animali vengono acquistati gi\u00e0 morti o al macello o morti di malattia, \nNel 2009 una delle sue opere consistette nel decorare la bicicletta da corsa di Lance Armstrong per il Tour de France, incollando ali di farfalle che egli stesso ed i suoi collaboratori hanno staccato dai corpi degli insetti.\nCi sono molti altri temi controversi nel lavoro di Hirst, uno di questi \u00e8 l'atto del fumare e l'opera-simbolo \u00e8 \"Party Time\". Egli considera l'azione del fumare come un microcosmo dentro di s\u00e9: \"Il pacchetto di sigarette \u00e8 vita possibile, la sigaretta \u00e8 proprio la vita reale, l'accendino \u00e8 Dio perch\u00e9 d\u00e0 carburante per il tutto e il posacenere \u00e8 un cimitero, \u00e8 come la morte\". Damien \u00e8 anche affascinato dal fatto che il fumo \u00e8 un suicidio \"teorico\", nel senso che la morte non \u00e8 auto-inflitta deliberatamente, ma la gente sa che sar\u00e0 uccisa e continua a partecipare. Hirst ha affermato che \"il concetto di un lento suicidio attraverso il fumo \u00e8 un'idea veramente grande, una cosa potente da fare\". Un altro tema costante nei lavori di Damien \u00e8 la medicina, da cui \u00e8 stato ossessionato per molti anni. L'ispirazione per i suoi pezzi \"farmacia\", \u00e8 stato il desiderio di fare arte per la gente che crede davvero nella medicina..\nIn occasione dell'apertura di una retrospettiva dedicata all'artista presso la Tate Modern di Londra il critico Julian Spalding ha duramente attaccato l'artista affermando: \u00abQuel che separa Michelangelo da Damien Hirst \u00e8 che Michelangelo era un artista invece Damien Hirst non lo \u00e8. Le idee brillanti e profondamente commoventi di Michelangelo si manifestano in quello che ha realizzato; non erano bestemmie pretenziose schizzate fuori dalla cima della sua testa.\u00bb. A queste dure considerazioni il critico Francesco Bonami ha scritto sulle pagine de \"La Stampa\" che: \u00abMettere in dubbio Hirst come artista significa azzerare la storia dell'arte degli ultimi cento anni.\u00bb Nel 2012 durante una retrospettiva dell'artista alla Tate Gallery di Londra, le opere in vendita di Hirst rimangono invendute.\nNote.\nCapire l'arte dontemporanea dal 1945 a oggi, Angela Vettese, Umberto Alemandi &amp; C, 2006,p. 336-337"}
{"id": "756826", "revid": "289247", "url": "https://it.wikipedia.org/wiki?curid=756826", "title": "San Cirillo d'Alessandria", "text": ""}
{"id": "756829", "revid": "647919", "url": "https://it.wikipedia.org/wiki?curid=756829", "title": "Severino Manlio Boezio", "text": ""}
{"id": "756833", "revid": "125643266", "url": "https://it.wikipedia.org/wiki?curid=756833", "title": "Tony Oursler", "text": "Biografia.\nMembro di un gruppo rock, i \"Poetics\", insieme ai colleghi Mike Kelley e John Miller, anch'essi artisti, durante la sua carriera ha collaborato con Constance DeJong, Tony Conrad e con Dan Graham e Sonic Youth. Le opere multimediali che l'hanno reso famoso sono video proiettati in tre dimensioni, spesso su superfici sferiche, che accentuano la carica espressiva del soggetto, un viso nell'atto di parlare, osservare o urlare. Combinando scultura, proiezioni multimediali e registrazioni della voce umana, Oursler ricerca l'interazione con il pubblico e l'animazione di concetti psicologici e filosofici all'interno di uno spazio quasi onirico: grande attenzione \u00e8 data alla luce (si veda ad esempio la sua installazione \"Streetlight\" del 1997 o \"Optics\" del 1999, che esaminava la polarit\u00e0 della luce attraverso una camera oscura).\nNel 2013 ha firmato la regia del videoclip Where are we now? di David Bowie."}
{"id": "756843", "revid": "287204", "url": "https://it.wikipedia.org/wiki?curid=756843", "title": "Che\u0142m\u017ca", "text": "Che\u0142m\u017ca (in tedesco \"Culmsee\") \u00e8 una citt\u00e0 polacca del distretto di Toru\u0144 nel voivodato della Cuiavia-Pomerania.Ricopre una superficie di 7,84 km\u00b2 e nel 2007 contava 15.310 abitanti.\nStoria.\nLa citt\u00e0 possiede una cattedrale cattolica, costruita nel tardo XIII secolo e ristrutturata nel XV secolo, come anche una chiesa evangelica. Fino al 1823 la citt\u00e0 era sede del vescovado di Kulm."}
{"id": "756844", "revid": "287204", "url": "https://it.wikipedia.org/wiki?curid=756844", "title": "Chelmza", "text": ""}
{"id": "756850", "revid": "1318658", "url": "https://it.wikipedia.org/wiki?curid=756850", "title": "Matthew Barney", "text": "Si esprime attraverso opere multimediali, installazioni, scultura, fotografia e disegno. Tra il 1994 e il 2002 cre\u00f2 il ciclo di film \"The Cremaster\", una serie di cinque lungometraggi e una serie di sculture, fotografie, disegni e libri dell\u2019artista, dedicati ai miti e a modelli della cultura americana, che gli ha valso il premio \"Europa 2000\" alla 45\u00aa Biennale di Venezia nel 1993 e lo \"Hugo Boss Prize\" indetto dal Museo Guggenheim nel 1996. Dichiarato da Michael Kimmelman del New York Times l'artista americano pi\u00f9 influente della nostra generazione.\nBiografia.\nAdolescenza.\nMatthew Barney, figlio di Robert e Marsha Gibney, \u00e8 nato a San Francisco, in California, il 25 marzo 1967. Nel 1973 \u00e8 nata la sorella Tracy, dopodich\u00e9 la famiglia si \u00e8 trasferita a Boise in Idaho per esigenze lavorative del padre.\nA pochi anni (1979) dal trasferimento, la madre lasci\u00f2 la famiglia, divorziando dal padre per trasferirsi a New York. Matthew e la sorella furono affidati al padre, che si occupava della mensa dell'Universit\u00e0 Statale di Boise, ma rimasero in contatto con la madre, trascorrendo le estati con lei a New York. Fu proprio in questa citt\u00e0 che Barney si introdusse per la prima volta nella scena artistica.\nNella citt\u00e0 di Boise la comunit\u00e0 anglofona \u00e8 in netta minoranza rispetto a quella basca o irlandese (la famiglia Barney \u00e8 discendente di emigranti irlandesi). La comunit\u00e0 della Chiesa di Ges\u00f9 Cristo dei santi degli ultimi giorni, ben radicata, determina e scandisce la cultura della capitale dell'Idaho. Nelle opere di Barney, sia il legame con la terra degli Gnomi, sia la contaminazione con i credenti del libro di Mormon, influiranno grandiosamente con il ciclo \"Cremaster\".\nDurante l'adolescenza si impegna nello sport, giocando nel ruolo di quarterback nella squadra di football della scuola e diventandone capitano. Da questa esperienza ha avuto l'opportunit\u00e0 di poter scoprire i limiti e gli sforzi muscolari del proprio corpo; tutte scoperte mostrate utili per la progettazione dell'opera \"Drawing Restraint\".\nSi diplomer\u00e0 nel 1985 nella Capital High School di Boise. Nell'estate di quell'anno cerca lavoro per iscriversi nella prestigiosa universit\u00e0 di Yale in Connecticut, alla facolt\u00e0 di Medicina, intraprendendo la carriera di fotomodello presso la Click Modeling Agency. Far\u00e0 servizi fotografici per Ralph Lauren e J. Crew, ma anche per Postalmarket che all'epoca godeva d'una vastissima clientela. Si iscrive quindi alla facolt\u00e0 di Medicina di Yale, ma dopo due semestri inizia a seguire i corsi del dipartimento di Arte per dedicarsi alle Arti Visive.\nNel 1989 conclude i suoi studi con una tesi, dal titolo \u201cField Dressing\u201d (Superficie Fasciata), costituita da un video realizzato in due stanze del Payne Whitney Gymnasium di Yale. \nCarriera.\nDopo la laurea parte alla volta di New York. A differenza di molti artisti esordienti, riesce ad ammaliare subito i galleristi di Brooklyn. Prende casa assieme al suo amico collega Michael Rees conosciuto a Yale.\nNel 1990 espone la sua tesi \u201cField dressing\u201d nella mostra collettiva all'Althea Viafora gallery di New York. Viene notato dalla gallerista della Petersburg Gallery: Clarissa Dalrymple, che propone a Barney una personale. Due giorni prima dell'apertura della mostra, la galleria newyorkese per\u00f2 chiude i battenti e Barney \u00e8 costretto a fare fagotto delle sue opere. In quei giorni, nella ormai ex galleria d'arte, Matthew Barney conosce Mary Farley, anche lei giovane artista, che diventer\u00e0 sua moglie.\nFu grazie alla Gladstone Gallery di New York che, nel 1991, riusc\u00ec ad esporre le sue opere nel territorio degli Stati Uniti d'America. La gallerista Barbara Gladstone punt\u00f2 tutto su Barney a tal punto da trasformarsi quasi in una produttrice cinematografica, dimostrando una grande capacit\u00e0 imprenditoriale riuscendo a cogliere con largo anticipo i mutamenti in senso industriale dell'arte. Un'intuizione azzeccata visto che i suoi film sono ritenuti un momento nevralgico nel panorama pi\u00f9 recente dell'arte contemporanea. L'arte di Barney \u00e8 incentrata sul corpo umano che muta col tempo. In Barbara Gladstone riusc\u00ec a trovare la produttrice dei suoi pi\u00f9 grandi video Cremaster Cycle e i vari Drawing Restraint. Quest'ultima serie esplora il corpo maschile sotto sforzo fisico per generare uno strato ipertrofico.\nNel 1992 partecip\u00f2 a Documenta IX a Kassel, in Germania, in cui espose OTTOshaft, un'opera composta da una variet\u00e0 di materiali organici, cibo e oggetti di plastica.\nNel 1993 partecip\u00f2 alla Whitney Biennial e alla Biennale di Venezia che vince come miglior videoartista esordiente. Nello stesso anno vince il prestigioso Europa 2000 prize.\nNel 1994 inizia la sua colossale produzione dei Cremaster. Il \"\"Cremaster Cycle\",\" composto da cinque lungometraggi, usciti non rispettando la progressione numerica ma seguendo questo ordine: Cremaster 4 (1994), Cremaster 1 (1995), Cremaster 5 (1997), Cremaster 2 (1999), Cremaster 3 (2002). La scelta della sequenza 4-1-5-2-3 non \u00e8 affatto casuale; Barney pone al centro della sequenza il numero 5, risultato della somma delle coppie numeriche alla sua destra e alla sua sinistra (4+1=5, 3+2=5), corrispondente anche alla classica divisione in cinque atti delle antiche tragedie greche. I film esplorano i processi di creazione. In ogni film Barney si presenta in ruoli diversi, come nelle vesti di un satiro, di un mago, un ariete e si presenta anche nei panni dell'illusionista Harry Houdini o del killer Gary Gilmore. Usa immagini sfarzose, addirittura barocche, per esprimere una personalissima meditazione sulla realt\u00e0 dell'individuo che si muove all'interno di una societ\u00e0 in cui il concetto di identit\u00e0 appare ambiguo e in continuo mutamento.. L\u2019opera si collega ai miti e ai modelli della cultura americana a cui si aggiungono riferimenti culturali di diverso tipo, dalla mitologia greca alla massoneria, dalle cerimonie shintoiste alla mitologia nordica, contesti all\u2019interno dei quali il corpo dell\u2019artista si evolve. In quest\u2019opera, come in tutta la poetica di Barney, il corpo \u00e8 inteso come \u201cmateria grezza\u201d che rappresenta la tappa iniziale del processo di creazione dell\u2019individuo, che progressivamente prender\u00e0 forma.&lt;ref name=\"/matthew-barney-contemporary-mythologies\"&gt;&lt;/ref&gt; Terminata la serie, tra il 2002 e il 2003 l\u2019intera saga viene presentata presso notissimi musei come il Museum Ludwig a Colonia, il Musee d'Art Moderne de la Ville de Paris e il Solomon R. Guggenheim Museum di New York.. Il 2005 \u00e8 l'anno di uscita del suo film \"Drawing Restraint 9\". Barney e la moglie, Bjork, la quale ha co-scritto ed eseguito la maggior parte della musica, compaiono nelle vesti di visitatori di una nave baleniera giapponese, la Nisshin Maru. Il film segue il viaggio della nave dal porto in Giappone all'Oceano Antartico, sviluppando temi complessi che ruotano attorno alla caccia alle balene, alla cerimonia del t\u00e8 giapponese, allo shintoismo, al petrolio e all'ambra. Nel 2008 decide di filmare in Drawing Restraint 15 un suo viaggio fatto a bordo di un transatlantico e in questa circostanza decide di cospargere sia corpi che immagini col sangue dei pesci.\nMatthew Barney \u00e8 considerato uno dei personaggi pi\u00f9 visionari del panorama artistico contemporaneo. Le sue opere hanno come oggetto il corpo dell\u2019artista stesso, visto come una macchina nella sua totalit\u00e0, \u00e8 l\u2019elemento da cui tutto parte ed \u00e8 in costante evoluzione e sottoposto a sforzi sia fisici che psicologici che lo modellano. La prima fase della sua produzione artistica \u00e8 composta principalmente da performance documentate attraverso video e fotografie, ma anche da disegni, sculture, collage e appunti, andando sempre pi\u00f9 ad arricchirsi utilizzando il corpo come strumento di conoscenza universale.\nVita privata.\nNell'agosto del 2001 in una occasione mondana incontra la pop star islandese Bj\u00f6rk. Pochi giorni dopo Mary Farley riceve il plico con le pratiche di divorzio. Barney trova in Bj\u00f6rk una compagna onnipresente nonostante anche lei abbia impegni planetari.\nIl 3 ottobre del 2002 Bj\u00f6rk d\u00e0 alla luce una bambina chiamata con il nome che deriva dall'affermazione fatta dall'artista al momento della sua nascita: \u201cShe is adorable!\u201d. La bimba si chiama Isadora.\nMatthew Barney ora vive tra New York e Reykjav\u00edk. Nella citt\u00e0 americana ha il suo studio nella 13th Street in Manhattan's Meatpacking District.\nNel 2013 Matthew Barney e Bj\u00f6rk hanno divorziato. Proprio a cavallo della rottura con il marito l'artista islandese ha pubblicato l'album dal titolo Vulnicura, un disco completamente incentrato su un cuore infranto. L'artista islandese ha definito il proprio album \"a complete heartbreak album\" ed ha affidato ad una pagina Facebook la spiegazione su come \u00e8 nato il suo lavoro, con canzoni composte prima e soprattutto dopo la fine della relazione con Barney. L'album offre una sorta di cronologia emotiva, un aiuto morale offerto dalla cantautrice islandese a tutti i cuori infranti del mondo, presenti e futuri."}
{"id": "756851", "revid": "287204", "url": "https://it.wikipedia.org/wiki?curid=756851", "title": "Santiago Bernabeu", "text": ""}
{"id": "756854", "revid": "785863", "url": "https://it.wikipedia.org/wiki?curid=756854", "title": "Garlic Jr.", "text": ""}
{"id": "756855", "revid": "1888309", "url": "https://it.wikipedia.org/wiki?curid=756855", "title": "Abbazia di Santa Croce al Chienti", "text": "L'abbazia di Santa Croce al Chienti si trova nelle Marche nelle campagne di Sant'Elpidio a Mare tra le frazioni di Bivio Cascinare e Casette d'Ete. Nel 1902 \u00e8 stata dichiarata monumento nazionale. Il complesso \u00e8 conosciuto ed indicato in molteplici fonti anche come Basilica imperiale di Santa Croce al Chienti.\nStoria.\nLa tradizione fa risalire la data della consacrazione dell'abbazia al 14 settembre dell'anno 887 alla presenza di Carlo III Il Grosso imperatore, del Vescovo di Fermo Theodosio e di altri 19 Vescovi e di 27 canonici. Nel 968 l'imperatore Ottone I scioglie il monastero benedettino dalla dipendenza dal Vescovo di Fermo e lo prende sotto la propria protezione. Grazie alle generose donazioni del potere imperiale l'istituzione monastica si radic\u00f2 sempre pi\u00f9 nel proprio territorio ampliando le sue propriet\u00e0 agricole e acquisendo un ruolo strategico nel controllo della rete viaria circostante. I documenti che ci consentono di ricostruire la storia pi\u00f9 antica dell'Abbazia sono conservati presso l'archivio segreto di Sant'Elpidio a mare. Commissionati dal comune che vantava diritti reali sul territorio, furono redatti nel 1413 da Francesco di Vanni. Altre pergamene sono conservati presso l'archivio di stato di Roma. I diplomi in essi menzionati concernono documenti menzionati o originali attribuiti a Carlo III il Grosso, al Vescovo di Fermo Theodosio, a Lamberto II imperatore e re d'Italia, all'imperatore Ottone I, Ottone II e Ottone III. Tra gli accordi stipulati con gli imperatori tedeschi, un obbligo di rifornire di calzature l'esercito in transito lungo la costa. Con bolla del 12 settembre 1197 Papa Celestino III prende sotto la propria protezione L'Abbazia e conferma le sue propriet\u00e0 e le decime su di un territorio che si sviluppa negli attuali comuni di Civitanova, Corridonia, Montecosaro, Montegranaro, Monte San Giusto e Sant'Elpidio a mare. Con l'ascesa della non lontana abbazia di Chiaravalle di Fiastra (nel Comune di Tolentino), inizi\u00f2 per Santa Croce una progressiva decadenza economica e religiosa. Nel 1239 Papa Gregorio IX incarica il Vescovo di Fermo Filippo II di riformare il complesso monastico secondo l'ordine cistercense. Nel 1266 l'Abate e i monaci di Santa Croce decidono di accorpare i propri beni al monastero fiastrense e di divenirne ad esso subalterni. Rileggendo l'inventario del 1263 precedente alla cessione e del 1275 successivo all'annessione possiamo avere una misura della sua potenza raggiunta. Il monastero conservava numerosi edifici religiosi, magnifici paramenti liturgici e preziosi reliquiari, il pi\u00f9 importante dei quali era una croce d'argento che aveva incastonata la reliquia della Santa Croce.. Nel 1468 il complesso abbaziale diventa di propriet\u00e0 del Comune di Sant'Elpidio a mare. Nel 1749 il Vescovo di Fermo Alessandro Borgia ristruttura la Basilica. Nel 1790 il Vescovo fermano Andrea Minnucci riduce il complesso abbaziale a struttura agricola e ricava dalla chiesa un granaio, soppalcando la navata centrale, un'abitazione nella parte absidale ed una stalla nella navata destra. Dopo oltre due secoli di abbandono e degrado ad usi impropri la struttura basilicale \u00e8 interessata da un restauro iniziato nel marzo 2006 teso al ripristino della primitiva tipologia e alla conseguente riapertura al pubblico, avvenuta nel 2010.\nArchitettura.\nL'atto di fondazione risale al 24 giugno 883 sopra una preesistente basilica cristiana del V secolo. La prima chiesa fu costruita grazie ai mezzi messi a disposizione dalla munificenza di Carlo III il Grosso : un edificio a tre navate molto semplice con la navata centrale larga il doppio di quelle laterali. Una trasformazione evidente dell'edificio dovrebbe essere avvenuta tra il XI ed il XII secolo, in periodo romanico, con l'allungamento della chiesa per ingrandire e sopraelevare la zona presbiteriale.Nel Settecento, per impulso del cardinale Borgia, arcivescovo di Fermo, furono sopralevate le navate e le absidi, e venne modificata la facciata, rifinita poi con una fascia di archetti pi\u00f9 alta delle fasce laterali, e con due volute di raccordo in laterizio di gusto tardo barocco. All'interno della chiesa una lapide ricorda i lavori di ristrutturazione eseguiti sulla Basilica dall'Arcivescovo di Fermo Alessandro Borgia nel 1749:\nAll'esterno dell'Abbazia una lapide ricorda:\nStemma.\nUna lunetta con la raffigurazione di un falco su tre colli collocata sulla \"Torre gerosolimitana\", eretta a Sant'Elpidio a Mare dai cavalieri di Malta nel XIV secolo, rappresenta lo stemma dell'abbazia.\nLa leggenda di Lotario e Imelda.\nAlla basilica di Santa Croce al Chienti \u00e8 legata la leggenda del tragico amore di Lotario e Imelda, una tipica storia di amor cortese fra il cavaliere e la sua dama.\nLotario, cavaliere di Ascoli, ama Imelda, figlia di Eufemio, il feudatario locale.\nIl padre di lei per\u00f2 contrasta il loro amore e fa rinchiudere la figlia in convento per impedirle di incontrarsi col suo innamorato. \nImelda si lascia morire di dolore; Lotario, per vendicare l'amata, uccide Eufemio in duello.\nTormentato dal rimorso, Lotario si rifugia tra i monti, diventa eremita e muore in odore di santit\u00e0.\nLa leggenda vuole che, dopo la morte della sua amata, Lotario si sia profuso nella costruzione della basilica.\nAccessibilit\u00e0.\nPur essendo a ridosso della costa e nell'immediato entroterra di due popolosi centri come Civitanova Marche e Porto Sant'Elpidio, \u00e8 sconosciuta ai pi\u00f9 ed \u00e8 fuori dagli itinerari turistici. \u00c8 invece molto facile raggiungerla partendo dalla costa e seguendo la segnaletica posta lungo le due diverse direttrici di accesso. La pi\u00f9 semplice prevede di uscire allo svincolo di Montecosaro (superstrada della Valle del Chienti Civitanova Marche - Tolentino), per proseguire in direzione di Fermo; dopo un chilometro e mezzo, prima di raggiungere la frazione di Casette d'Ete, sulla sinistra si trova l'indicazione per Santa Croce, che si raggiunge dopo 3\u00a0km, percorrendo una stradina di campagna, asfaltata, che fiancheggia il fiume Ete. Anche l'accesso dalla strada statale 16 Adriatica \u00e8 molto agevole: poco oltre l'abitato di Civitanova Marche, superato in direzione sud il ponte sul fiume Chienti, si prende subito a destra la provinciale che sale a Sant'Elpidio a Mare, per arrivare dopo due chilometri e mezzo all'incrocio di Cascinare; qui bisogna girare a destra seguendo l'indicazione per Santa Croce, che si raggiunge percorrendo un'altra stradina di campagna, che per un ultimo breve tratto non \u00e8 asfaltata."}
{"id": "756856", "revid": "78273", "url": "https://it.wikipedia.org/wiki?curid=756856", "title": "Sant'Ignazio d'Antiochia", "text": ""}
{"id": "756857", "revid": "161374", "url": "https://it.wikipedia.org/wiki?curid=756857", "title": "Baby blues", "text": ""}
{"id": "756858", "revid": "78273", "url": "https://it.wikipedia.org/wiki?curid=756858", "title": "San Teofilo d'Antiochia", "text": ""}
{"id": "756859", "revid": "110157", "url": "https://it.wikipedia.org/wiki?curid=756859", "title": "Tilde (nome)", "text": "Origine e diffusione.\nSi tratta sostanzialmente di un diminutivo del nome Matilde; pu\u00f2 comunque costituire un diminutivo anche di Batilde, Clotilde e altri nomi di origine germanica composti da un primo elemento che termina in T seguito dal termine \"hild\", \"battaglia\".\n\u00c8 usato anche in diverse lingue al di fuori dell'italiano; il diminutivo analogo Tilda \u00e8 invece proprio di altre lingue straniere, essendo pi\u00f9 raro in italiano.\nOnomastico.\nL'onomastico si pu\u00f2 festeggiare lo stesso giorno del nome Matilde, ovverosia generalmente il 14 marzo, in ricordo di santa Matilde di Ringelheim."}
{"id": "756860", "revid": "15756", "url": "https://it.wikipedia.org/wiki?curid=756860", "title": "Denise Karbon", "text": "Specialista di slalom speciale e slalom gigante, una delle pi\u00f9 grandi interpreti italiane di quest'ultima specialit\u00e0, nella quale ha conquistato 6 vittorie in Coppa del Mondo, vinto il trofeo di specialit\u00e0 nel 2008 e ottenuto una medaglia d'argento e una di bronzo in due edizioni dei Campionati mondiali.\n\u00c8 cugina di Peter Fill, a sua volta sciatore alpino di alto livello.\nBiografia.\nStagioni 1996-2002.\nAltoatesina e originaria di Castelrotto attiva in gare FIS dal dicembre del 1995, la Karbon esord\u00ec in Coppa Europa il 7 dicembre 1997 a Piancavallo in slalom speciale e in Coppa del Mondo il 6 gennaio 1998 a Bormio in slalom gigante, in entrambi i casi senza completare la prova. Nel 1999 ottenne il primo successo internazionale, vincendo la medaglia d'oro nello slalom gigante ai Mondiali juniores di Pra Loup/Le Sauze.\nL'11 febbraio 2000 ottenne ad Abetone in slalom speciale il suo primo podio in Coppa Europa (2\u00aa); debutt\u00f2 ai Campionati mondiali a Sankt Anton 2001, dove non concluse n\u00e9 lo slalom gigante n\u00e9 lo slalom speciale, e ai Giochi olimpici invernali a , dove fu 14\u00aa nello slalom gigante e non concluse lo slalom speciale.\nStagioni 2003-2007.\nIl 28 dicembre 2002 conquist\u00f2 il primo podio in Coppa del Mondo, giungendo 3\u00aa nello slalom gigante di Semmering; due mesi dopo vinse la medaglia d'argento nella medesima specialit\u00e0 ai Mondiali di Sankt Moritz, preceduta solo dalla svedese Anja P\u00e4rson; nello slalom speciale si classific\u00f2 invece 27\u00aa.\nIl 13 dicembre 2003 colse la prima vittoria in Coppa del Mondo, sulle nevi dell'Alta Badia sempre in slalom gigante; ai XX Giochi olimpici invernali di non concluse lo slalom gigante e il 13 marzo dello stesso anno ottenne ad Altenmarkt-Zauchensee nella medesima specialit\u00e0 il suo ultimo podio in Coppa Europa (2\u00aa). Nel 2007 vinse la sua seconda medaglia mondiale, conquistando quella di bronzo nella rassegna iridata di \u00c5re nella gara vinta da Nicole Hosp.\nStagioni 2007-2009.\nDopo quattro anni senza vittorie in Coppa del Mondo, infil\u00f2 nella stagione 2007-2008 una serie di successi in slalom gigante: a S\u00f6lden il 27 ottobre, a Panorama il 24 novembre e a Lienz il 28 dicembre 2007. Poi, nel 2008, vinse a \u0160pindler\u016fv Ml\u00fdn il 5 gennaio e a Ofterschwang il 26 gennaio, ultimo successo della Karbon nel massimo circuito, nonostante una mano ingessata per la frattura del pollice. Nella gara di slalom gigante precedente, svoltasi a Maribor, era inoltre giunta 3\u00aa: anche grazie a questi risultati vinse la Coppa del Mondo di specialit\u00e0, prima italiana dalla vittoria di Deborah Compagnoni nel 1997.\nLa stagione 2008-2009 non fu ricca di successi come la precedente. In Coppa del Mondo conquist\u00f2 solo un 2\u00ba posto, in slalom gigante a Maribor, e ai Mondiali di quell'anno, disputatisi a Val-d'Is\u00e8re, la Karbon giunse per due volte 4\u00aa mancando quindi la medaglia, entrambe le volte preceduta da Tanja Poutiainen: nello slalom gigante non sal\u00ec sul podio per tredici centesimi, mentre in slalom speciale i centesimi furono solo tre.\nStagioni 2010-2014.\nA , sua terza partecipazione olimpica, si classific\u00f2 23\u00aa nello slalom gigante e 18\u00aa nello slalom speciale. Nella successiva rassegna iridata, Garmisch-Partenkirchen 2011, rest\u00f2 ai piedi del podio giungendo ancora 4\u00aa nello slalom gigante, a 26 centesimi dalla medaglia di bronzo conquistata dalla francese Tessa Worley; nella stessa stagione il suo miglior piazzamento in Coppa del Mondo fu il 2\u00ba posto (ultimo podio nel circuito) ottenuto, nella stessa specialit\u00e0, a \u0160pindler\u016fv Ml\u00fdn alle spalle della tedesca Viktoria Rebensburg.\nPrese ancora parte a una rassegna iridata, Schladming 2013, e a una olimpica, , in entrambi i casi senza concludere la prova di slalom gigante. Al termine della stagione 2013-2014 annunci\u00f2 il suo ritiro dall'attivit\u00e0 agonistica; la sua ultima gara in Coppa del Mondo fu lo slalom gigante conclusivo della stagione 2013-2014, a Lenzerheide il 16 marzo 2014, dove sci\u00f2 indossando un costume tradizionale tirolese, mentre la sua ultima gara in carriera fu uno slalom gigante FIS disputato il 6 aprile seguente a San Vigilio, non completato dalla Karbon.\nBilancio della carriera.\nSciatrice dal fisico minuto e non particolarmente dotata dal punto di vista atletico, suppliva a tale lacuna con una notevole abilit\u00e0 tecnica. Nonostante numerosi infortuni, soprattutto ai legamenti delle ginocchia, ha ottenuto ottimi risultati nello slalom gigante, dovendo tuttavia, , praticare in maniera discontinua lo slalom speciale, specialit\u00e0 nella quale nei primi anni della carriera, fino al 2003, era riuscita a entrare dieci volte nelle migliori trenta in Coppa del Mondo, raggiungendo anche un 10\u00ba posto nel 2000 a Santa Caterina Valfurva. Dal 2006 aveva ripreso una partecipazione costante alle gare di Coppa del Mondo di questa specialit\u00e0, partecipazione che si \u00e8 di nuovo interrotta dopo il 2010, .\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante"}
{"id": "756862", "revid": "124080117", "url": "https://it.wikipedia.org/wiki?curid=756862", "title": "Scuola di Tubinga", "text": "La scuola esegetica di Tubinga fu una discussa corrente di ermeneutica biblica sviluppatasi presso l'Universit\u00e0 di Tubinga verso la met\u00e0 del XIX secolo e diretta dall'esegeta tedesco Ferdinand Christian Baur.\nI concetti di fondo.\nLa formulazione dei suoi criteri risent\u00ec dell'influenza dell'idealismo imperante, in particolare della dialettica hegeliana e del rifiuto dell'elemento soprannaturale: entrambi i concetti furono applicati per l'analisi dei testi del Nuovo Testamento: con particolare rilevanza furono esaminate le discordanze fra i Vangeli sinottici e quello di Giovanni, i temi e gli stili delle lettere attribuite a Paolo di Tarso, e il ruolo dei primi capi della Chiesa delle origini. A questo riguardo, Baur mise in evidenza il contrasto fra una \"Chiesa ebraica\", il cui esponente principale sarebbe Pietro, e una \"Chiesa ellenistica\" o \"dei gentili\", rappresentata da Paolo di Tarso. I testi del Nuovo testamento sarebbero una sintesi fra una teologia primitiva, da attribuirsi alla fazione di Pietro, e una pi\u00f9 elaborata, maturata in ambiente paolino. Baur propose, come criterio \"contenutistico\" di autenticit\u00e0 per i testi, la presenza - appunto - di testimonianze di questo conflitto ideologico.\nLa \"Leben Jesu\" di Strau\u00df.\nConvenzionalmente si \u00e8 soliti datare l'inizio del movimento esegetico di Tubinga con la pubblicazione 1835 della \"La vita di Ges\u00f9 o Esame critico della sua storia (Das Leben Jesu kritisch bearbeitet)\" di David Friedrich Strau\u00df, uno dei principali allievi di Baur (i cui corsi a Tubinga erano cominciati sin dal 1826).\nL'epilogo.\nBen presto iniziarono le polemiche: verso la fine degli anni quaranta del XIX secolo la scuola di Tubinga era del tutto avversata dalla comunit\u00e0 scientifica: lo stesso Baur, ormai isolato dagli altri accademici tedeschi, morir\u00e0 in solitudine dopo essersi dedicato alla stesura di una corposa esegesi biblica di stampo naturalistico, dove ogni enunciato \u00e8 commentato materialisticamente, prescindendo dall'elemento divino.\nGli studi e le opere di Aldolf von Harnack posero definitivamente fine all'influenza della Scuola di Tubinga negli studi esegetici e teologici.\nGli influssi sulla prassi esegetica.\nFra i risultati pi\u00f9 eminenti di questa pur breve parentesi ideologica, \u00e8 da registrare la pervenuta possibilit\u00e0 di una comprensione \"puramente storica\" della Bibbia, al di l\u00e0 di ogni aspetto soprannaturale; e la messa a fuoco di \"pi\u00f9 correnti teologiche\" nella fase di stesura del \"corpus\" neotestamentario: campi di indagine non privi di spunti, che verranno colti nei decenni successivi. Ad esempio, sul finire dell'Ottocento, una corrente chiamata ancora una volta \"scuola di Tubinga\" tent\u00f2 di conciliare gli insegnamenti della Chiesa con le pi\u00f9 recenti acquisizioni dell'esegesi biblica e della psicologia."}
{"id": "756864", "revid": "110157", "url": "https://it.wikipedia.org/wiki?curid=756864", "title": "Chiesa di San Giuliano Martire (Rimini)", "text": "La chiesa di San Giuliano \u00e8 un luogo di culto cattolico di Rimini, situato al centro dell'omonimo Borgo San Giuliano.\nLa chiesa, tra le pi\u00f9 importanti della citt\u00e0, \u00e8 frutto di un restauro operato alla met\u00e0 del Cinquecento sull'antica struttura dell'XI secolo ed \u00e8 pertanto caratterizzato da una sobria e regolare architettura rinascimentale. Contiene importati opere fra le quali spiccano un polittico di Bittino da Faenza ed una tela di Paolo Veronese.\nStoria.\nLe prime informazioni sulla chiesa risalgono all'XI secolo: in quel periodo, la chiesa fa parte di un'abbazia benedettina dedicata ai Santi Pietro e Paolo. Il complesso, oltretutto, era stato fondato nelle vicinanze di un'importante strada consolare, la Via Emilia, che rendeva il luogo ideale per l'insediamento di un monastero. Ben presto, attorno all'abbazia si sviluppa un centro abitato, quello che oggi \u00e8 ancora il Borgo di San Giuliano, sulla sponda occidentale del fiume Marecchia.\nDurante il Medioevo la chiesa doveva presentarsi a tre navate e caratterizzata dalle tecniche costruttive e architettoniche del romanico. Nel Duecento, inoltre, assume la dedica a San Giuliano, in corrispondenza della diffusione del culto del Santo.\nFra il 1553 e il 1575, ormai diventato il fulcro religioso pi\u00f9 importante della citt\u00e0, il monastero, assieme alla chiesa, viene restaurato e in parte ricostruito. La chiesa assume l'aspetto ancora visibile oggi, a navata unica.\nPer quanto riguarda il monastero, invece, scavi archeologici della seconda met\u00e0 del Novecento hanno portato alla luce resti del portico e della pavimentazione dell'antico chiostro, tuttora visibili nell'annesso Cinema Tiberio, insieme ad alcune sepolture di una necropoli che occupava il sito precedentemente alla fondazione dell'abbazia.\nDescrizione.\nStruttura.\nAll'esterno, la chiesa si presenta con la veste classica e sobria assunta nei restauri di met\u00e0 Cinquecento. Il prospetto, molto piatto e lineare, \u00e8 caratterizzato da quattro paraste di ordine tuscanico che lo attraversano completamente e sostengono, in alto, una trabeazione a metope e triglifi su cui poggia un frontone triangolare. Le quattro paraste, inoltre, non sono equidistanti ma un pi\u00f9 separate al centro, cosicch\u00e9 lo spazio centrale risulta essere pi\u00f9 largo. In questa zona sono inseriti un portale, in basso, e una bifora in alto. Il portale, inoltre, \u00e8 decorato da un ulteriore frontone triangolare come coronamento, mentre altre due finestre si aprono, sulla stessa linea del portale, negli spazi tra le due coppie di paraste. A sinistra della facciata, un poco pi\u00f9 arretrato, si erge il campanile in mattoni.\nInternamente, la chiesa \u00e8 a navata unica, con presbiterio e abside di fondo. Le pareti presentano ancora un motivo unitario di lesene di ordine tuscanico, fra le quali si sviluppano delle arcate che incorniciano le cappelle laterali incavate, per un totale di quattro cappelle per lato. Le cappelle ospitano vari altari, fra i quali molti sono stati aggiunti nel Seicento. Sulle lesene poggia poi una trabeazione sulla quale si imposta una lunga volta a botte di copertura. Dopo l'Arco Santo, un'ulteriore volta a botte copre il presbiterio e si conclude con una semi-cupola emisferica che copre l'abside.\nOpere.\nLa chiesa di San Giuliano contiene numerosi dipinti, fra i quali ne spiccano due di notevole pregio. Il primo \u00e8 il polittico di Bittino da Faenza con le \"Storie di San Giuliano\", opera risalente ad inizio del Quattrocento conservata nella terza cappella a sinistra, il secondo \u00e8 la pala centrale dell'abside, il \"Martirio di San Giuliano\" (prima del 1583), ritenuta una delle ultime, e pi\u00f9 significative, opere di Paolo Veronese. Nella tela \u00e8 raffigurato il martirio del Santo, che viene gettato in mare dentro un sacco pieno di serpenti. I laterali, che raffigurano i santi Giorgio e Lorenzo Giustiniani, sono opere giovanili del veronese Pasquale Ottino (eseguite fra il 1605 e il 1610 circa).\nSul soffitto vi \u00e8 dipinta una \"Gloria di San Giuliano\", opera di Francesco Brici.\nNella chiesa \u00e8 anche conservato il sarcofago romano che conteneva le spoglie di San Giuliano prima del loro trasferimento, nel 1910, in un'urna posta sotto l'altare maggiore.\nLa tradizione vorrebbe che il sarcofago, contenente le spoglie del Santo, sarebbe addirittura approdato sulla spiaggia di Rimini dalla Dalmazia o dalla Cilicia.\nOrgano a canne.\nSulla cantoria a ridosso della parete destra dell'abside, si trova l'organo a canne Pinchi \"opus 404\", costruito nel 1995 in stile secentesco; esso \u00e8 alloggiato all'interno di una preesistente cassa lignea barocca, appartenente all'organo realizzato nel 1621 da Giovanni Battista Sormani. Lo strumento \u00e8 attuale \u00e8 a trasmissione integralmente meccanica, con 7 registri; la consolle \u00e8 a finestra e dispone di unico manuale con prima ottava scavezza e pedaliera scavezza a leggio priva di registri propri."}
{"id": "756865", "revid": "1971044", "url": "https://it.wikipedia.org/wiki?curid=756865", "title": "Theresa Russell", "text": "Biografia.\nFrequenta la Burbank High School, ma non ottiene alcuna laurea o diploma, decidendo, dopo qualche anno, di frequentare l'\"Actor's studio\" di Lee Strasberg. Inizia la carriera di modella a soli 12 anni. In seguito viene notata da Elia Kazan, che le regala, giovanissima, il debutto cinematografico nel film \"Gli ultimi fuochi\" (1976), al fianco di Robert De Niro.\nL'anno successivo interpreta \"Vigilato speciale\" (1977), accanto a Dustin Hoffman. La sua interpretazione, unanimemente giudicata brillante, \u00e8 notata dall'eclettico regista inglese Nicolas Roeg, che far\u00e0 di lei la sua musa ispiratrice. Nel 1980 le offre il ruolo da protagonista nel thriller \"Il lenzuolo viola\", con Art Garfunkel e Harvey Keitel.\nRoeg e la Russell si sposano due anni pi\u00f9 tardi, dando inizio ad una fra le collaborazioni cinematografiche pi\u00f9 estrose di sempre. Realizzeranno insieme altri quattro film, con la Russell sempre in veste di protagonista femminile, \"Eureka\" (1983), \"La signora in bianco\" (1985), in cui evoca Marilyn Monroe, poi il thriller cult \"Mille pezzi di un delirio\" (1988), e \"Oscuri presagi\" (1991).\n\u00c8 poi una seducente assassina per Bob Rafelson, che le affida un nuovo ruolo da protagonista in \"La vedova nera\" (1987), accanto a Debra Winger, e una dura e implacabile detective in \"Doppia identit\u00e0\" (1989) per Sondra Locke. Sempre nel 1991 lavora con Ken Russell, che le affida uno dei ruoli pi\u00f9 originali e importanti della sua carriera, nel film \"Whore - puttana\", la tragica storia nera di una prostituta agli ordini di un violento protettore, raccontata in prima persona e straordinariamente interpretata.\nIl film \u00e8 molto apprezzato dalla critica ma la distribuzione in sordina ne fa oggetto di culto solo fra i cinefili. In quell'anno \u00e8 scelta anche da Steven Soderbergh, che le offre un altro ruolo memorabile, quello dell'amica anarchica di Kafka in \"Delitti e segreti\", accanto a Jeremy Irons. Fra i suoi altri lavori si ricordano \"Grotesque\" (1995), il torbido \"Sex Crimes - Giochi pericolosi\" (1998), al fianco di Kevin Bacon e Matt Dillon, e \"The Believer\" (2001), basato sulla vera, tragica storia di uno \"skinhead\" di origine ebraica. Attiva anche in televisione, dal 2005 \u00e8 protagonista della mini-serie \"Empire Falls\", accanto a Ed Harris. Nel 1995 l'\"Empire Magazine\" la include fra le 100 donne pi\u00f9 sexy del cinema. Nel 1986 la Russell vince il \"National Association of Theater Owners Award\".\nTheresa in musica.\nPete Townshend del gruppo The Who ha dichiarato che la Russell \u00e8 la sua musa ispiratrice e ha ispirato la canzone \"Athena\", il cui titolo originario era appunto \"Theresa\", contenuta nell'album \"Scoop 3\".\nVita privata.\nVive in California, dividendosi tra la famiglia, la televisione e il grande schermo. Dal suo lungo matrimonio con Nicolas Roeg, terminato nel 2004, sono nati due figli.\nDoppiatrici italiane.\nNelle versioni in italiano dei suoi film, Theresa Russell \u00e8 stata doppiata da:"}
{"id": "756866", "revid": "1762097", "url": "https://it.wikipedia.org/wiki?curid=756866", "title": "Sezione", "text": ""}
{"id": "756879", "revid": "1776051", "url": "https://it.wikipedia.org/wiki?curid=756879", "title": "Kaizoku-Ban", "text": "Kaizoku-Ban \u00e8 un EP registrato dal vivo del gruppo musicale heavy metal tedesco Accept, pubblicato nel 1985.\nNel 1992 \u00e8 stato rinominato col titolo Live in Japan."}
{"id": "756882", "revid": "1305772", "url": "https://it.wikipedia.org/wiki?curid=756882", "title": "Live in Japan", "text": "Live in Japan \u00e8 il titolo di diversi album musicali \"live\":"}
{"id": "756888", "revid": "30610", "url": "https://it.wikipedia.org/wiki?curid=756888", "title": "Moriah", "text": "Moriah (ebraico: \u05de\u05d5\u05e8\u05d9\u05d4) \u00e8 il nome dato ad una montagna o catena montuosa nel libro della Genesi, nel cui contesto \u00e8 indicata come il luogo del sacrificio di Isacco. Anche No\u00e8 vi fece sacrifici animali dopo il diluvio. La sua esatta collocazione \u00e8 attualmente oggetto di dibattito.\nTradizionalmente \"Moriah\" \u00e8 stato interpretato come il nome di una specifica montagna, piuttosto che come il nome di una serie o catena di montagne. \"M\u014driyy\u0101\" significa in ebraico \"ordine di JHWH\", ed il sacrificio di Isacco da parte di Abramo stava per avvenire per ordine di JHWH in un luogo scelto da JHWH stesso. Secondo questa interpretazione il nome non starebbe dunque a indicare un preciso luogo geografico, bens\u00ec il fatto che quel luogo \u00e8 stato scelto e indicato da JHWH ad Abramo.\nSempre la Bibbia, tuttavia, ricorda come Salomone scelse proprio il monte Moriah per costruirvi il Tempio a JHWH.\nSecondo una parte delle tradizioni islamiche, Abramo non port\u00f2 sull'altura Isacco, ma Ismaele, suo primogenito e progenitore degli arabi. Un'altra parte delle tradizioni (\"\u1e25ad\u012bth\") conferma invece il dato biblico.\nAncora, Maometto sarebbe stato trasportato verso i cieli per volere di Allah, partendo proprio sul monte Moriah. Tuttavia questa tradizione non \u00e8 convalidata dalla narrazione coranica del \"mi\u02bfr\u0101j\", dal momento che nel testo sacro dell'Islam si parla solo del \"Tempio ultimo\" (\"al-masjid al-aqs\u00e0\") che tuttavia la tradizione vuole fosse misticamente collocato in effetti sul Monte del Tempio."}
{"id": "756891", "revid": "53508", "url": "https://it.wikipedia.org/wiki?curid=756891", "title": "I Lusiadi", "text": "I Lusiadi (\"Os Lus\u00edadas\" in portoghese) \u00e8 un poema epico scritto da Lu\u00eds Vaz de Cam\u00f5es. Spesso \u00e8 considerato come la pi\u00f9 importante opera della letteratura portoghese, della quale \u00e8 sicuramente uno dei volumi pi\u00f9 rilevanti, e comparato all\"'Eneide\", il grande poema epico virgiliano.\nLa prima edizione fu stampata nel 1572, tre anni dopo il ritorno dell'autore dall'Oriente. L'opera \u00e8 composta da dieci canti e 1102 strofe, le ottave endecasillabiche, dette anche ottave ariostesche. Presenta lo schema dell'(ABABABCC), tipico dei lunghi poemi o delle narrazioni eroiche, sperimentato per la prima volta da Giovanni Boccaccio.\nScritto seguendo il classico stile omerico, il poema epico narra principalmente il periodo storico delle grandi scoperte geografiche avvenute tra il XV e XVI secolo, dando una rilettura leggendaria e fantastica della storia, come fece Virgilio in relazione alla storia di Roma. \nL'azione centrale \u00e8 la scoperta della via marittima per l'India realizzata da Vasco de Gama, ma il racconto descrive anche altri episodi della storia del Portogallo, esaltando il popolo portoghese.\nI protagonisti.\nGli eroi del poema sono, come dice il titolo, i lusiadi (Lus\u00edadas), i figli di Lusos, cio\u00e8 il popolo portoghese. Infatti, se guardiamo alle strofe iniziali del discorso di Giove nel Consiglio degli dei olimpici, che apre la parte narrativa, possiamo ben comprendere l'intenzione celebrativa del poeta.\nIn queste prime strofe Cam\u00f5es ci racconta che, a partire da Viriato e Sertorio, i Lusitani (discendenti di Lusus) sarebbero stati predestinati dal Fato a compiere grandi gesta. Giove sostiene che ci\u00f2 sia dimostrato dalla loro storia, segnata da conflitti contro i mori e i castigliani che risultano per\u00f2 sempre sconfitti, la stessa storia che ci mostra come una nazione cos\u00ec piccola possa far scoprire al mondo intero dei nuovi territori e come possa imporre la sua legge alle altre nazioni.\nAlla fine del poema, sull'Isola dell'Amore, al termine della cavalcata lungo la storia portoghese, Cam\u00f5es ci rivela che il timore di Bacco \u00e8 stato confermato: gli eroi portoghesi, celebrati per le loro gesta, hanno sostituito il suo nome nell'immaginario delle popolazioni autoctone.\nLe straordinarie scoperte geografiche e \"i nuovi regni che tanto celebrano\" (\"novo reino que tanto sublimaram\") a Est, certamente le recenti e straordinarie gesta di Castro Forte, il vicer\u00e9 delle Indie portoghesi D. Jo\u00e3o de Castro, che era morto pochi anni prima dell'arrivo del poeta in terre indiane, furono stimoli determinanti per Cam\u00f5es, che affront\u00f2 finalmente questa prova e, dopo averlo desiderato infinitamente, scrisse l'epica portoghese. Cam\u00f5es dedic\u00f2 il suo capolavoro al re del Portogallo Sebastiano, all'epoca diciottenne, il quale apprezz\u00f2 l'opera e concesse all'autore una pensione regia.\nLa crociata contro i Mori.\nIl poema pu\u00f2 essere letto secondo una prospettiva che era gi\u00e0 antica, ma la cui attualit\u00e0 era stata rinnovata da fatti recenti, la prospettiva della crociata contro i Mori. Le lotte in oriente sarebbero infatti il proseguimento di quelle combattute in Portogallo e in Nordafrica ai tempi della \"Reconquista\", volte a limitare o abbattere il potere dell'Islam. Infatti, nel 1571, la smisurata arroganza del sultano turco che minacciava l'Europa, fu distrutta a Lepanto. Il comandante delle forze cristiane era stato don Giovanni d'Austria, figlio illegittimo di Carlo V, il nonno di Sebastiano di Portogallo. \u00c8 possibile che in questo contesto di esaltazione, il poeta incitasse il giovane re portoghese ad andare alla conquista dell'Africa, con le disastrose conseguenze che seguiranno.\nL'epopea e la sua struttura interna.\nIl poema epico pi\u00f9 genuino \u00e8 il canto della costruzione di una nazione con l'aiuto di Dio o degli dei. \"Os Lus\u00edadas\", come l\"'Eneide\" \u00e8 un poema moderno dove il meraviglioso non passa pi\u00f9 da un ornamento necessario, ma \u00e8 semplicemente letterario. Cos\u00ec, malgrado il contesto moderno della Controriforma, gli d\u00e8i della mitologia classica comandano, dalla vetta del monte Olimpo e dalle profondit\u00e0 degli abissi, l'azione dei marinai portoghesi, muniti di astrolabio e cannoni. \nTuttavia la presenza degli d\u00e8i assume molta importanza nel poema da quando, con i loro disegni e i loro intrighi, danno il maggior contributo all'unit\u00e0 delle azioni frammentarie dei marinai.\nPer quanto riguarda la struttura interna, notiamo che il poema possiede un'introduzione (\"prologo\"- introduzione del tema e degli eroi, \"invocazione\" - una preghiera alla musa e una \"dedica\" - a D. Sebasti\u00e3o), la narrazione (l'epopea stessa) e un epilogo costituito dalle ultime strofe (dal verso 145 del X canto).\nCon l'avanzare della narrazione assistiamo a un'infinit\u00e0 di episodi mitologici, storici, simbolici, poetici, naturalistici e scene di guerra.\nGli oratori e le loro narrazioni.\n\"Os Lus\u00edadas\" \u00e8 un'opera narrativa, ma i suoi narratori sono quasi sempre oratori dai discorsi magniloquenti: il narratore principale, che appare in grande stile e interviene in diversi momenti del poema, Vasco da Gama, detto il \"capitano eloquente\" (\"facundo capit\u00e3o\"); Paulo da Gama; Teti...; la Ninfa (canto X) che, all'udire il suono della musica, predice il futuro.\nQuando il poeta chiede alle Tagidi (ninfe del fiume Tago) \"un tono s\u00ec elevato/e uno stil cos\u00ec magniloquente\" (\"um som alto e sublimado, / Um estilo grand\u00edloco e corrente\"), contrastando con lo stile della poesia lirica, dal verso umile, pensa sicuramente ai toni altisonanti dell'oratoria.\nTraduzioni.\nIl poema ha avuto numerose traduzioni, in prosa e in versi. In italiano la versione di Riccardo Averini (1972) traduce le ottave del poema originario con ottave italiane; questa versione \u00e8 stata usata nelle edizioni italiane Mursia (1972) e Rizzoli (2001, con testo a fronte).\nUlteriore traduzione di Mercedes La Valle /\nGuandia Editore. Parma 1965. ( con note ai testi e nota introduttoria di Leo Magnino)"}
{"id": "756907", "revid": "123804463", "url": "https://it.wikipedia.org/wiki?curid=756907", "title": "Direttiva CEE 89/106 sui prodotti da costruzione", "text": "La direttiva europea 89/106/CEE, o direttiva prodotti da costruzione, comunemente detta \"CPD\" dalla denominazione inglese \"Construction Products Directive\", \u00e8 una direttiva europea emanata il 21 dicembre 1988 e rimasta in vigore fino al 24 aprile 2011.\nHa avuto l'obiettivo di assicurare che i prodotti da costruzione immessi sul mercato fossero costruiti o realizzati in modo che l'opera di costruzione nella quale fossero integrati rispettasse alcuni requisiti ritenuti essenziali per la sicurezza, la salute e altre esigenze di ordine collettivo dell'utenza.\nIn Italia la direttiva fu recepita con il DPR n. 246 del 21 aprile 1993.\nAbrogazione.\nDal 24 aprile 2011, data di entrata in vigore parziale del Regolamento dei Prodotti da Costruzione (CPR - Construction Products Regulation), tale Direttiva ha convissuto con l'altra per un periodo transitorio, terminato nel 2013.\nIl Parlamento europeo ed il Consiglio hanno infatti approvato e firmato il 9 marzo 2011 il regolamento che fissa le condizioni armonizzate per la commercializzazione dei prodotti da costruzione all'interno dell'Unione Europea. Tale regolamento, pubblicato sulla Gazzetta ufficiale dell'Unione europea il 4 aprile 2011, \u00e8 entrato in vigore il 24 aprile 2011. Poich\u00e9 l'entrata in vigore del CPR era inizialmente solo parziale (vedi art. 68 del CPR stesso), la direttiva ha avuto ancora parte della sua validit\u00e0 fino al 1\u00ba luglio 2013, quando il CPR ebbe piena applicazione e la direttiva non fu pi\u00f9 applicabile.\nTale Regolamento, che fissa condizioni armonizzate per la commercializzazione dei prodotti da costruzione, governa la produzione e distribuzione dei materiali e dei prodotti nel mondo dell'edilizia con una particolare attenzione:\nDal 1\u00ba luglio 2013 \u00e8 entrato in vigore il Regolamento Europeo 305/2011 che abroga definitivamente la vecchia CPD 89/106 e introduce la Dichiarazione di prestazione che sostituisce la vecchia dichiarazione di conformit\u00e0.\nScopo.\nNel settore delle costruzioni esistono numerose norme di prodotto nazionali ed altrettante specificazioni tecniche, che di fatto ostacolano la libera circolazione dei prodotti da costruzione all'interno dei paesi della Comunit\u00e0 Europea. Lo scopo della CPD \u00e8 pertanto quello di eliminare queste barriere tecnico-commerciali nell'area della UE, mediante l'adozione da parte degli Stati membri di medesimi standard europei di prodotto\nNon tutti i prodotti da costruzione sono interessati dalla CPD ma soltanto quelli che devono essere permanentemente incorporati (per tutta la loro vita utile) nelle opere di costruzione intese come Edifici ed Opere di Ingegneria Civile.\nTra questi prodotti rientrano sia gli elementi base, quali gli inerti, il cemento, i solai, i pannelli isolanti, che i componenti quali le porte, le finestre, le vetrate, agli elementi di sicurezza antincendio quali gli evacuatori di fumo e calore, gli idranti, e per finire tutti gli accessori per la raccolta e la fornitura di acqua.\nRequisiti.\nL'idoneit\u00e0 di prodotto si basa sui sei requisiti essenziali:\nMarcatura CE.\nLa Direttiva 89/106/CEE dispone che i produttori di materiali da costruzione, per poter commercializzare i loro prodotti in Europa, devono apporvi la marcatura CE, rispettando le relative norme armonizzate di prodotto.\nLa sigla CE attesta la conformit\u00e0 del prodotto stesso alle direttive europee, in questo caso alla Direttiva prodotti da costruzione.\nLa Comunit\u00e0 Europea ha voluto, con questa marcatura, garantire 375 milioni di abitanti circa una affidabilit\u00e0 minima del prodotto (le sei grandi linee della direttiva 89/106/CEE).\nLa direttiva prodotti da costruzione rinvia a dei testi tecnici di attuazione che condizionano la messa sul mercato di un prodotto.\nQuesti testi sono le norme armonizzate e rappresentano un lungo lavoro collettivo che permette di migliorare l'affidabilit\u00e0 di un prodotto, la qualit\u00e0 e la prevenzione dei rischi legati al suo utilizzo.\nSistemi di attestazione CE.\nSecondo la Direttiva 89/106 CE sono previsti 6 sistemi di attestazione CE per i materiali da costruzione:\nEtichetta CE.\nL'etichetta con il simbolo di marcatura CE, deve essere apposta sul prodotto, sull'imballaggio o sui documenti di trasporto.\nNella versione semplificata deve riportare almeno le seguenti informazioni:\nNella forma estesa (metodo 3) l'etichetta pu\u00f2 contenere:"}
{"id": "756909", "revid": "1632387", "url": "https://it.wikipedia.org/wiki?curid=756909", "title": "As the Flower Withers", "text": "As the Flower Withers \u00e8 il primo LP della Doom metal band inglese My Dying Bride.\nIl disco.\nLe liriche proposte da Aaron Stainthorpe sono certamente elaborate, e spaziano dalle invocazioni in latino di \"Sear Me\", alle epiche battaglie fra Dio e la natura di \"The Return of the Beautiful\". Frasi come o come sono tipiche della stravaganza poetiche che Stainthorpe esprime nei testi delle canzoni.\nCercando di generalizzare, il sound espresso dalla maggior parte dei brani del disco \u00e8 un Doom death metal tradizionale, costellato da growl, tempi lenti, chitarre estremamente distorte e, in alcuni passaggi, spezzato da intermezzi di tastiera o violino (come in \"The Bitterness And The Bereavement\" e in \"The Return of the Beautiful\"), ma si differenzia dalla maggior parte di album del genere per le ripartenze veloci di certi passaggi, e soprattutto della canzone The Forever People\n\"As the Flower Withers\" \u00e8 uno dei dischi che ha permesso l'affermazione del doom metal e, in particolare, del doom death metal, nel periodo in cui anche i Paradise Lost e gli Anathema davano il loro contributo a far uscire dall'underground musicale, un genere cos\u00ec particolare e peculiare."}
{"id": "756911", "revid": "287204", "url": "https://it.wikipedia.org/wiki?curid=756911", "title": "Dominique Dunne", "text": "Biografia.\nNipote degli scrittori e sceneggiatori John Gregory Dunne e Joan Didion e sorella dell'attore e regista Griffin Dunne, Dominique crebbe a Los Angeles e in Colorado. Dopo aver passato un anno in Italia, a Firenze, e aver lavorato anche come traduttrice presso l'Istituto nazionale per il commercio estero decise di intraprendere la carriera di attrice. I suoi primi ruoli furono piccole parti in popolari serie tv come \"In casa Lawrence\", \"CHiPs\" e \"Saranno famosi\"; dopo tre anni di esperienza riusc\u00ec ad ottenere il ruolo di Dana Freeling nel film horror \"Poltergeist - Demoniache presenze\" (1982) di Tobe Hooper.\nDopo aver completato le riprese del film, incontr\u00f2 il cuoco losangelino John Thomas Sweeney; i due iniziarono a vivere insieme, ma poche settimane dopo la fine della loro relazione, Sweeney strangol\u00f2 Dominique nel vialetto di casa sua, dopo che lei si era rifiutata di ritornare con lui. L'attrice mor\u00ec cinque giorni dopo al Cedars-Sinai Medical Centre di Los Angeles e il suo cuore e i suoi reni vennero donati. Fu sepolta al Westwood Village Memorial Park Cemetery, vicino a Natalie Wood.\nAll'epoca Dominique stava girando la miniserie televisiva \"V - Visitors\", ma riusc\u00ec a completare solo poche scene prima di morire. La sua parte sar\u00e0 presa da Blair Tefkin, ma lei \u00e8 ancora visibile di schiena in una scena, quella in cui i Maxwell osservano il primo arrivo dell'astronave aliena. Per Sweeney l'accusa fu di omicidio colposo e aggressione e fu condannato a 7 anni di carcere (6 anni e mezzo per l'omicidio e 6 mesi per l'aggressione). Fu rilasciato nel 1986, dopo aver scontato 3 anni e 7 mesi."}
{"id": "756913", "revid": "1507870", "url": "https://it.wikipedia.org/wiki?curid=756913", "title": "Val d'Inferno", "text": ""}
{"id": "756916", "revid": "37401", "url": "https://it.wikipedia.org/wiki?curid=756916", "title": "Citt\u00e0 di David", "text": "Per Citt\u00e0 di David (, \"Ir David\"; chiamata , un sobborgo di Silwan) s'intende il nucleo originario di Gerusalemme, posto sul monte Sion, fondato dai Gebusei e conquistato dal re Davide (1000 a.C. circa). Suo figlio Salomone fortific\u00f2 anche la zona nord della collina, pi\u00f9 elevata (700\u00a0m s.l.m.), e vi costru\u00ec il tempio dedicato a Yahweh.\nSion risulta essere pi\u00f9 bassa delle colline circostanti. Con l'estendersi di Gerusalemme, la citt\u00e0 antica prese il nome di \"citt\u00e0 bassa\", mentre la zona a ovest \"citt\u00e0 alta\". Attualmente si trova al di fuori delle mura, che individuano la citt\u00e0 antica, nell'area della Cisgiordania che \u00e8 stata annessa a Israele in seguito alla guerra dei sei giorni del 1967 e alla legge di Gerusalemme del 1980. \u00c8 un villaggio arabo palestinese intrecciato con un insediamento israeliano, ed \u00e8 il sito archeologico che si ipotizza costituisca il nucleo originale dell'insediamento di Gerusalemme dell'et\u00e0 del bronzo e del ferro. \nOrganizzata come parco nazionale israeliano, la sua gestione \u00e8 stata dal 1997 della Ir David Foundation. "}
{"id": "756919", "revid": "767487", "url": "https://it.wikipedia.org/wiki?curid=756919", "title": "Alice in Hell", "text": "Alice in Hell \u00e8 il primo album in studio della thrash metal band canadese Annihilator pubblicato nel 1989 dalla Roadrunner Records.\nL'album \u00e8 un richiamo del thrash anni ottanta stile Metallica e Slayer, ma con un tocco di originalit\u00e0 sia nella parte compositiva che in quella chitarristica.\nIl disco.\nIl titolo dell'album \u00e8 nato come una parodia di Alice in Wonderland (Alice nel Paese delle Meraviglie).\nRistampe.\nL'album fu rimasterizzato 2 volte con l'aggiunta di 3 tracce demo: la prima volta nel 1998 e la seconda il 9 settembre 2003 in accoppiata con l'album \"Never, Neverland\", per la raccolta \"Two From The Vault\" pubblicata dalla Roadrunner Records."}
{"id": "756924", "revid": "767487", "url": "https://it.wikipedia.org/wiki?curid=756924", "title": "Staying a Life", "text": "Staying a Life \u00e8 un album dal vivo del gruppo musicale heavy metal tedesco Accept, pubblicato nel 1990. \u00c8 stato registrato nel 1985 a Osaka, in Giappone.\nVideo.\nNello stesso anno \u00e8 stato pubblicato anche nel formato video e, poi, inserito nel DVD \"Metal Blast from the Past\" (2002)."}
{"id": "756928", "revid": "1833487", "url": "https://it.wikipedia.org/wiki?curid=756928", "title": "Angelo Scalzone", "text": "Biografia.\nVinse la medaglia d'oro Giochi olimpici estivi di nel tiro a volo specialit\u00e0 fossa olimpica, con il punteggio record di 199/200, davanti al tiratore francese Michel Carrega (198/200) e all'altro italiano Silvano Basagni (195/200).\nMor\u00ec nel 1987, all'et\u00e0 di 56 anni, a causa di un tumore al fegato."}
{"id": "756931", "revid": "115414629", "url": "https://it.wikipedia.org/wiki?curid=756931", "title": "Alta Pusteria", "text": "Per Alta Pusteria (\"Hochpustertal\" in tedesco), si intende convenzionalmente sia il tratto della valle della Drava e del suo affluente Rio Sesto che appartiene politicamente all'Italia, sia il tratto successivo della valle della Drava in territorio austriaco.\nGeografia.\nLa prima porzione dell'Alta Pusteria, pur essendo in territorio italiano, \u00e8 posta al di l\u00e0 della Sella di Dobbiaco, che costituisce la spartiacque tra il bacino idrografico del Danubio e il bacino idrografico dell'Adige/Adriatico. La linea di displuvio che la distingue dalla Val Pusteria \u00e8 assai incerta, tanto che i corsi del Drava e del Rienza (appartenenti ai due distinti bacini idrografici) scorrono, in direzione opposta, in quella che appare come un'unica, ampia valle longitudinale.\nStoria.\nLa porzione di territorio italiana al di l\u00e0 della Sella di Dobbiaco, non era ricompreso tra quello promesso all'Italia dal patto di Londra. Per ragioni militari l'Italia spost\u00f2 la linea di armistizio, poi confermata dal Trattato di Saint-Germain-en-Laye (1919), che costituisce l'applicazione nei confronti dell'Impero austro-ungarico del Trattato di Versailles.\nEconomia.\nL'attivit\u00e0 economica ha visto l'affermarsi della Senfter, la pi\u00f9 grande impresa di produzione di speck, con sede a San Candido e diffusa a livello mondiale.\nAltre attivit\u00e0 sono: imbottigliamento acque minerali, prodotti dolciari e varie attivit\u00e0 artigianali.\nMa l'economia \u00e8 soprattutto trainata dal turismo sia estivo sia invernale.\nTrasporti.\n\u00c8 percorsa dalla strada Statale della Pusteria (fino al confine di stato) e dalla strada statale Carnica, fino al passo di Monte Croce di Comelico.\n\u00c8 inoltre percorsa dalla ferrovia Fortezza-San Candido, ad un binario, elettrificata secondo il sistema italiano (3000 V cc); prosegue per Lienz, percorrendo altri 6 chilometri in territorio politicamente italiano, dotata di un'elettrificazione con catenaria di tipo italiano, ma con corrente secondo il sistema austriaco.\nPrincipali centri abitati.\nParte italiana:\nParte austriaca:\nTurismo.\nIl Consorzio Turistico Alta Pusteria \u00e8 l'ente che raggruppa le Associazioni Turistiche dei comuni di Sesto, San Candido, Dobbiaco, Villabassa, Monguelfo , Braies e il Centro Sci Alta Pusteria. Fondato nel 1993 dalla Provincia di Bolzano, il Consorzio coordina le attivit\u00e0 di promozione turistica della valle e di valorizzazione del territorio."}
{"id": "756933", "revid": "2084998", "url": "https://it.wikipedia.org/wiki?curid=756933", "title": "Fma", "text": ""}
{"id": "756936", "revid": "2082792", "url": "https://it.wikipedia.org/wiki?curid=756936", "title": "Ferdinand Christian Baur", "text": "Dopo aver studiato al Seminario Teologico di Blaubeuren, nel 1809 giunse all'Universit\u00e0 di Tubinga.\nQui egli fu per un certo tempo allievo di Ernst Bengel, nipote dell'eminente studioso del Nuovo Testamento, Johann Albrecht Bengel, ed in questo primo periodo della sua carriera sembra aver subito ampiamente l'influenza della vecchia scuola di Tubinga.\nTuttavia fu molto forte anche l'influsso di pensatori come Immanuel Fichte e Friedrich Schelling i quali lasciarono una impronta molto profonda su questo scrittore, in modo particolare per quanto riguarda la sua formazione letteraria. \nGli anni di Blauberen.\nNel 1817 Baur fece ritorno al seminario teologico di Blaubeuren in veste di insegnante. Questo trasferimento fu un punto cruciale della sua esistenza, poich\u00e9 fu qui che inizi\u00f2 a dedicarsi a quelle ricerche che lo resero famoso gi\u00e0 in vita. Nel 1817, egli aveva gi\u00e0 pubblicato una recensione della \"Biblische Theologie\" di Gottlieb Kaiser per l\"Archiv f\u00fcr Theologie\" (ii. ?656) di Bengel dai toni molto moderati e conservatori.\nQuando, alcuni anni dopo il suo trasferimento a Blaubeuren, egli pubblic\u00f2 la sua prima opera importante, \"Symbolik und Mythologie oder die Naturreligion des Altertums\" (\"Simbolo e mitologia: la religione naturale dell'Antichit\u00e0\", 1824-1825), apparve chiara la sua profonda conoscenza della filosofia e l'influenza sul suo pensiero di Schelling e pi\u00f9 particolarmente di Friedrich Schleiermacher. L'alto valore della sua opera venne riconosciuto immediatamente e nel 1826 l'autore venne invitato a Tubinga come insegnante di teologia. \nIl periodo di Tubinga.\n\u00c8 per\u00f2 con il suo arrivo a Tubinga che egli raggiunger\u00e0 i risultati maggiori nella sua attivit\u00e0. Le sue prime pubblicazioni nella sua nuova sede trattavano argomenti di mitologia e di storia dei dogmi. L'opera \"Das manich\u00e4ische Religionssystem\" (\"La religione manichea\") apparve nel 1831, mentre \"Apollonio di Tiana\" apparve nel 1832, nel 1835 venne pubblicato \"Die christliche Gnosis\" (\"Cristianesimo Gnostico\") e nel 1837 \"\u00dcber das Christliche im Platonismus oder Socrates und Christus\" (\"Il Cristianesimo nel Platonismo: Socrate e Cristo\"). Come rileva Otto Pfleiderer (Pflederer 1890 p.\u00a0285)\n \nDurante questo periodo Baur si avvicin\u00f2 dalle tesi di Schleiermacher alle posizioni del filosofo idealista Georg Hegel e nel fare ci\u00f2 adott\u00f2 pienamente la teoria hegeliana della filosofia della storia. Questo mutamento di visione \u00e8 illustrato chiaramente nel saggio, pubblicato sul \"T\u00fcbinger Zeitschrift\" nel 1831, sulla visione di Cristo nella Chiesa di Corinto, \"Die Christuspartei in der korinthischen Gemeinde, der Gegensatz des paulinischen und petrinischen in der \u00e4ltesten Kirche, den Apostel Petrus in Rom\". In essa Baur afferma che l'apostolo Paolo si sia dovuto opporre nel suo soggiorno a Corinto a una fazione di Ebrei cristiani che intendeva imporre la propria visione del Cristianesimo opposta all'universalismo del discepolo di Cristo. \nLa paternit\u00e0 dell'espressione \"giudaico-cristiano\" \u00e8 generalmente attribuita a Baur.\nTeorie esegetiche.\nBaur fu autore di diverse teorie ormai abbandonate dalla critica moderna, come l'ipotesi sulla genesi dei Vangeli (\"Urevangelium\"), sull'origine delle epistolario paolino. \nSi occup\u00f2 soprattutto dei primi secoli del cristianesimo, nel quale sostenne l'esistenza di due tendenze antitetiche, il petrinismo e il paulinismo.\nSimon Mago e san Paolo apostolo.\nUna lotta silenziosa simile a quella di Corinto \u00e8 riferita in Atti degli Apostoli 8 in Samaria, dove Filippo, Paolo e \"Simon\" \"detto anche\" Pietro sono contrapposti a Simon Mago, entrambi impegnati a persuadere le folle della Samaria con parole e miracoli di guarigione (i primi), ovvero con spettacoli prodigiosi il secondo. \nGli Atti proseguono, affermando che Filippo, dopo aver battezzato l'eunuco di Cand\u00e0ce, regina di Etiopia, fu \"rapito\" dallo Spirito Santo che lo rese invisibile e fece apparire dalla Samaria alla diocesi di Azoto. Fonti extrabibliche e la tradizione cristiana riferiscono che il terzo luogo di questa rivalit\u00e0 pubblica fra apostoli e Simon Mago \"si trasfer\u00ec\" dalla Samaria a Roma. \nAz\u00f2to era la prima diocesi civile d'Oriente ai confini con l'impero sasanide, dominata dalla religione zoroastriana. I suoi sacerdoti, detti Magi, sotto re Sapore II (nel III sec.), beneficiarono della vittoria sull'impero romano, della continuazione sasanide delle persecuzioni anticristiane e, nel VI secolo, della prima guerra al regno etiope di Axum, di presunta ascendenza israelita e fortemente influenzato dal giudaismo.\nBaur elabor\u00f2 una congettura secondo cui l'insegnamento paolino:\nIl quarto Vangelo \u00e8 un esempio evidente di questa riconciliazione, in cui Roma ha assunto un ruolo guida, avendo inventato la finzione che sia Pietro che Paolo furono i fondatori della Chiesa, che furono entrambi martirizzati a Roma, e nello stesso giorno, in perfetta unione.\nQuesta congettura, in molte varianti, domin\u00f2 in Germania per tutta la met\u00e0 del XIX secolo. Con la sola eccezione di quattro epistole di San Paolo e dell'Apocalisse di Giovanni, gli altri documenti neotestamentari erano datati al II secolo. Gli dimostrarono l'impossibilit\u00e0 di una datazione tardiva al II secolo, elemento che sommato alle prove dell'autenticit\u00e0 dei Padri Apostolici ed al riferimento al Vangelo di San Giovanni da parte di san Giustino, Papia di Ierapoli e Ignazio, gradualmente port\u00f2 al discredito delle teorie di Baur, fra i suoi stessi allievi e maestri. \nAl riguardo, persino Adolf Hilgenfeld, che pu\u00f2 essere considerato l'ultimo esponente di spicco della \"scuola di Tubinga\", riconobbe l'infondatezza della tesi di Bauer e l'esistenza di Simon Mago, continuando tuttavia ad affermare che nella letteratura clementina \"Simone\" fosse il nome di San Paolo. \nNel 1847 Hilgenfeld dat\u00f2 il nucleo originale di manoscritti (\"Kerygmata Petrou\") subito dopo la fine della prima guerra giudaica \nnel 70; successive revisioni furono lette rispettivamente in chiave anti-basiliana, anti-valentiniana e anti-marcionide.\nOrigine dei Vangeli.\nBauer afferm\u00f2 l'esistenza di una prima versione del Vangelo secondo Matteo, scritta in ebraico o in aramaico, e precedente a quella greca nota all'epoca.\nNeg\u00f2 l'autenticit\u00e0 delle Epistole Paoline con la sola eccezione Galati, 1 e 2 Corinzi, e della Epistola ai Romani. Sostenne che l'autore degli Atti degli Apostoli nascose l'esistenza di un'aspra lotta silenziosa tra Pietro e Paolo in seno alla Chiesa apostolica, nel superiore interesse dell'unit\u00e0 della Chiesa, per evitare il pericolo di scisma. \nIl conflitto dottrinale fra Pietro e Paolo sarebbe stato risolto nel II secolo, con la redazione tardiva del quarto vangelo (nel 150 d. C.). \nNel suo saggio \"Kritische Untersuchungen \u00fcber die kanonischen Evangelien, ihr zu Verh\u00e4ltniss einander, Charakter und ihren Ursprung\" (ricerca critica sui Vangeli canonici, 1847), ha sviluppato l'idea che i vangeli canonici sono traduzioni o adattamenti di testi antichi, quali: i Vangeli degli Ebrei, di Pietro, degli Egizi o degli Ebioniti. Secondo questa tesi, il Vangelo (petrino) di Matteo \u00e8 il primo che sarebbe stato estratto dall\"Urevangelium\", seguito dal Vangelo (paolino) di Luca, e, da ultimo, dal Vangelo di Marco."}
{"id": "756937", "revid": "287204", "url": "https://it.wikipedia.org/wiki?curid=756937", "title": "All Areas - Worldwide", "text": "All Areas - Worldwide \u00e8 un doppio disco live registrato e pubblicato dalla band heavy metal tedesca Accept nel 1997. Esso, nelle edizioni del Giappone e degli Stati Uniti usc\u00ec con il titolo \"The Final Chapter\"."}
{"id": "756939", "revid": "73997", "url": "https://it.wikipedia.org/wiki?curid=756939", "title": "All Areas - Worldwide Live", "text": ""}
{"id": "756941", "revid": "73997", "url": "https://it.wikipedia.org/wiki?curid=756941", "title": "The Final Chapter", "text": ""}
{"id": "756947", "revid": "1522738", "url": "https://it.wikipedia.org/wiki?curid=756947", "title": "Klaus Heisler", "text": ""}
{"id": "756951", "revid": "116712132", "url": "https://it.wikipedia.org/wiki?curid=756951", "title": "Simeone il nuovo teologo", "text": "Biografia.\nNato in Galazia e formatosi a Costantinopoli, divenne abate presso il monastero di San Mamas.\nDottrina.\nSimeone fu un poeta che incarn\u00f2 la tradizione mistica. Uno dei cardini principali della sua teologia mistica \u00e8 l'apofatismo: \"Se la creatura comprendesse il creatore e lo pensasse interamente qual \u00e8 e potesse esprimerlo con la parola o la scrittura, il prodotto sarebbe pi\u00f9 potente del suo creatore\" (Inno 21, 144-7). Simeone dunque negando il razionalismo aristotelico di non contraddizione, opera per ossimori e iperboli. Il suo vocabolario per esprimere Dio in modo negativo \u00e8 assai ampio e variegato: l'inconoscibilit\u00e0 di Dio \u00e8 pertanto creatrice di umilt\u00e0 all'interno dell'uomo, che pu\u00f2 cos\u00ec aprire il suo cuore ed esperire Dio, piuttosto che cercare continuamente di cercarlo razionalmente. Le controversie trinitarie dell'XI secolo erano affatto virulente e col suo metodo cercava di evitare vertiginose speculazioni filosofiche su temi che dividevano cos\u00ec tanto l'oriente cristiano.\nTra i suoi pi\u00f9 ferventi nemici si ha Stefano di Nicomedia, successore del patriarca Sergio II. \nI suoi lavori influenzarono la controversia esicastica del XIV secolo."}
{"id": "756952", "revid": "125344500", "url": "https://it.wikipedia.org/wiki?curid=756952", "title": "Elliott Gould", "text": "Biografia.\nFiglio di Lucille Raver e Bernie Goldstein, entrambi ebrei immigrati dall'Europa dell'est. La madre vendeva fiori artificiali ai saloni di bellezza, mentre il padre era nel settore dell'abbigliamento come acquirente di tessuti. Si diplom\u00f2 alla \"Professional Children's School\", una piccola scuola di Manhattan. Il 3 aprile 1958 \u00e8 Earl Jorgeson nella prima assoluta di \"Say, Darling\" di Jule Styne con David Wayne, Vivian Blaine, Robert Morse, Jerome Cowan, Constance Ford ed Eddie Albert a New York. Nel 1962 \u00e8 Harry Bogen nella prima assoluta di \"I Can Get It for You Wholesale\" di Harold Rome con Lillian Roth, Marilyn Cooper, Sheree North e Barbra Streisand a New York.\nGould era uno dei pi\u00f9 promettenti attori cinematografici americani dei primi anni settanta, conosciuto soprattutto per aver interpretato il ruolo di \"Trapper John\" nel film satirico \"M*A*S*H\" di Robert Altman. La rivista \"Time\" lo mise in una delle sue copertine nel 1970, quando era proprio all'apice della sua lunga carriera. Altri film degni di nota furono \"Bob &amp; Carol &amp; Ted &amp; Alice\", \"Quell'ultimo ponte\", \"Capricorn One\", \"Il mistero della signora scomparsa\", \"Gioco al massacro\" e \"Tolgo il disturbo\". Gould interpret\u00f2 nel 1973 il ruolo dell'investigatore privato Philip Marlowe ne \"Il lungo addio\" di Robert Altman, ruolo che era stato precedentemente di Humphrey Bogart e successivamente di Robert Mitchum.\nPartecip\u00f2 al \"Saturday Night Live\" per sei stagioni, la sua apparizione finale fu in occasione del primo episodio della sesta stagione diretta da Jean Doumanian nel novembre del 1980, quando rest\u00f2 scioccato alla notizia che cast e produzione originale erano stati rimpiazzati. Dopo quella data non partecip\u00f2 pi\u00f9 al \"SNL\", tranne un'apparizione nella stagione 16 (1990-1991), a fianco di Tom Hanks. Nel 1992 \u00e8 tra i protagonisti del film \"Wet and wild summer!\" (conosciuto anche col nome di \"Exange lifeguards\") al fianco dell'allora sconosciuto Julian McMahon. Gould apparve anche in due film prodotti dalla Disney: \"L'ultimo viaggio dell'arca di No\u00e8\" e \"Il diavolo e Max\", quest'ultimo al fianco di Bill Cosby. Gould recit\u00f2 anche a Broadway in spettacoli come \"Irma La Douce\", \"I Can Get It for You Wholesale\" (dove incontr\u00f2 Barbra Streisand), \"Drat! The Cat!\", e \"Little Murders\".\nLa sua carriera rallent\u00f2 a cominciare dalla met\u00e0 anni settanta e fino all'inizio degli anni ottanta, a causa di una serie di flop commerciali, ma l'attore rimase occupato recitando per la televisione, entrando ad esempio come personaggio ricorrente nella popolarissima sit-com \"Friends\" (1994-2004), interpretando Jack Geller, il padre di Monica e Ross Geller, e in molti ruoli secondari al cinema, tra i quali, \u00e8 degna di nota la sua partecipazione nella serie degli \"Ocean's\": \"Ocean's Eleven - Fate il vostro gioco\", \"Ocean's Twelve\" e \"Ocean's Thirteen\" tutti e tre diretti da Steven Soderbergh.\nVita privata.\nGould \u00e8 stato sposato dal 1963 al 1971 con l'attrice e cantante Barbra Streisand da cui ha avuto un figlio, Jason, nato nel 1966. In seguito si \u00e8 risposato con Jennifer Bogart con cui si \u00e8 sposato due volte: prima dal 1973 al 1975 e poi dal 1978 al 1979. Dalla Bogart ha avuto due figli: Samuel e Molly.\nDoppiatori italiani.\nNelle versioni in italiano dei suoi film, Elliott Gould \u00e8 stato doppiato da: \nDa doppiatore \u00e8 sostituito da:"}
{"id": "756953", "revid": "78273", "url": "https://it.wikipedia.org/wiki?curid=756953", "title": "Stoitchkov", "text": ""}
{"id": "756954", "revid": "729019", "url": "https://it.wikipedia.org/wiki?curid=756954", "title": "Nulka", "text": "Il Nulka \u00e8 un ingannatore radar attivo (\"decoy\") progettato e costruito in collaborazione da Stati Uniti e Australia. \u00c8 una contromisura elettronica del tipo Electronic Attack di tipo attivo.\nImpiegato sulle navi militari della United States Navy (USN) e dalla Royal Australian Navy (RAN), il Nulka \u00e8 un ingannatore usa e getta con propulsione a razzo in grado, con la sua parte attiva, di attirare su di s\u00e9 i missili anti-nave ASM, allontanandoli dal loro bersaglio.\nDescrizione.\nIl Nulka (che nella lingua australiana aborigena significa \"sbrigati!\") \u00e8 costituito da un sistema elettronico posto alla sommit\u00e0 in un razzo che, lanciato dalla nave sotto attacco, possiede la capacit\u00e0 di auto-sostenersi a mezz'aria per un certo periodo di tempo, trasmettendo un segnale in grado di ingannare con delle tecniche di guerra elettronica (jamming) i missili in arrivo. La parte attiva riceve il segnale radar di guida del missile anti-nave e lo ritrasmette con una potenza maggiore creando una eco pi\u00f9 vistosa di quella della nave bersaglio della quale, per completare l'inganno, viene anche simulato il movimento.\nProgramma.\nIl programma venne avviato a seguito di un accordo \"Memorandum of Arrangements\" firmato da Australia e Stati Uniti nel 1986 e port\u00f2 alla realizzazione di un \"Full Scale Engineering Development\" (FSED) terminato il 16 gennaio 1998. Per quella data venne considerata chiusa la prima fase delle attivit\u00e0, inclusa la valutazione operativa del dispositivo, inizialmente ipotizzato per l'impiego su 14 fregate della RAN e oltre 100 unit\u00e0 USN, cui si aggiunse la Canadian Navy con un ordine per 4 sistemi.\nIl Nulka ha ricevuto l'approvazione per l'avvio della produzione nel gennaio 1999 e le installazioni sono iniziate sulle navi RAN e USN nel settembre dello stesso anno. Il programma \u00e8 stato ulteriormente finanziato nel 2001 per continuare le attivit\u00e0 di sviluppo e logistiche.\nIl 17 luglio 2006 BAE System ha ricevuto un ulteriore ordine per forniture supplementari fino al 2008.\nLa aziende interessate sono la BAE Systems Australia che segue lo sviluppo del razzo di sostentamento, il lanciatore e l'unit\u00e0 di interfacciamento, la Lockheed Martin Sippican USA, responsabile del sistema di inganno attivo, la AEROJET USA per la costruzione dei motori a razzo, la SECHAN USA per il sistema di lancio MK 53.\nIl sistema Nulka \u00e8 composto dal razzo e dal suo contenitore ermetico. Il contenitore viene assemblato in un modulo di lancio dedicato nel caso della Royal Australian Navy, o in un lanciatore derivato dal Mk 36 \"Decoy Launching System\" (DLS), modificato e rinominato Mk 53 DLS per la U.S. Navy."}
{"id": "756956", "revid": "1714743", "url": "https://it.wikipedia.org/wiki?curid=756956", "title": "Emma di Provenza", "text": " \nOrigine.\nFiglia del conte di Provenza e Marchese di Provenza, Rotboldo III e della moglie (vengono citati come marito e moglie, sia in un documento della \"Histoire de Monmajour, Revue Historique de Provence, 1\u00e8re ann\u00e9e\" che nel documento n\u00ba 131 del \"Verlorene Urkunden Rudolf III\"), Ermengarda (come viene ribadito nel documento n\u00ba 172 del volume V delle \"Preuves de l'Histoire G\u00e9n\u00e9rale de Languedoc\"), di cui non si conoscono con esattezza gli ascendenti, ma pare che fosse parente prossima (alcuni storici sostengono addirittura la sorella) del conte di Savoia Umberto I Biancamano (980-1048), al quale il re di Arles, Rodolfo III di Borgogna fece dono di alcuni territori, che si trovavano tra Aix-les-Bains e la Savoia, i quali passarono sotto il governo del conte.Rotboldo III era figlio del conte di Provenza e Marchese di Provenza, Rotboldo II (come ci viene confermato dalle \"Europ\u00e4ische Stammtafeln\", vol II, 187 (non consultate), dove Rotbaldo III viene definito figlio di Rotbaldo II) e della moglie (come ci viene confermato dal documento n\u00ba 1987 del \"Recueil des Chartes de l'Abbaye de Cluny, tome III\") Emilde di G\u00e9vaudan (?- dopo il 1000 circa), che secondo lo storico Szabolcs de Vajay era la figlia del visconte di G\u00e9vaudan Srefano di Brioude (915-967) e quindi sorella del visconte Bertrando I di G\u00e9vaudan (938-993).\nBiografia.\nPrima dell'anno 1000 (infatti secondo gli \"Archives du Gard\" in una donazione del 999, Emma risulta gi\u00e0 moglie di Guglielmo), Emma fu data in sposa, come seconda moglie, al conte di Tolosa, Guglielmo III Tagliaferro (970-1037), divenendo contessa consorte di Tolosa d'Albi e di N\u00eemes. Guglielmo III Tagliaferro era figlio del conte di Tolosa, duca di Settimania, conte di N\u00eemes e conte d'Albi, Raimondo IV e di Adelaide d'Angi\u00f2, come risulta dalla Bolla pontificia n\u00b0 IX di papa Benedetto IX del \"Bullaire de l'Abbaye de Saint-Gilles\", figlia del Conte d'Angi\u00f2 e poi, conte di Nantes e duca di Bretagna, Folco II e di Gerberga (secondo lo storico Maurice Chaume era figlia del Visconte Goffredo d'Orleans), infatti secondo il \"Cartulaire de l'abbaye de Saint-Chaffre du Monastier et Chronique de Saint-Pierre du Puy\"', era la sorella del conte d'Angi\u00f2, Goffredo detto Grisegonelle.Questo matrimonio forse poteva essere avvenuto anche prima; infatti nel documento n\u00ba 153 del volume V delle \"Preuves de l'Histoire G\u00e9n\u00e9rale de Languedoc\" viene citato il nome di Emma, ma si ritiene che in quel periodo la moglie di Guglielmo fosse ancora Arsinda d'Angi\u00f2, che secondo le \"Histoire g\u00e9n\u00e9rale de Languedoc, Preuves, tomus III\" era la figlia del conte d'Angi\u00f2, Goffredo detto Grisegonelle.\nA seguito dei problemi, sorti dopo il 1020 tra il marito Guglielmo III ed il papa Giovanni XIX, a causa delle ruberie che lui ed i suoi vassalli perpetravano a danno dei beni ecclesiastici, nel 1023, Emma, assieme al marito, fecero una donazione, per la salvezza delle proprie anime, all'Abbazia di San Vittore (Marsiglia) e l'anno seguente Emma, assieme al figlio Ponzio, secondo il documento n\u00ba 181 del volume V delle \"Preuves de l'Histoire G\u00e9n\u00e9rale de Languedoc\" fece una donazione all'abbazia di Sant'Andrea di Avignone.\nNel 1037, alla morte del fratello, il marchese di Provenza, Guglielmo III, senza eredi, Emma, secondo le \"Notes sur l'Histoire G\u00e9n\u00e9rale de Languedoc, tome IV, prima parte\", gli subentr\u00f2 nel titolo di marchesa di Provenza. . Nello stesso anno, alla morte del marito il figlio, Ponzio II, divenne conte di Tolosa, mentre il secondo figlio, Bertrando, l'affianc\u00f2, nella conduzione del marchesato di Provenza.\nDi Emma non si hanno altre notizie, a parte una donazione, fatta assieme al figlio Ponzio, alla chiesa di San Martino di Avignone, che \u00e8 riportata, senza datazione, nel volume III dello \"Spicilegium\" a pag 388.Emma mor\u00ec nel 1062 lasciando al figlio, Bertrando I il titolo di marchese di Provenza.\nDiscendenza.\nEmma diede a Guglielmo 4 figli:"}
{"id": "756964", "revid": "1728", "url": "https://it.wikipedia.org/wiki?curid=756964", "title": "Parlamento del Regno di Sicilia", "text": "Il Parlamento del Regno di Sicilia (definito anche Parlamento siciliano) era la camera legislativa del Regno di Sicilia.\nLa prima assise legislativa fu quella che istitu\u00ec il primo sovrano siciliano Ruggero II di Sicilia nel 1130. L'ultima fu il parlamento che fu istituito a seguito della Rivoluzione siciliana del 1848 che rest\u00f2 in carica fino al 1849. Dopo la seconda guerra mondiale, con l'autonomia speciale della Sicilia, nel 1947 fu istituita l'Assemblea regionale siciliana.\nStoria.\nLe assise normanne.\nIl parlamento siciliano viene considerato uno dei pi\u00f9 antichi del mondo (assieme a quello dell'Isola di Man, islandese e faroese, che per\u00f2 non avevano poteri deliberativi). Nel 1097 ci fu la prima assise a Mazara del Vallo convocata dal Gran Conte Ruggero I di Sicilia, di un parlamento inizialmente itinerante. \nMa fu nel 1130 con la convocazione delle \"Curiae generales\" da parte di Ruggero II a Palermo, nel Palazzo reale per la proclamazione del primo Re di Sicilia che si pu\u00f2 parlare di primo parlamento in senso moderno.\nIl primo re di Sicilia ricevette infatti la dignit\u00e0 regia dalla sanzione del Parlamento, e l\u2019evento impose il canone \u2013 seppur non codificato \u2013 per cui tutti i successivi sovrani del Regno di Sicilia avvicendatisi sul trono dovessero conseguire l\u2019assenso (pi\u00f9 che l\u2019approvazione) del Parlamento\nIl parlamento siciliano era costituito da tre \"rami\" (\"feudale\", \"ecclesiastico\" e \"demaniale\"). \nIl ramo feudale era costituito dai nobili rappresentanti di contee e baronie, il ramo ecclesiastico era formato da arcivescovi, vescovi, abati e archimandriti, mentre il ramo demaniale era costituito dai rappresentanti delle 42 citt\u00e0 demaniali della Sicilia. Il primo parlamento normanno non era deliberativo, ed aveva solamente una funzione consultiva e di ratifica dell'attivit\u00e0 del sovrano, specialmente nella tassazione, nell'economia e nella gestione dei rapporti con le potenze straniere. I deputati erano scelti fra i nobili pi\u00f9 potenti.\nPrimo cambiamento radicale si ebbe con Federico II di Svevia, che permise l'accesso parziale anche alla societ\u00e0 civile, come le citt\u00e0 demaniali.\nFederico riun\u00ec un \"parlamento\" nel settembre del 1221 a Messina noto come \"Assise di Messina\", dove procedette al riordino della normativa del \"Regnum\" promulgando un ulteriore nucleo di \"assisae\", quattro o cinque, concepite a difesa della morale, dell'ordine e dei \"buoni costumi\" del Regno, primo nucleo di quelle che nel 1231 sarebbero state promulgate a Melfi come Constitutionum Regni Siciliarum, integrate poi nella assise di Siracusa del 1233.\nDagli Angioini al Viceregno di Sicilia.\nDopo un periodo in secondo piano durante la dinastia degli Angioini, il parlamento divenne il fulcro fondamentale della organizzazione del Vespro siciliano. Il 3 aprile 1282, durante la sollevazione, la bandiera gialla e rossa con la triscele al centro venne adottata dal parlamento e ancora oggi costituisce la bandiera siciliana. Fu poi una delegazione del parlamento a recarsi da Pietro d'Aragona a offrirgli la corona, in quanto marito di Costanza II di Sicilia.\nPietro III di Aragona il 31 agosto 1282 sbarc\u00f2 a Trapani con il suo esercito e il 4 settembre fu incoronato re a Palermo dal parlamento col nome di Pietro I di Sicilia.\nIl 16 ottobre venne convocata un'assemblea da cui parteciparono i sindaci del Val di Noto nella sede del Castello Ursino a Catania, in seguito sede della residenza reale. In quegli anni il parlamento fu convocato anche a Messina. Dopo le guerre del Vespro ed il successivo insediamento di Federico III di Sicilia che nel 1296 fu proclamato dal parlamento convocato a Palermo, nel 1297 rafforz\u00f2 il proprio ruolo centrale. In quest'epoca il parlamento, che era composto prevalentemente da feudatari, sindaci delle citt\u00e0, dai conti e dai baroni, era presieduto e convocato dal re. Il parlamento costituzionalmente aveva il compito di eleggere il re e di svolgere anche la funzione di organo garante del corretto svolgimento della giustizia ordinaria esercitata da giustizieri, giudici, notai e dagli altri ufficiali del regno.\nNel 1410 il parlamento siciliano tenne al Palazzo Corvaja di Taormina, alla presenza della regina Bianca di Navarra, una storica seduta per l'elezione del re di Sicilia in seguito alla morte di Martino e nel 1446 ancora a Castello Ursino una seduta con Alfonso V d'Aragona, e sedute ovunque convenisse il re. Con i successivi sovrani aragonesi la Sicilia perse la sua autonomia politica e un vicer\u00e9 govern\u00f2 l'isola, affiancato da un presidente del Regno, che presiedeva le sedute del parlamento.\nCon Carlo V nel 1532 fu di nuovo convocato un parlamento a Palermo nella \"sala gialla\" di Palazzo Reale, che continu\u00f2 a riunirsi anche sotto Filippo II (nel 1556 a Messina e nel 1567 ancora a Palermo), conservando una sua autorevolezza nei confronti del vicer\u00e9, che risiedeva anch'egli al palazzo Reale di Palermo. Nel 1637 il Presidente del Regno Luigi Moncada, Duca di Montalto, fece affrescare da artisti come Giuseppe Costantino, Pietro Novelli e Gerardo Astorino, la sala Duca di Montalto, antico deposito delle munizioni, trasformandolo in sala delle udienze estive del Parlamento.\nI Borbone.\nNel 1734, Carlo di Borbone, mosse alla conquista del trono del Regno di Sicilia sottraendolo alla dinastia degli Asburgo d'Austria nel febbraio 1735, e fu proclamato re a Palermo nel luglio 1735.\nIl suo successore, il giovane Ferdinando III, a sedici anni, raggiunta la maggiore et\u00e0 nel 1767, non conosceva ancora i suoi due regni ed in particolare le differenze che li caratterizzavano. Spesso accettava le decisioni del primo ministro Tanucci senza neanche discuterne e lo stesso primo ministro ebbe a scrivere di lui: \nI reali di Borbone tornarono a stabilirsi a Palermo, a Palazzo Reale, nel 1806 a causa dell'invasione francese di Napoli. \nFerdinando III, nel 1810, riun\u00ec il Parlamento siciliano domandando personalmente aiuti adeguati per la salvaguardia del regno minacciato dai Francesi, ma la rivolta esplose nell'isola. Lord William Bentinck, il comandante delle truppe britanniche nell'isola, lo costrinse a nominare reggente del regno il figlio Francesco il 16 gennaio 1812, e un nuovo governo fu insediato con i notabili siciliani.\nDal 1811 avevano sede al Palazzo ex Ministeri il Luogotenente Generale del Regno, la Real Segreteria e i Ministeri di Stato.\nIl parlamento costituzionale.\nA Palermo, il 19 luglio 1812, il Parlamento siciliano, riunito in seduta straordinaria, dichiar\u00f2 abolito il regime feudale, promulg\u00f2 la costituzione siciliana del 1812, decret\u00f2 l'abolizione della feudalit\u00e0 in Sicilia e approv\u00f2 una radicale riforma degli apparati statali.\nLa Costituzione prevedeva un parlamento bicamerale, formato da una Camera dei comuni, composta da rappresentanti del popolo, con carica elettiva, e una Camera dei pari, costituita da ecclesiastici, militari ed aristocratici con carica vitalizia e di nomina regia. Le due camere, convocate dal sovrano almeno una volta l'anno, detenevano il potere legislativo, ma il re deteneva potere di veto sulle leggi del parlamento. Il potere esecutivo era affidato al sovrano; mentre il potere giudiziario era detenuto da giudici formalmente indipendenti, ma, in realt\u00e0, sottoposti alle decisioni della corona. Il Parlamento abol\u00ec anche l'antica suddivisione amministrativa della Sicilia nei tre valli di Mazara, Noto e Valdemone e stabil\u00ec l'istituzione di 23 distretti.\nIn esito al Congresso di Vienna del 1815 Ferdinando III torn\u00f2 a Napoli, disapplicando in effetti la costituzione, e nel dicembre 1816 riunific\u00f2 formalmente i due regni nell'unico regno delle Due Sicilie, assumendo il nome di Ferdinando I delle Due Sicilie, e cos\u00ec provocando la decadenza, anche giuridica, di costituzione e parlamento siciliani.\nCon i Borbone-Due Sicilie la Sicilia, dopo secoli di indipendenza, si ritrov\u00f2 governata da Napoli e la ricostituzione del parlamento si riebbe durante i moti del giugno 1820 quando fu riaperto il parlamento, ripristinata la costituzione siciliana del 1812 e venne proclamato un governo che dur\u00f2 pochi mesi, fino a quando fu inviato da Napoli un esercito che riconquist\u00f2 l'isola.\nIl parlamento del 1848-49.\nFu soprattutto nella Rivoluzione del gennaio 1848, che riacquist\u00f2 la sua centralit\u00e0. Le elezioni per i deputati furono convocate dal Comitato Generale per il 15 marzo nei comuni e il 18 nei distretti. Era composto da 154 deputati dei Comuni e 185 dei Pari.\nA Palermo, il 25 marzo dello stesso anno, dopo 33 anni, si riuniva il \"Parlamento generale di Sicilia\" nella chiesa di San Domenico, con un governo rivoluzionario composto da un presidente ed i ministri eleggibili dallo stesso presidente. Vincenzo Fardella di Torrearsa fu eletto presidente del parlamento e Ruggero Settimo capo del governo, e fu adottata la costituzione del 1812. L'1 aprile fu proclamato il Regno di Sicilia come monarchia costituzionale, indipendente dal Regno delle Due Sicilie e il 13 aprile si dichiar\u00f2 decaduta la dinastia borbonica. Il 10 luglio il parlamento decret\u00f2 una nuova costituzione, sopprimendo anche la Camera dei pari e l'11 si offr\u00ec il trono vacante di Sicilia al Duca di Genova Ferdinando di Savoia-Genova, figlio secondogenito di Carlo Alberto di Savoia, con il nome di Alberto Amedeo di Savoia, che per\u00f2 il 24 non accett\u00f2.\nMa la vita del Parlamento del 1848-49 dur\u00f2 solo 15 mesi. Infatti dopo il cosiddetto \"decreto di Gaeta\" del 28 febbraio 1849 Ferdinando II di Borbone da Messina inizi\u00f2 a riprendere possesso della Sicilia e il 4 aprile il generale Filangieri dopo aspri combattimenti occup\u00f2 Catania.\nIl 14 aprile il parlamento siciliano riunito a Palermo accettava (con 55 deputati a favore e 33 contro) le proposte fatte da re Ferdinando II nel proclama del 28 febbraio in un primo tempo rifiutate: uno statuto ispirato alla costituzione del 1812, un proprio Parlamento con una Camera dei pari e una Camera dei comuni, e la nomina di un vicer\u00e9. \nIl 19 aprile 1849, sotto i colpi delle cannoniere napoletane dal mare, si riun\u00ec per l'ultima volta.\nMa ormai il Borbone continu\u00f2 la guerra: il 5 maggio l'avanzata delle truppe napoletane arriv\u00f2 sino a Bagheria, alle porte della capitale, dove vi furono alcuni scontri tra l'8 e il 10 maggio.\nGiunse quindi la notizia che il sovrano aveva concesso l'amnistia, il governo si sciolse il 14 maggio 1849 e l'indomani le truppe borboniche entrarono a Palermo, mentre i 43 leader siciliani, esclusi dall'amnistia, fuggirono in esilio a Malta.\nLa mancata Assemblea del 1860.\nDurante la dittatura di Garibaldi il prodittatore della Sicilia Antonio Mordini il 5 ottobre 1860 aveva indetto i collegi elettorali per il 21 ottobre \"per eleggere i rispettivi loro deputati\" e con un decreto del 9 ottobre, \"per la convocazione di un'Assemblea di rappresentanti del popolo, a Palermo, il 4 novembre\". Il parlamento siciliano sarebbe tornato cos\u00ec di fatto in vita.\nMa una serie di pressioni, dibattiti e contrasti, lo indussero a modificare il decreto e ad annunciare che in quella data si sarebbe svolto solo il plebiscito per sancire l'annessione con il Regno d'Italia.\nIl parlamento regionale.\nL'Assemblea regionale siciliana (ARS) dal 1947 \u00e8 l'organo legislativo della Regione siciliana, come previsto dal suo statuto speciale del 15 maggio 1946. \nIn virt\u00f9 del suo particolare stato legislativo e storico, \u00e8 l'unica assemblea regionale all'interno della Repubblica italiana i cui componenti sono definiti deputati dall\u2019art. 7 dello Statuto speciale autonomistico, che \u00e8 adottato con la legge costituzionale n.2/1948. Questo aspetto, unitamente alla peculiare autonomia regolamentare e organizzativa, sancita dall\u2019art. 4 dello stesso Statuto, fa s\u00ec che l\u2019Assemblea regionale siciliana sia l\u2019unico organo legislativo regionale all\u2019interno della Repubblica italiana cui \u00e8 riconosciuta la dignit\u00e0 di parlamento. \nSi tratta, inoltre, della prima assemblea legislativa elettiva regionale riunitasi in Italia dopo la fine della seconda guerra mondiale. La prima seduta parlamentare, dopo le elezioni regionali del 30 aprile 1947, infatti avvenne il 25 maggio 1947."}
{"id": "756978", "revid": "287204", "url": "https://it.wikipedia.org/wiki?curid=756978", "title": "Pizzo di Claro", "text": "Il Pizzo di Claro, detto anche Visagno, \u00e8 una montagna del Cantone Ticino, situata nella localit\u00e0 di Claro. \u00c8 l'ultima vetta a meridione dell'articolata costola del Gruppo dell'Adula. I suoi fianchi separano il distretto di Bellinzona dalla Val Calanca. Sulle sue pendici si trova il laghetto di Canee.\nDescrizione.\nSi erge dal fondovalle del versante occidentale per oltre 2400\u00a0metri. La cima vera e propria si trova a quota 2727m s.l.m affacciandosi sulla Valle di Cresciano, mentre l'anticima, di 7m pi\u00f9 bassa, anche detta \"cima sud\" si affaccia sul bellinzonese e la Valle Riviera. \nLe due cime sono collegate da una facile cresta lunga circa 150\u00a0m; questa struttura ne fa nel suo versante nord-occidentale un enorme trapezio ben visibile in buona parte della Valle Leventina.\nIl versante che si affaccia sulla valle del Ticino \u00e8 diviso in due dalla costola del \"Pienloscion\", formando a sud la conca del lago Canee e a nord il finale della valle di Cresciano. La vetta con la sua mole imponente dai profili marcati e dalle linee eleganti \u00e8 costante presenza nel paesaggio del bellinzonese. Il poeta Giorgio Orelli nella sua poesia \"Dio vuole ch'\u00e8 sabato\" cos\u00ec ne parla:\nGeologia.\nLa montagna \u00e8 composta principalmente da diversi tipi di Gneiss granitici, tipici della regione. Avvicinandosi alla vetta, diventano frequenti le Anfiboliti(comunque sempre affiancate dallo Gneiss) e si possono trovare alcune Eclogiti, indici di un alto grado di metamorfismo.\nLa cresta del \"Pienloscion\", la cresta nord-est (che conduce al \"Torrone Rosso\") e lo sperone sud sono costituite da Gneiss con alcune Anfiboliti e talvolta rocce ultamafiche. La parte sommitale, comprese le due cime, presentano invece materiale marmoreo.\nVie d'ascesa.\nVia normale dalla Calanca - difficolt\u00e0: T4.\nL'itinerario pi\u00f9 facile e breve parte dai monti sopra Arvigo, in Val Calanca, ai quali si pu\u00f2 giungere in auto attraverso una strada di montagna. Arrivati all\"'alpe di Stabveder\", a quota 1948m, si intraprende il percorso a piedi verso ovest, scavalcando una prima cresta, dalla quale si proseguir\u00e0 su un sentiero pianeggiante fino a giungere ai piedi della parte sommiate del pizzo. Da l\u00ec, il sentiero diventa un po' pi\u00f9 difficile (T4, nella classificazione Svizzera) proseguendo in una ripida pietraia a forma di anfiteatro detta \"val Granda\". Una volta usciti dal canalone, ci si ritrova a percorrere nuovamente una parte pianeggiante (sebbene ci si trovi su un pendio piuttosto ripido) che porta all'ultima salita verso la cresta a quota 2660m. Una volta raggiunta la cresta, si percorrono ancora pochi metri e si sbuca sulla parte sommiate, appena sotto la cima nord. Per raggiungere la cima sud, basta percorrere la facile cresta lunga un centinaio di metri.\nVia normale da Claro - difficolt\u00e0: T4.\nDal paese di Claro parte una moltitudine di sentieri che sale le pendici della montagna. Partendo dalla frazione di Scubiago (300m s.l.m) si imbocca il sentiero che sale nel bosco di pini e in circa un'ora di cammino conduce a \"Moncrino\" (805 m s.l.m). Da qui si continua in salita verso i monti di \"Benz\" e si sale attraverso un ripido bosco di abeti fino all\"'alpe Peurett\" a quota 1745m s.l.m. Scegliendo la via che conduce al laghetto di Can\u00e9e, si prosegue su un sentiero in pendenza che conduce appunto al lago. Giunti al laghetto, il sentiero diventa pi\u00f9 difficile da trovare man mano che si avanza nella pietraia e aumenta in difficolt\u00e0 (T4). Avvicinandosi alla cima l'itinerario diventa ancora pi\u00f9 ripido, fino ad arrivare alla cima sud. \nCome itinerario non \u00e8 molto pi\u00f9 difficile rispetto a quello dalla Val Calanca, ma \u00e8 pi\u00f9 faticoso in quanto presenta un dislivello (quasi 2500m verticali) e una lunghezza complessiva maggiore. Il tempo di salita va dalle 7 alle 8 ore.\nVia sud (Monti di Saur\u00f9) - difficolt\u00e0: T4.\nUna via pi\u00f9 lunga, che viene solitamente percorsa in due giorni; prevede la salita dal paese di Lumino fino ai \"monti di Saur\u00f9\" a quota 1300m s.l.m, ai quali si pu\u00f2 giungere pure con una teleferica dal piano. Da \"Saur\u00f9\" si possono intraprendere due sentieri di diversa lunghezza che conducono alla Capanna Brogoldone, situata su un terrazzo a 1906m di altezza dalla quale si ha una vista panoramica sul bellinzonese. Proseguendo verso nord, si supera il bivio per il \"Pizzo Molinera\" e si raggiunge la cresta nei pressi del \"passo di Mem\", che conduce fino alla base dello sperone sud. Da qui si scende verso il lago di Can\u00e9e per incrociare il sentiero che sale da Claro, sul quale si prosegue salendo fino alla cima.\nVia Lumino - difficolt\u00e0: T5.\nSimile alla via sud, segue lo spartiacque fra la valle Riviera e la val Calanca. Una volta superato il \"passo di Mem\", si segue la cresta fino allo sperone sud, sul quale si intraprende una via pi\u00f9 ripida e difficile (T5), con alcuni passaggi di arrampicata fino al grado II che porta direttamente alla cima sud.\nParete Nord - difficolt\u00e0: AD.\nItinerario alpinistico difficile, che comprende passi di scalata fino al terzo grado. Dall\"'alpe di Simidi\" si sale il ripido pendio verso il Torrone Rosso (2332m s.l.m), arrivati su questa cima, si segue la cresta che avvolge il laghetto di Can\u00e9e e conduce alla cima Nord a quota 2727m s.l.m.\nGara di corsa in salita.\nIn ottobre si svolge una corsa in salita, chiamata Claro-Pizzo, lungo il sentiero che conduce da Claro alla cima sud. L'evento conta circa 200 partecipanti ogni anno e permette agli atleti di affrontare un dislivello di 2500m lungo un percorso di 9.2km."}
{"id": "756980", "revid": "10728", "url": "https://it.wikipedia.org/wiki?curid=756980", "title": "Adam le Roi", "text": ""}
{"id": "756981", "revid": "106908", "url": "https://it.wikipedia.org/wiki?curid=756981", "title": "Prenomi polacchi", "text": "Questa voce raccoglie i prenomi tipici della lingua polacca, con l'equivalente in italiano (dove esiste)."}
{"id": "756982", "revid": "1124164", "url": "https://it.wikipedia.org/wiki?curid=756982", "title": "Chiesa dei Santi Fermo e Rustico (Caravaggio)", "text": "La chiesa dei Santi Fermo e Rustico, il cui titolo completo \u00e8 Insigne Chiesa Arcipretale dei Santi Fermo e Rustico Martiri in Caravaggio, \u00e8 la sede della parrocchiale della citt\u00e0 di Caravaggio, in Lombardia, nonch\u00e9 uno degli edifici pi\u00f9 antichi del borgo; in stile gotico lombardo, fu edificata nella sua forma nel XIII secolo, probabilmente su un edificio sacro preesistente. Seppure la chiesa parrocchiale sorga in territorio bergamasco, appartiene a livello ecclesiastico alla diocesi di Cremona, della quale Caravaggio \u00e8 il centro pi\u00f9 espanso.\nStoria.\nSecondo la leggenda, nel 306 i due santi Fermo e Rustico transitarono per la citt\u00e0 e resuscitarono un morto. L'elemento leggendario si scontra per\u00f2 con la mancanza di rilievi archeologici che permettano di accertare l'esistenza di insediamenti stabili nel territorio comunale in un'epoca tanto remota.\nI primi documenti che fanno riferimento esplicito alla chiesa risalgono al 1196 e al 1218; \u00e8 certo, tuttavia, che le sue origini siano anteriori, e che probabilmente un primo edificio sacro fu eretto contestualmente alla nascita stessa del paese, ancora prima dell'anno 1000.\nConcepita in stile romanico, la chiesa \u00e8 caratterizzata da un aspetto tipicamente lombardo-gotico, per via delle trasformazioni cui fu sottoposta successivamente alla prima edificazione; un esempio di modifica intervenuta in epoca successiva \u00e8 dato dal portale, in cui figura san Bernardino con l'aureola, e che quindi \u00e8 sicuramente posteriore al 1450 (poich\u00e9 il santo fu canonizzato in quell'anno).\nLe stesse navate laterali (e di conseguenza l'alzata centrale) furono aggiunte nel 1429, alterando l'originaria forma \"a capanna\". Si procedette contestualmente alla realizzazione delle cappelle laterali, le quali, nonostante numerose modifiche successive, presentano numerose dedicazioni e (nella terza a sinistra) decorazioni murali del periodo medievale. Fino all'inizio del XX secolo le cappelle ospitavano anche lunghe lapidi tombali intestate a illustri famiglie locali.\nL'interno dell'edificio di culto fu fortemente trasformato fra il 1777 ed il 1798; nonostante l'opposizione della cittadinanza si volle procedere ad un notevole rimaneggiamento della struttura interna della chiesa in favore di uno stile pi\u00f9 marcatamente barocco. I lavori furono guidati dal pittore scenografo piemontese Fabrizio Galliari, cui venne anche affidata la ristrutturazione del presbiterio e del coro. Fra i principali interventi di rinnovamento architettonico disposti da Galliari si evidenziano la chiusura dei pilastri mediante paraste a capitello corinzio e la collocazione di grandi medaglie da istoriare sulle volte, che vennero foderate. Precedentemente austero, l'aspetto della chiesa divenne in questo modo spiccatamente barocco, seguendo vicende analoghe a quelle del duomo di Crema; al contrario di quest'ultimo, tuttavia, la Chiesa di San Fermo e Rustico conserva inalterate le forti correzioni settecentesche.\nUn importante restauro avvenne nel 1932; nel 1990 fu operata una nuova opera di ripulitura della facciata.\nDescrizione.\nFacciata.\nLa facciata della chiesa appare tripartita fra due pilastri quadrati, posti agli estremi, e due colonne interne semicircolari, che salendo passano a quadrate per sostenere l'alto frontone; l'aspetto slanciato \u00e8 accentuato dalle cinque guglie ottagonali. La parte centrale \u00e8 caratterizzata da un portale in marmo, sovrastato da un grande rosone a dieci raggi.\nIl frontone della facciata \u00e8 dominato da tre nicchie con le statue della Madonna, di san Fermo e di san Rustico; nella lunetta del portale figura un affresco di Giovanni Moriggia raffigurante la Vergine col Bambino e i santi Fermo e Rustico.\nLa colorazione diseguale del cotto della facciata, unitamente alla presenza di alcune finestre mai aperte, porta a pensare a numerose modifiche intervenute in corso d'opera rispetto al progetto originario.\nInterno.\nSul finire del XVIII secolo, appena terminato il rivestimento delle volte disposto da Fabrizio Galliari, si decise di commissionare gli affreschi delle sedici medaglie che sovrastano le campate, in modo da approfittare dei ponteggi gi\u00e0 presenti. Ricevettero l'incarico i pittori milanesi Federico e Carlo Ferrario, padre e figlio. Rispetto alle altre opere dei Ferrario, i medaglioni della chiesa di san Fermo e Rustico, ispirati a fatti biblici, sono caratterizzati da colori meno accesi e pi\u00f9 ponderati, . Danneggiate dall'incuria, dall'umidit\u00e0 e dal pulviscolo, le medaglie vennero pulite nel 1931 da Luigi Pastro, .\nSoggetti delle medaglie.\n \"I corvi recano il pane a Elia\" \n \"Daniele e l'idolo Bel\" \n \"Davide e Abigail\" \n \"Davide compra l'aia di Ornan\" \n \"Immolazione di Isacco\" \n \"Il libro dei sette sigilli\" \n \"Melchisedech offre i pani\" \n \"Abramo e i tre angeli\" \n \"Mos\u00e8 discende dal Sinai con le tavole\" \n \"Davide versa l'acqua in libazione a Dio\" \n \"Preparazione del tabernacolo\" \n \"Agar e Ismaele nel deserto\" \n \"Elia e l'Angelo\" \n \"La verga di Aronne\" \n \"Mos\u00e8 al roveto ardente\" \n \"Incontro di Giacobbe con Esa\u00f9\" \nCappella di san Rocco e san Sebastiano.\nLa cappella era originariamente dedicata a san Gottardo, poi ricordato e raffigurato anche nella cappella di Sant'Ambrogio. L'opera principale \u00e8 la \"Madonna col Bambino e santi Francesco, Rocco e Sebastiano\", . San Francesco rappresenta forse allegoricamente il donatore del dipinto, e san Rocco raffigura l'autore stesso. L'opera \u00e8 racchiusa in una ancona lignea della fine del XVI secolo; il suo paliotto apparteneva tuttavia all'altare della cappella del Santissimo Sacramento.\nAi lati della cappella si trovano due piccole tele centinate raffiguranti a sinistra \"Santo Stefano\", e a destra \"San Lorenzo\". Le due tele risalgono ai primi anni del Seicento, e potrebbero essere ricondotte, per affinit\u00e0 di stile, al caravaggino Giovanni Battista Secco, detto il Caravaggino .\nLe pareti laterali e la volta della cappella ospitano inoltre cinque storie della vita di San Rocco: \"San Rocco fra gli appestati\", \"San Rocco presentato a papa Urbano V\", \"San Rocco in carcere\", \"San Rocco e l'angelo\" e \"Tre putti con la palma e la corona\". Di queste, le ultime tre, collocate alla volta della cappella, sono state sottoposte ad un intervento di restauro sul finire del XX secolo.\nCappella di sant'Antonio di Padova.\nSino al 1674 l'altare situato nella cappella ospitava una tela con l'effigie di sant'Antonio da Padova; da quell'anno \u00e8 al contrario presente la nicchia con una statua del santo.\nGli originari stucchi decorativi che adornavano la volta furono rimossi nel 1923, quando il pittore Mario Albertella vi affresc\u00f2 \"Ezzelino da Romano davanti a sant'Antonio\", \"Sant'Antonio benedice con l'ostensorio\", \"Gloria di sant'Antonio\". Lo stesso Albertella raffigur\u00f2, nella vetrata del lunettone, \"Sant'Antonio tra gli indigeni africani\".\nAi lati, la cappella ospita due dipinti risalenti alla seconda met\u00e0 del XVII secolo raffiguranti miracoli del santo: il \"Miracolo del piede riattaccato\" e \"Sant'Antonio risuscita un morto\".\nCappella della Beata Vergine del Rosario.\nLa cappella era originariamente dedicata a san Giovanni evangelista, e fu intitolata alla Madonna del Rosario solamente attorno al 1650. Per l'occasione venne decorata con numerosi stucchi e tele, che sono rimasti inalterati, con la sola eccezione del simulacro della Vergine nella nicchia centrale, sostituito nel 1937 con una statua lignea dello scultore gardenese Moroder, e dello smantellamento degli stucchi seicenteschi, terminato nel 1923 ma avviato gi\u00e0 sul finire del XVIII secolo.\nLa lesena d'ingresso e il sottarco ospitano una fascia dipinta dell'Albertella.\nI dipinti ad Andrea Asper; ai lati e nella volta si trovano quindici pannelli con i \"Misteri del Rosario\" risalenti al XVII secolo; di fronte a sinistra, \"San Gerolamo\"; a destra, \"San Domenico e la Madonna\" (datati 1655 e firmati da Asper).\nCappella di San Bernardino, o del Suffragio.\nLa cappella, \"undique depicta\" (interamente dipinta), era originariamente intitolata al solo san Bernardino da Siena, di cui ospitava un'immagine sopra all'altare. Successivamente vi fu collocato anche un dipinto con il \"Crocifisso tra san Bernardino e l'Angelo custode\".\nNel 1709 la cappella si arricch\u00ec del paliotto dell'altare, con un finto intarsio marmoreo in scagliola a rabeschi recante la figura centrale di San Bernardino, a firma di Pietro Solari; in seguito si aggiunsero l'ancona (con la pala) e la balaustrata. Il quadro posto sopra l'altare, raffigurante \"San Bernardino e santa Maria del Suffragio\", \u00e8 circondato da una cornice adorata ed \u00e8 opera di Francesco Bradella (prima met\u00e0 del XVIII secolo).\nAi lati si trovano due piccole tele del Seicento, raffiguranti \"San Pietro martire\" (a sinistra) e \"Santa Caterina da Siena\" (a destra). Le pareti laterali ospitano altre due tele del medesimo periodo, raffiguranti \"Santa Teresa d'Avila\" e \"San Mauro\", ritoccate nel 1931.\nLa cura e la decorazione della cappella furono amministrate dal Monte dei Morti, con sede all'imbocco di porta Folcero, il quale raccoglieva offerte per il culto dei defunti.\nCappella dell'Apparizione.\nA differenza delle precedenti quattro, la cappella dell'Apparizione \u00e8 collocata al termine del transetto laterale che d\u00e0 ingresso alla cappella del Santissimo Sacramento; \u00e8 dedicata alla Madonna di Caravaggio, e fu costruita solo nel 1841. In precedenza al culto dell'Apparizione era riservata la cappella di San Pietro e Sant'Andrea, il cui altare, viceversa, era collocato a chiusura del transetto, prima dell'edificazione della nuova cappella.\nLa cappella ospita \"L'Apparizione della Madonna a Giannetta\", di Giovanni Moriggia, risalente al 1844. Incorniciata da un'ancona bianca, la tela rappresenta il miracolo dell'apparizione mariana conferendovi un'atmosfera monumentale.\nAi quattro angoli della cupola neoclassica sono affrescati altrettanti angeli, recanti invocazioni della \"Salve Regina\".\nSarcofago di Fermo Secco.\nIl sarcofago di Fermo Secco, morto nel 1401, \u00e8 in parte murato nella parete del transetto di fronte alla cappella del Santissimo Sacramento; vi fu trasportato dalla cappella di Sant'Ambrogio, fondata dalla stessa famiglia Secco. Il bassorilievo sul lato del sarcofago raffigura la \"Vergine col Bambino tra sant'Antonio abate e san Marco\", i quali le affidano simbolicamente la famiglia Secco; sulla sinistra sono raffigurati il padre Fermo e i tre figli Gianluigi, Marco ed Emanuele, mentre sulla destra compaiono la madre, Florida dei conti d'Arco, e la figlia Antonia. Ai due lati sono rappresentati gli stemmi dei rispettivi casati.\nIl fastigio soprastante ospita un epitaffio in distici latini, che narra le imprese di Fermo, tessendone un elogio. La grafia \u00e8 gotica, come lo \u00e8 il resto del sarcofago. Fermo Secco vi \u00e8 descritto come signore di Calcio e castellano di Angera, di Dertona e di Novara, oltre che valoroso condottiero presso i confini di Trento.\nAl sarcofago di Fermo Secco faceva anticamente da contraltare un monumento alla famiglia Sforza, che sorgeva nella navata centrale della chiesa, davanti all'altare maggiore; i resoconti storici lo descrivono come un complesso marmoreo rotondo, con diversi stemmi scolpiti delle famiglie Sforza Bentivoglio (il ramo caravaggino degli Sforza era stato infatti iniziato da Giampaolo Sforza, figlio di Ludovico il Moro, e dalla moglie Violante Bentivoglio). In un secondo momento il monumento fu ricollocato all'esterno della chiesa, all'entrata del cimitero che ne occupava il lato sud, dietro al campanile.\nCappella del Santissimo Sacramento.\nLa cappella, costruita tra la fine del Quattrocento e i primi anni del Cinquecento, si affacciava originariamente sull'antico cimitero cittadino, collocato nelle sue adiacenze; solo in un secondo momento venne incorporata alla chiesa. , autore dell'Incoronata di Lodi. Nella cupola, a forma di calotta semicircolare, sono rappresentate, sullo sfondo azzurro del cielo, le schiere angeliche, mentre in basso, affacciati ad una balaustra, sono gli \"Gli Apostoli\" e \"Angeli Musicanti\". L'affresco \u00e8 del pittore caravaggino Francesco Prata (prima met\u00e0 del XVI secolo). Sono invece di mano del celebre manierista cremonese Bernardino Campi gli apostoli nei pennacchi ( \"San Luca\", \"San Giovanni Evangelista\" \"San Matteo\" \"San Marco)\" autore anche degli affreschi sottostanti\":\" \"L'Ultima Cena\" e \"L'Annunciazione\" \"La Lavanda dei piedi\" e \"La deposizione\", \"Ges\u00f9 e la Samaritana\". La tela coeva al centro con \"Il Redentore\" \u00e8 invece erroneamente attribuito a Giovan Battista Secco.\nTransetto destro.\n \"L'Apparizione di Ges\u00f9 a Margherita Maria Alacoque\" (Mario Albertella, 1923).\nAltare maggiore e coro.\n \"Arcibanco\" (Bottega dei Carminati, XVII secolo).\n Altar Maggiore (XVIII secolo).\nNel coro si pu\u00f2 ammirare al centro la grande pala del pittore barocco Giulio Cesare Procaccini, (1570-1625), \"Madonna col Bambino e i santi Fermo e Rustico\" che mostra una raffinata ricerca di effetti luministici caratteristica del pittore di scuola emiliana. Ai lati, affreschi con \"Martirio dei santi Fermo e Rustico\" (Giovanni Moriggia, 1834) e \"I santi Fermo e Rustico passando per Caravaggio risuscitano un morto\" (XVII-XVIII secolo).\nCappella delle SS. Reliquie.\n\"Madonna col Bambino e i santi Ambrogio, Carlo\" \"e Gottardo\" (XVII secolo).\nCappella della deposizione.\nOspita una pala con \"Cristo deposto\", affollata composizione dovuta al pittore manierista locale Francesco Prata, allievo del Romanino (prima met\u00e0 del XVI secolo).\nCappella dei santi Pietro e Andrea.\nRecentemente restaurata, contiene una \"Madonna col Bambino tra i santi Pietro e Andrea\" firmata dal pittore caravaggino Cristoforo Ferrari de' Giuchis (notizie sec. XV fine- sec. XVI inizio, 1504).\n Cappella di san Giuseppe\nContiene un notevole trittico rinascimentale con \"La Nativit\u00e0\", \"San Cristoforo\", \"Santa Caterina d'Alessandria\". L'opera, realizzata dal pittore locale Nicola Moietta nel 1529, mostra evidenti influssi leonardeschi e luineschi.\nCappella del fonte battesimale.\n\"Il Battesimo di Ges\u00f9\" (Coriolano Malagavazzo, 1571).\nCampanile.\nLa chiesa \u00e8 affiancata, sulla destra (rispetto all'osservatore situato all'esterno), da un campanile alto 71-76 metri, la cui edificazione fu iniziata il 29 giugno 1500 per volere del governatore veneziano Giovanni Dandolo. In carica da appena dieci mesi, Dandolo voleva dotare la cittadina di un nuovo campanile che sostituisse quello preesistente, di altezza pi\u00f9 modesta, collocato presso il tetto della navata laterale sinistra, fra la cappella di Sant'Ambrogio e la sagrestia, o forse, secondo altri, nello stesso luogo.\nL'attivit\u00e0 di costruzione si interruppe quando il campanile, che andava assumendo caratteristiche architettoniche tipicamente bramantesche, aveva raggiunto l'altezza di 48 metri; i lavori ripresero nel 1515, ma si interruppero nuovamente pi\u00f9 volte fino al 1710, quando fu raggiunto il parapetto della cella campanaria.\nFu solo nel XIX secolo che l'architetto Lewis Gruner propose di far coprire la torre, ancora incompiuta, con un tetto a quattro spioventi, alla quota di 54 metri. Nel 1894 il caravaggino Angelo Bedolini progett\u00f2 un cornicione classico con balaustra che doveva sovrastare la cella campanaria; sulla terrazza disegn\u00f2 una cupola ottagonale, sormontata da un capolino e da una croce. Il progetto fu parzialmente attuato nel 1912, e portato a termine nel 1932; il campanile raggiunse cos\u00ec l'altezza di 71 metri. Non \u00e8 dato sapere se il progetto di Bedolini venne influenzato da un disegno del 1592 inviato privatamente dal costruttore caravaggino Lorenzo Gallonzello a un parente di Roma (assieme ad una pianta della chiesa andata successivamente perduta); l'opera, che pur presenta evidenti somiglianze con il progetto del 1912, fu ritrovata nell'Archivio di Stato di Roma solo nella seconda met\u00e0 del XX secolo.\nIscrizioni sulle campane.\nCampanone.\nSotto questa iscrizione, sul lato est del campanone, \u00e8 scolpita un'immagine della Beata Vergine di Caravaggio; sotto ancora, \u00e8 riportato lo stemma comunale della citt\u00e0. Dalla parte opposta, verso ovest, sono raffigurati un crocifisso e lo stemma della famiglia Sforza; nel 1616, infatti, un componente della famiglia, Muzio Sforza, rivestiva la carica di quarto marchese di Caravaggio.\nInfine, sul lato sud \u00e8 inciso l'anno di fusione (1614), mentre a nord sono riportate informazioni sullo scultore:\nOrgano a canne.\nL'organo \u00e8 stato costruito dai Fratelli Serassi nel 1841, op.555. \u00c8 collocato in cornu epistolae in un'elegante cassa lignea di fine Settecento in stile neoclassico.\nIl prospetto dell'organo \u00e8 composto da 25 canne di stagno appartenenti ai registri di Principale 16', Principale 8' e Principale II 8'; queste sono disposte in tre cuspidi con le bocche allineate. Caratteristica inusuale e interessante \u00e8 il somiere indipendente posto davanti alla facciata dove si trova il registro di Oboe 8' Soprani; originariamente era sede del particolare e innovativo registro in ottone delle Trombe forzate 8' Soprani, in seguito rimosso.\nLa consolle \u00e8 di tipo \"a finestra\" e dispone di due tastiere di 58 tasti (Do1-La5). La tastiera superiore comanda il Grand Organo; i tasti cromatici sono in legno d'ebano mentre i tasti diatonici sono stati ricoperti in galalite, probabilmente in un intervento successivo. La tastiera inferiore comanda l'Organo Eco e i tasti cromatici, cos\u00ec come per la tastiera superiore, sono in legno d'ebano mentre i tasti diatonici sono ricoperti in osso, quindi non modificati. La prima ottava di entrambe \u00e8 cromatica e la divisione Bassi-Soprani \u00e8 tra Si2 e Do3.\nLa pedaliera dritta non originale \u00e8 di costruzione Giuseppe Franceschini; si compone di 25 pedali (Do1-Do3) con le prime 12 note reali della prima ottava distesa, mentre la seconda e il Do3 ritornella sulla prima.\nLe due colonne di registri a destra della consolle appartengono al Grand Organo e presentano manette alla lombarda. Vi sono il Pedalone (interno) per la combinazione libera (alla lombarda) e il Pedalone (esterno) Tiratutti del ripieno. A sinistra la colonna di registri appartiene all'Organo Eco e presenta pomelli estraibili ad incastro. Vi \u00e8 poi il Pedalone Tiratutti del ripieno 2\u00b0 Organo.\nAl di sopra della pedaliera vi sono 7 pedaletti per funzioni accessorie.\nCol tempo numerose sono stati gli interventi di restauro e modifica dello strumento. Di notevole rilevanza \u00e8 la riforma operata da Giuseppe Franceschini nel 1838, secondo lo stile ceciliano dell'epoca; vengono eliminati diversi registri tra i quali campanelli, timballi, rullante e cornetta.\nNonostante le varie stratificazioni accumulate lo strumento presenta ancora la quasi totalit\u00e0 dell'originale materiale Serassi."}
{"id": "756988", "revid": "287204", "url": "https://it.wikipedia.org/wiki?curid=756988", "title": "Ostia (liturgia)", "text": "L'ostia \u00e8 una cialda di pane esclusivamente di farina di frumento, solitamente di forma circolare. Si tratta di pane azzimo, secondo le prescrizioni contenute nel capitolo del libro dell'Esodo, prescrizioni tuttora seguite dagli Ebrei nella settimana di Pasqua.\nEtimologia.\nLa parola deriva dal latino \"hostia\", che gi\u00e0 nel latino classico designava la materia di un sacrificio fatto in onore di una divinit\u00e0.\nUso nel Cristianesimo.\nSecondo la dottrina della Chiesa cattolica e di altre Chiese cristiane, durante la celebrazione eucaristica istituita da Cristo nell'Ultima Cena, l'ostia diventa - in un evento definito \"consacrazione del pane\" e interpretato teologicamente in modi diversi (nella Chiesa cattolica come \"transustanziazione\", nella ortodosse come \"trasmutazione\" e nelle Chiese cristiane protestanti \"consustanziazione\", \"impanazione\", ecc.) - il corpo di Ges\u00f9 Cristo, offerto in sacrificio per la redenzione dell'umanit\u00e0.\nLa dottrina della Chiesa cattolica afferma che l'autorit\u00e0 per la valida consacrazione dell'Eucaristia \u00e8 stata conferita da Ges\u00f9 stesso agli apostoli e ai loro successori (vescovi e, in subordine, presbiteri) nell'Ultima Cena. Tale successione apostolica non \u00e8 per\u00f2 riconosciuta dalle Chiese protestanti.\nNella Chiesa cattolica le specie consacrate del pane (ostia) e del vino ricevono il nome di Santissima Eucaristia e sono ricevute dai fedeli durante la Messa. In particolare l'ostia consacrata viene chiamata Santissimo Sacramento e riceve la stessa adorazione (\"latr\u00eda\") dovuta a Dio in quanto in essa \u00e8 la presenza reale di Cristo. Nell'adorazione eucaristica fuori dalla Messa il Santissimo Sacramento \u00e8 custodito nel tabernacolo e pu\u00f2 essere esposto nell'ostensorio. La Chiesa cattolica ha autorizzato anche l'uso di ostie con un minimo contenuto di glutine per i fedeli celiaci."}
{"id": "756998", "revid": "1494169", "url": "https://it.wikipedia.org/wiki?curid=756998", "title": "Ponchielli", "text": ""}
{"id": "756999", "revid": "101478", "url": "https://it.wikipedia.org/wiki?curid=756999", "title": "Meyerbeer", "text": ""}
{"id": "757001", "revid": "101478", "url": "https://it.wikipedia.org/wiki?curid=757001", "title": "Wolf-Ferrari", "text": ""}
{"id": "757005", "revid": "3137", "url": "https://it.wikipedia.org/wiki?curid=757005", "title": "Franco Cagnotto", "text": ""}
{"id": "757017", "revid": "1543377", "url": "https://it.wikipedia.org/wiki?curid=757017", "title": "Pelena-1", "text": "Il Pelena-1 (\"sudario\" in russo) \u00e8 un sistema di disturbo radar (\"jamming\") ad alta potenza per uso basato a terra. Il sistema \u00e8 costruito dall'istituto Gradient FSUE di Rostov sul Don. Le attivit\u00e0 produttive dell'istituto sono in via di acquisizione nella divisione guerra elettronica della OPK Oboronprom United Industrial Corporation (in russo \u041e\u0431\u043e\u0440\u043e\u043d\u043f\u0440\u043e\u043c), industria strategica russa a partecipazione statale.\nProgettato per contrastare il radar AN/APY-2, sensore principale del sistema di sorveglianza aerotrasportato AWACS Boeing E-3 Sentry in uso presso la NATO e altri paesi, il Pelena-1 \u00e8 in grado di inserire un segnale di disturbo sulle frequenze portanti del radar vittima, inseguendo automaticamente le variazioni di frequenza del trasmettitore che tenta di eluderli con la tecnica detta di salto di frequenza o frequency hopping.\nIl sistema Pelena-1 \u00e8 compreso nella lista di sistemi d'arma esportabili dalla Russia.\nCollegamenti esterni.\nE.Yanko - RUSSIAN ARMS 2006 "}
{"id": "757022", "revid": "729019", "url": "https://it.wikipedia.org/wiki?curid=757022", "title": "Mrs. Fields", "text": "Mrs. Fields \u00e8 una catena di negozi, diffusa soprattutto negli Stati Uniti, che vende principalmente biscotti appena sfornati preparati direttamente nel punto vendita.\nFu fondata da Debbi Fields (1956, Park City, Utah) e suo marito nel 1977 con l'apertura del loro primo negozio a Palo Alto, California, vendendo tradizionali biscotti americani preparati in modo artigianale. Fu vista da tutti come un'impresa azzardata perch\u00e9 si riteneva che il negozio non potesse sopravvivere vendendo solo dei biscotti che ognuno si preparava gi\u00e0 in casa. Invece l'idea decoll\u00f2 e nel 1990 inizi\u00f2 il franchising del marchio. Ad oggi \"Mrs. Fields\" ha circa 390 punti vendita negli Stati Uniti e pi\u00f9 di 80 all'estero. Vende anche per corrispondenza.\nIl marchio \"Mrs. Fields\" in Italia \u00e8 in concessione al gruppo Autogrill."}
{"id": "757024", "revid": "599013", "url": "https://it.wikipedia.org/wiki?curid=757024", "title": "Spaventapasseri (disambigua)", "text": ""}
{"id": "757032", "revid": "1573940", "url": "https://it.wikipedia.org/wiki?curid=757032", "title": "Markus Oscarsson", "text": "Ha vinto un argento ai Giochi olimpici di Sydney 2000 e un oro ad Atene 2004 nel K2 1000m in coppia con Henrik Nilsson."}
{"id": "757040", "revid": "1573940", "url": "https://it.wikipedia.org/wiki?curid=757040", "title": "Henrik Nilsson", "text": "Ha vinto un argento alle Olimpiadi di Sydney 2000 e un oro ad Atene 2004 nel K2\u00a01000\u00a0m in coppia con Markus Oscarsson."}
{"id": "757045", "revid": "1568601", "url": "https://it.wikipedia.org/wiki?curid=757045", "title": "Monti Trebulani", "text": "I Monti Trebulani, o Colli Caprensi, costituiscono un massiccio montuoso situato nel cuore della Provincia di Caserta e distaccato dall'Appennino Campano per via della valle del medio Volturno. \u00c8 il secondo gruppo montuoso per altezza della provincia dopo il Matese. La vetta pi\u00f9 alta \u00e8 il Pizzo San Salvatore, m 1037 (prominenza: m 906; isolamento: km 16,81).\nMorfologia.\nIl nome monti Trebulani deriva da quello dell'antica citt\u00e0 di Trebula colonia romana del III-II secolo a.C., che era insediata proprio in questi monti (ora Treglia frazione di Pontelatone). Furono rifugio della popolazione nel IX - X secolo dai saccheggi dei Saraceni. Sono composti dalle seguenti punte:\nI monti sono interamente posizionati nella provincia a nord est di Caserta. Ad est i monti Trebulani si affacciano sul medio Volturno, digradanti verso il fiume. Con vista del massiccio del Matese, a ovest si affacciano sulla pianura campana. Si estendono da nord a sud per 21\u00a0km, dal borgo di S.Antonio Abate in Pietravairano, alla stretta di Triflisco, nel comune di Bellona, mentre da est a ovest dai preappenini di Pignataro Maggiore ad Alvignano per 14\u00a0km. Attualmente tutti i comuni che si trovano all'interno o al ridosso del monti sono membri della comunit\u00e0 montana di \"Monte Maggiore\". Un importante monumento naturalistico che si pu\u00f2 visitare \u00e8 la gotta di San Michele sul Monte Melito ad una altezza di 750 m s.l.m. nel comune di Liberi. Tale grotta \u00e8 aperta al culto del santo nelle festivit\u00e0 liturgiche l'8 maggio e il 29 settembre, che \u00e8 meta di numerosi pellegrini provenienti dai paesi limitrofi.\nFlora.\nCome la maggior parte dei monti dell'Italia centro meridionale la flora \u00e8 caratterizzata da boschi di latifoglia. Nelle zone pi\u00f9 basse inferiori ai 900\u00a0m si trova il Cerro (\"Quercus cerris\"), il leccio (\"Quercus ilex\"), l'acacia (\"Robinia pseudoacacia\"), detta anche gaggia, boschi misti: Frassino (\"Ligustrum vulgare\") con molte variet\u00e0, l'erica arborea (\"Erica arborea\"), il carpino bianco (\"Carpinus betulus\"), il Corbezzolo (\"Arbutus unedo\") l'alloro (\"Laurus nobilis\"); \u00e8 presente anche la macchia mediterranea. Oltre i 900\u00a0m di altitudine si pu\u00f2 trovate la betulla (\"Betula alba\"), il castagno (\"Castanea sativa\"), il faggio (\"Fagus sylvatica\"); tale vegetazione pu\u00f2 osservata nei pressi di monte Melito e Monte Maggiore. Sul monte Scopella \u00e8 presente il pino silvestre (\"Pinus sylvestris\"), per\u00f2 non spontaneo. Spostandosi verso sud, il monte Santacroce e quelli limitrofi sono sprovvisti di vegetazione arborea.\nFauna.\nTra gli animali di grossa stazza si possono trovare il cinghiale e la volpe mentre tra quelli di piccola taglia si trova il riccio, molto comune in Italia, la donnola, il tasso e l'istrice. Di uccelli si trova una grande variet\u00e0 di passeracei come il merlo, il tordo e l'usignolo, mentre le colonie di passeri sono totalmente emigrati nelle citt\u00e0. \u00c8 presente qualche esemplare di picchio, la gazza ladra, i rapaci diurni: il falco e la sirenella, e i notturni: il gufo, la civetta, e il barbagianni. Anche molto diffusi sono i rettili: lucertole comuni, ramarri e serpenti: le bisce, il cerbone e la vipera, localizzata negli \"habitat\" rocciosi."}
{"id": "757055", "revid": "1632387", "url": "https://it.wikipedia.org/wiki?curid=757055", "title": "Rich &amp; Famous", "text": "Rich &amp; Famous \u00e8 un EP pubblicato dalla band heavy metal tedesca Accept nel 2002."}
{"id": "757056", "revid": "110157", "url": "https://it.wikipedia.org/wiki?curid=757056", "title": "Oroci", "text": "Gli Oroci od Oro\u010don (auto designazione: \"Nani\"; da non confondere con gli Orok dell'isola di Sachalin o con gli Oroqen della Cina) sono un gruppo etnico del Kraj di Chabarovsk, in Russia. Parlano la lingua orocia, appartenente alla famiglia linguistica delle lingue tunguse. Secondo il censimento del 2002 vi erano 686 Oroci in Russia.\nGli Oroci sono tradizionalmente collocati nelle regioni meridionali del Kraj di Chabarovsk e sui fiumi Amur e Kopp, in Russia. Nel XIX secolo, molti componenti di questo gruppo migrarono verso Sachalin. Nei primi anni trenta del XX secolo, fu creato il Distretto Nazionale Oroci, che fu cancellato dalle autorit\u00e0 dopo poco tempo per \"mancanza di gruppi etnici indigeni nella regione\". Siccome non hanno mai avuto un linguaggio scritto, la quasi totalit\u00e0 degli Oroci parla oggi la lingua russa. La loro lingua originaria, la lingua orocia, \u00e8 in via di estinzione. Gli Oroci paraticano la sciamanesimo, il cristianesimo ortodosso e il buddhismo."}
{"id": "757058", "revid": "124967356", "url": "https://it.wikipedia.org/wiki?curid=757058", "title": "Marcia di Radetzky", "text": "La marcia di Radetzky (\"Radetzky-Marsch\" in tedesco) \u00e8 una marcia militare, opera di Johann Strauss padre. Fu composta in onore del maresciallo Josef Radetzky per celebrare la riconquista austriaca di Milano dopo i moti rivoluzionari in Italia del 1848.\nStoria.\nLa rivoluzione che scoppi\u00f2 a Vienna (come in molte altre citt\u00e0 europee) il 23 marzo 1848 non fu l'unica minaccia che la monarchia asburgica dovette affrontare. Dopo una lunga serie di scontri militari durante la primavera e l'inizio dell'estate di quello stesso anno, il 25 luglio 1848 l'ottantaduenne comandante in capo dell'esercito imperiale, Johann Joseph Wenzel, conte Radetzky Von Radetz (1766-1858), riusc\u00ec a guidare le truppe imperiali in una decisiva vittoria sulle forze sardo-piemontesi nella localit\u00e0 di Custoza. Dopo tale vittoria l'esercito di Radetzky si diresse a Milano, dove il re di Sardegna Carlo Alberto di Savoia dimostr\u00f2 tutta la propria ostilit\u00e0 agli austriaci prima di essere costretto a ritirarsi nuovamente in Piemonte. \nIl 6 agosto Radetzky col suo esercito entr\u00f2 marciando trionfalmente a Milano: tre giorni dopo l'Austria e il Regno di Sardegna conclusero l'armistizio (9 agosto), con l'obbligo per le forze sardo-piemontesi di lasciare Lombardia e Veneto, precedentemente occupati. Furono questi gli eventi che portarono all'interruzione della prima guerra d'indipendenza italiana che si sarebbe conclusa l'anno successivo con la sconfitta delle forze sardo-piemontesi a Novara.\nA Vienna, ancora in preda alla rivoluzione, questo significativo evento militare venne accolto con grande gioia dai fedelissimi della monarchia asburgica. Fra questi fedeli, l'intraprendente Friedrich Pelikan, funzionario statale e anche proprietario del \u201dCaf\u00e8-pavilion\u201d sulla Wasserglacis di Vienna. Insieme a Carl Hirsch (un esperto di illuminazioni), Pelikan colse al volo la vittoria di Radetzky per organizzare per la sera del 31 agosto 1848 nel suo \u201dCaf\u00e8-pavilion\u201d sulla distesa verde della Wasserglacis un \"Festival per la Gran vittoria, con allegorica e simbolica rappresentazione e luminarie eccezionali, in onore dei nostri coraggiosi soldati in Italia, e per beneficenza ai soldati feriti\".\nI volantini che pubblicizzarono l'evento del 31 agosto annunciarono anche che il direttore dei balli imperiali di corte, Johann Strauss avrebbe diretto la musica avendo l'onore di dare l'anteprima, tra i vari brani musicali, anche di una nuova marcia dal titolo \"Radetzky-Marsch\", composta in onore del comandante e dell'esercito imperiale. Secondo l'amico e collega musicista di Strauss, Philipp Fahrbach senior (1815-1885), la marcia prevista per i festeggiamenti, al 13 di agosto, non era stata ancora creata. Tuttavia, grazie alle pressioni di Fahrbach, Strauss scrisse il nuovo lavoro in appena due ore.\nIl successo della \"Radetzky-Marsch\" fu evidente fin dall'inizio. Il \"Wiener Allgemeine Theaterzeitzung\", nella sua edizione del 2 settembre, riport\u00f2 a proposito dell'esecuzione:\nEsecuzioni.\nLa \"Marcia di Radetzky\" \u00e8, tradizionalmente, il brano che chiude il concerto di Capodanno che l'Orchestra Filarmonica di Vienna tiene ogni anno al Musikverein. Immancabilmente, secondo la consuetudine, il pubblico presente in sala partecipa attivamente all'esecuzione battendo il tempo con le mani. Spesso lo stesso direttore d'orchestra si volta verso la platea e dirige tutti i presenti nella sala conducendoli come fossero un altro strumento.\nDal 1896 \u00e8 la marcia di presentazione della \"Escuela Militar del Libertador Bernardo O'Higgins\" dell'Esercito del Cile. Il 1\u00ba Reggimento di Cavalleria delle \"Dragoon Guards\" della Regina del Regno Unito l'ha adottata come marcia d'ordinanza veloce.\nInfluenze.\n\"La marcia di Radetzky\" \u00e8 anche il titolo di un libro di Joseph Roth del 1932."}
{"id": "757059", "revid": "339392", "url": "https://it.wikipedia.org/wiki?curid=757059", "title": "Orochis", "text": ""}
{"id": "757065", "revid": "1543377", "url": "https://it.wikipedia.org/wiki?curid=757065", "title": "Antonio Zacara da Teramo", "text": "Egli fu uno dei pi\u00f9 attivi compositori italiani intorno alla fine del XIV secolo e il suo stile fece da collegamento fra l\"'ars subtilior\" e l'inizio del rinascimento.\nBiografia.\nEgli nacque probabilmente a Teramo, nel nord dell'Abruzzo, non lontano dalle coste del Mar Adriatico. Nulla si conosce della sua vita fino al 1390 quando si \u00e8 scoperto era insegnante di musica a Roma presso l'Ospedale di Santo Spirito in Sassia. Il documento menziona che non era pi\u00f9 giovanissimo ma non ci fornisce la sua et\u00e0 esatta. Nell'anno successivo divenne il segretario di Papa Bonifacio IX; la lettera di assunzione, che ci \u00e8 pervenuta, documenta che era un uomo sposato nonch\u00e9 cantore nella Cappella papale.\nEgli rimase in quell'incarico per tutto il papato di Bonifacio IX fino al 1404 e quindi con Papa Innocenzo VII e ancora sotto Papa Gregorio XII. Questo avveniva nel periodo turbolento dello Scisma d'Occidente e dalle sue lettere, e dai numerosi riferimenti politici contenuti nelle sue opere, sembrerebbe che Zacara fosse stato coinvolto in alcune macchinazioni. Alcuni riferimenti contenuti nelle sue musiche vennero definiti \"satanici\" (). Nel 1408 abbandon\u00f2, molto probabilmente, il servizio sotto Papa Gregorio; la sua ballata \"Dime Fortuna poy che tu parlasti\" viene citata come evidenza di questa partenza. Tra il 1412 e il 1413 viene dato come appartenente alla Cappella dell'Antipapa Giovanni XXIII a Bologna in qualit\u00e0 di cantore. Due documenti del 1416 danno notizia della sua morte. Egli possedeva, al momento della sua morte, alcune propriet\u00e0 sia a Roma che a Teramo.\nIl Codice Squarcialupi contiene una sua illustrazione dalla quale si evince che era un uomo mingherlino e aveva un totale di sole dieci dita fra mani e piedi, dettaglio che emerge dal suo ritratto ma che viene confermato da un necrologio abruzzese del XVIII secolo.\nLa sua musica.\nGli studi sulla sua musica sono relativamente recenti e molto rimane da scoprire in termini di cronologia e attribuzione delle opere. Sembra che egli abbia composto musica per tutto il periodo della sua vita e nel suo stile si possono riscontrare due fasi ben delimitate: un primo periodo in cui scrisse essenzialmente ballate, nello stile di Jacopo da Bologna e Francesco Landini e un periodo, probabilmente iniziato nel 1400, quando a Roma scrive delle musiche nello stile dell'Ars subtilior.\nFra la sua musica giunta a noi, sopravvivono sia musiche sacre che profane. Fra questi numerosi Gloria e Credo si trovano in un manoscritto di Bologna scritto intorno al 1420; sette canzoni si trovano sul Codice Squarcialupi, e 12 nel Codice Mancini probabilmente scritto nel 1410. Tre canzoni sono state rintracciate in altre sorgenti, compresa la bizzarra \"Sumite, karissimi, capud de Remulo, patres\", che \u00e8 stata considerata la pi\u00f9 ritmicamente complessa di tutto il movimento dell'ars subtilior. Tutte le sue musiche profane sono scritte nella forma di ballata.\nLe canzoni contenute nel Codice Squarcialupi e nel Codice Mancini, differiscono moltissimo nello stile. Quelle contenute nel primo Codice furono scritte, molto probabilmente, nei primi anni di carriera di Zacara e mostrano l'influenza dei compositori italiani di met\u00e0 del XIV secolo, come Landini; le musiche contenute nel Codice Mancini sono invece molto pi\u00f9 vicine allo stile dell'ars subtilior. Non siamo in grado di stabilire le date delle sue composizioni ma possiamo comunque azzardare che le opere contenute nel Codice Mancini siano state scritte dopo che Zacara lasci\u00f2 Roma. D'altra parte potrebbe anche essere che egli abbia consciamente voluto creare con le sue opere una risposta romana a quanto perveniva dalla corte dell'antipapa di Avignone.\nUna delle strane canzoni di Zacara, riportata nel Codice Mancini, \u00e8 \"Deus deorum, Pluto\", una invocazione a due voci al dio Romano dell'oltretomba; il testo \u00e8 infarcito di nomi di creature infernali. Esso \u00e8 \"una entusiastica preghiera a Plutone re dei demoni\", non il tipo di composizione che ci si possa attendere da un pio segretario Vaticano. Zacara us\u00f2 la musica di questa canzone come base per il Credo in una sua messa.\nI pezzi da messa di Zacara sembrano influenzati da altri compositori dei primi anni del XV secolo come Johannes Ciconia e Bartolomeo da Bologna; alcune delle sue innovazioni si possono riscontrare in Dufay. I suoi pezzi da messa sono di durata maggiore di quelli di altri compositori di messe del XIV secolo e usano l'imitazione in maniera estensiva. In generale, i suoi Gloria e Credo sono collegati alla \"Messe de Nostre Dame\" di Machaut. Alcuni dei pezzi di Zacara erano noti in paesi molto distanti a conferma della sua notoriet\u00e0 in tutta Europa; alcuni suoi manoscritti sono stati ritrovati anche in Polonia e uno in Inghilterra."}
{"id": "757069", "revid": "73997", "url": "https://it.wikipedia.org/wiki?curid=757069", "title": "Discografia Duran Duran", "text": ""}
{"id": "757071", "revid": "1573940", "url": "https://it.wikipedia.org/wiki?curid=757071", "title": "Afri-Cola", "text": "Afri-Cola \u00e8 una cola prodotta in Germania.\nIl marchio Afri-Cola \u00e8 stato registrato nel 1931 dalla compagnia tedesca F. Blumhoffer Nachfolger GmbH. Attualmente appartiene alla Mineralbrunnen \u00dcberkingen-Teinach AG.\nNella cruenta competizione degli anni sessanta, questa bevanda perse la sua influenza nel mercato tedesco. Il fotografo e designer Charles Wilp ha creato una campagna pubblicitaria per rilanciarne l'immagine. Il suo slogan pi\u00f9 celebre \u00e8 \u00ab \"Everything is in Afri-Cola...\" \u00bb. La stessa societ\u00e0 produce Bluna, una bevanda all'arancia.\nOggi i diritti di Afri-Cola e di Bluna appartengono a Mineralbrunnen \u00dcberkingen-Teinach AG. L'azienda ha tentato nel 1998 di sfruttare la tendenza al vintage per lanciare prodotti sul mercato tedesco. Nel tempo ebbe diversi contenuti di caffeina, fino a ripristinare, il primo aprile 2006 la ricetta originale, con un contenuto di caffeina di 250\u00a0mg/L."}
{"id": "757072", "revid": "188116", "url": "https://it.wikipedia.org/wiki?curid=757072", "title": "SORM", "text": "SORM (, lett. \"Sistema di accertamento investigativo\") \u00e8 un sistema per le interfacce di intercettazione legale di telecomunicazioni e reti telefoniche operanti in Russia.\n\u00c8 l'equivalente russo di Echelon e come quest'ultimo il suo ruolo \u00e8 proprio quello di intercettare movimenti bancari e tutte le forme di telecomunicazioni, siano esse fax, e-mail, telefonate, SMS, etc., per conto dell'intelligence russa.\nSORM tuttavia \u00e8 poco conosciuto ma come tutti i sistemi di intercettazione globale (FRENCHELON in Francia o ENFOPOL in Europa) ha suscitato non poche polemiche per quanto riguarda la privacy dei cittadini.\nStoria.\nIn Russia il sistema SORM \u00e8 stato approvato nel 1995 per essere utilizzato dall'FSB (successore del KGB). Nel luglio del 1998 \u00e8 stata approvata la legge che permette a SORM-2 di monitorare la rete internet. Ogni Provider internet russo (ISPs) deve installare uno speciale dispositivo che permette all'FSB di controllare tutte le transazioni con carta di credito, e-mail e la navigazione web ai fini del mantenimento della sicurezza nazionale.\nAccesso ad altre agenzie per la sicurezza.\nIl 5 gennaio del 2000, durante la prima settimana dopo le elezioni, il presidente Vladimir Putin ha emanato una legge che permette ad altre agenzie federali per la sicurezza di accedere al sistema SORM-2, oltre all'FSB. \nGli enti sono:\nSORM-3.\nDal 2014 \u00e8 stato autorizzato a monitorare anche i social network. Un'ordinanza ministeriale del Ministero delle Comunicazioni russo del 16 aprile 2014 ha introdotto i requisiti per il nuovo sistema di intercettazioni \"SORM-3\", riservata agli operatori di telecomunicazioni che operano nel paese, per adeguarsi entro il 2015."}
{"id": "757076", "revid": "74801", "url": "https://it.wikipedia.org/wiki?curid=757076", "title": "Joe Lynn Turner", "text": "Nella sua quarantennale carriera vanta collaborazioni con Deep Purple, Rainbow, Yngwie Malmsteen, Glenn Hughes, Bonnie Tyler, Cher, Lee Aaron, Riot, TNT, Nikolo Kocev, Brazen Abbot tra le pi\u00f9 importanti.\nBiografia.\nDurante i suoi esordi con i Fandango viene notato da Ritchie Blackmore, il quale lo vuole come sostituto di Graham Bonnet nei Rainbow nel 1980. \nCon i Rainbow incider\u00e0 tre dischi di gran successo: \"Difficult to Cure\", \"Straight Between the Eyes\" e \"Bent Out of Shape\".\nCon la reunion dei Deep Purple nel 1983, i Rainbow si sciolgono e Turner inizia la sua carriera solista circondato da session man importanti come Bobby Messano.\nIl primo disco solista si intitola \"Rescue You\" ed \u00e8 un classico album di AOR dalle ricche melodie.\nFra il 1984 e il 1988 si dedica al tour solista e alla stesura di nuovi pezzi che vedranno la luce solo nel disco \"Sunstorm\" del 2006, ed infine alla collaborazione con alcune artiste AOR come Bonnie Tyler, Cher e Lee Aaron.\nNel 1987 inizia il suo rapporto di lavoro con il virtuoso chitarrista svedese Yngwie J. Malmsteen col quale canter\u00e0 sul best seller \"Odyssey\" e sul live \"Trial by Fire - Live in Leningrad\".\nNel 1988, dopo l'ennesimo litigio con Blackmore, Ian Gillan lascia i Deep Purple e Turner viene invitato dal chitarrista ad unirsi al gruppo, il risultato \u00e8 \"Slaves &amp; Masters\", un album dal suono ibrido, a met\u00e0 tra i Deep Purple d'annata e i Rainbow pi\u00f9 AOReggianti del periodo Turner, un lavoro di ottima fattura che tuttavia raccolse molte critiche e pareri negativi, soprattutto da parte dei fan pi\u00f9 oltranzisti della band, ancorati al sound di album come \"Fireball\" e \"Machine Head\" e piuttosto restii all'idea di trovare un'ugola diversa da quella di Gillan dietro il microfono.\nNel 1992 Turner venne dunque allontanato su pressione del resto del gruppo (e dei fan) che rivolevano Gillan; Turner diede seguito alle sue prime esperienze da solista e prese parte ad un gran numero di collaborazioni con musicisti e band come Glenn Hughes (nello Hughes-Turner Project (HTP)), Nikolo Kocev (sia da solista sia con i Brazen Abbot), Jim Peterik (con i Sunstorm) e Akira Kajiyama."}
{"id": "757081", "revid": "1478699", "url": "https://it.wikipedia.org/wiki?curid=757081", "title": "Corsica Cola", "text": "Corsica Cola \u00e8 una bevanda analcolica (una cola) c\u00f2rsa ma prodotta a Cholet (Maine e Loira) e concorrente locale della pi\u00f9 nota Coca Cola.\nQuando venne lanciata sul mercato dalla Brasserie Pietra nel maggio 2003, le vendite della Corsica Cola furono avvantaggiate da un'inaspettata ondata di canicola: le scorte si esaurirono in due mesi.\nAlla fine del 2003, le 1,5 milioni di bottiglie prodotte dalla piccola impresa, vennero vendute unicamente nel mercato \"interno\" dell'isola. Il merito di questo incoraggiante successo, secondo Armelle Sialelli, direttrice della Birreria Pietra e gi\u00e0 creatrice della birra c\u00f2rsa alla castagna, fu quello di aver creato una formula \"molto dissetante\".\nSecondo i produttori, la produzione di questa bevanda nell'isola \u00e8 voluta essere un \u00ab\"ritorno alle origini\"\u00bb: difatti Angelo Mariani, l'inventore della \"cola\", sotto il nome di Vino Mariani, nacque nel 1838 a Pero-Casevecchie nella Castagniccia, in Corsica."}
{"id": "757082", "revid": "1793900", "url": "https://it.wikipedia.org/wiki?curid=757082", "title": "Breizh Cola", "text": "Breizh Cola, \"la cola br\u00e8tone\", \u00e8 una delle nuove tipologie di \"alternative cola\", o anche \"altercola\", nate per competere con brand quali Coca-Cola e Pepsi Cola. Queste cola generalmente vengono prodotte in piccole quantit\u00e0 e sono disponibili in mercati ristretti di carattere locale.\nLancelot Brewery lanci\u00f2 Breizh Cola nel 2002. Breizh Cola ha successo in quanto offre un particolare gusto al consumatore, rispetto alle bevande in commercio della stessa natura."}
{"id": "757083", "revid": "180559", "url": "https://it.wikipedia.org/wiki?curid=757083", "title": "Fronte del Basket/Planet Basket", "text": "Fronte del Basket/Planet Basket \u00e8 stata una serie videogiochi di pallacanestro sviluppata da Idoru.\n\u00c8 il primo videogioco ufficiale della \"Lega Societ\u00e0 di Pallacanestro Serie A\" che permette di utilizzare le squadre del campionato italiano senza dover scaricare patch.\nStoria.\n\"Fronte del Basket\".\nLa prima versione del videogioco per PC \"Fronte del Basket\" viene presentata ufficialmente il 16 febbraio 2006 in occasione della fase finale della Coppa Italia di pallacanestro maschile 2006. Nel gioco sono disponibili le 18 squadre della Serie A italiana 2005-06, con tutti i giocatori e 8 palazzetti dello sport ricostruiti fedelmente. Le animazioni dei giocatori sono realizzate con tecniche di cattura del movimento su Gianluca Basile.\n\"Fronte del Basket 2\".\nNel 2007 \u00e8 uscita la seconda edizione. Sono presenti sia migliorie alla grafica sia al gameplay; viene migliorata anche la gestione manageriale con l'aggiunta del mercato.\n\"Fronte del Basket 2007/2008\".\nL'anno successivo esce sul mercato \"Fronte del Basket 2007/2008\". La Idoru si concentra sia sulla grafica sia sul gameplay, ma non trascura la possibilit\u00e0 di modifiche personali da parte dell'utente; viene aggiunto, infatti, un editor del database per modificare squadre, palazzetti, arbitri e giocatori.\n\"Planet Basket 2008/2009\".\nIl 28 novembre 2008 \"Fronte del Basket\" cambia nome in \"Planet Basket\"; il seguente gioco, \"Planet Basket 2008/2009\", non \u00e8, comunque, una continuazione dei tre giochi precedenti pur mantenendone tutte le caratteristiche. Vengono apportate significative migliorie soprattutto nella giocabilit\u00e0.\n\"Planet Basket 2009/2010\".\nNei primi giorni dell'agosto 2009 la Idoru s.r.l annuncia lo sviluppo di \"Planet Basket 2009/2010\", videogioco che sar\u00e0 lanciato sul mercato il 27 agosto 2010. Una delle innovazioni sar\u00e0 lo sviluppo del gioco anche per console Nintendo Wii e Nintendo DS oltre alla classica versione per PC."}
{"id": "757084", "revid": "181699", "url": "https://it.wikipedia.org/wiki?curid=757084", "title": "Camera di consiglio", "text": "La camera di consiglio, in diritto, indica sia il luogo materiale in cui il giudice si ritira per la decisione della causa sia una modalit\u00e0 particolare, meno formale, con cui si procede alla determinazione della controversia.\nSignificato.\nNel primo significato \u00e8 un luogo in cui non sono ammesse n\u00e9 le parti n\u00e9 il pubblico, che invece sono presenti in aula: il giudice si ritira in camera di consiglio allorch\u00e9 debba emettere un provvedimento giurisdizionale.\nNel secondo significato si parla di \"procedimenti in camera di consiglio\" per designare le ipotesi in cui il giudizio non si svolge in pubblica udienza: si tratta di una particolare modalit\u00e0 di trattazione della questione caratterizzata da una ritualit\u00e0 semplificata e - solitamente - pi\u00f9 rapida.\nTale tipologia di procedimento \u00e8 prevista praticamente davanti a tutte le giurisdizioni, con caratteristiche diverse a seconda degli ambiti disciplinari e, talvolta, anche dal grado di giudizio (ad esempio, davanti alla Corte di cassazione di solito - ma non sempre - si svolge senza la presenza delle parti private anche laddove tale presenza sia prevista davanti al giudice di merito).\nDisciplina.\nNel processo penale.\nIn ambito penale, il procedimento in camera di consiglio \u00e8 previsto, tra le altre ipotesi, allorch\u00e9 il giudice per le indagini preliminari debba decidere sulla richiesta di rinvio a giudizio formulata dal pubblico ministero (udienza preliminare) o sull'opposizione, da parte della persona offesa, alla richiesta di archiviazione presentata dal magistrato inquirente; se, in sede di udienza preliminare, l'imputato fa richiesta di giudizio abbreviato, il giudice procede, allo stesso modo, in camera di consiglio.\nIn sede di impugnazione, il procedimento in camera di consiglio ha luogo allorch\u00e9 l'appello abbia esclusivamente ad oggetto la specie o la misura della pena, nonch\u00e9 l'applicabilit\u00e0 delle circostanze attenuanti generiche, di sanzioni sostitutive, della sospensione condizionale della pena o della non menzione della condanna nel certificato del casellario giudiziale.\nNel giudizio amministrativo.\nNel giudizio amministrativo, la caratteristica fondamentale che rende tale modalit\u00e0 pi\u00f9 veloce \u00e8 un'attenuazione del contraddittorio che comporta una possibilit\u00e0 di difesa delle parti molto ridotta. Manca infatti un termine dilatorio tra comunicazione dell'avviso d'udienza e l'udienza stessa per cui non \u00e8 ovviamente garantita la possibilit\u00e0 di deposito di memorie e documenti che possono essere presentati sino alla trattazione in camera di consiglio.\nLe regole della trattazione sono quelle previste per la trattazione in udienza.\nLa camera di consiglio \u00e8 prevista come obbligatoria solo in alcuni casi, ad esempio nel procedimento cautelare, normalmente per\u00f2 essa \u00e8 derogabile dalle parti. L'art 26 della legge T.A.R. \u00e8 chiara al riguardo e configura la trattazione in udienza come un diritto delle parti. La ragione \u00e8 che la Camera di consiglio, come detto in precedenza, attenua le possibilit\u00e0 di difesa della parti che quindi possono richiedere la trattazione in udienza senza che il Giudice possa sindacare tale richiesta in alcun modo."}
{"id": "757085", "revid": "925586", "url": "https://it.wikipedia.org/wiki?curid=757085", "title": "Commissario ad acta", "text": "Il commissario \"ad acta\", ai sensi della legge italiana \u00e8 una figura prevista dal codice del processo amministrativo.\nCaratteristiche.\n\u00c8 un funzionario pubblico e viene nominato dal giudice amministrativo nell'ambito del giudizio di ottemperanza al fine di emanare i provvedimenti che avrebbe dovuto emettere l'Amministrazione inadempiente (si dice \"ad actum\", nel caso in cui egli debba emanare un singolo provvedimento).\nLa sua natura giuridica \u00e8 duplice poich\u00e9, da una parte, \u00e8 un ausiliario del giudice, e dell'altra \u00e8 un funzionario pubblico - come detto; fa quindi parte della Pubblica Amministrazione. Solitamente il commissario \"ad acta\" \u00e8 scelto fra i dipendenti di un'amministrazione che esercita il potere di vigilanza nei confronti dell'Autorit\u00e0 che ha emanato l'atto impugnato.\nNomina.\nLa necessit\u00e0 della nomina di un funzionario \"ad hoc\" per l'emanazione di un provvedimento conforme alla sentenza del giudice amministrativo trova le sue ragioni nel principio della divisione dei poteri e, pi\u00f9 specificamente, nell'impossibilit\u00e0 per il titolare del potere giurisdizionale di sovrapporsi al titolare del potere esecutivo/amministrativo senza contestuale violazione del principio di attribuzione.\nEmessa la sentenza da parte del giudice amministrativo, questa ha un effetto ripristinatorio grazie al quale l'Amministrazione deve agire come avrebbe dovuto fare sin dall'inizio. Se ci\u00f2 non viene \"ottemperato\" ecco che interviene il commissario ad acta, figura creata giurisprudenzialmente per meglio tutelare l'interesse del soggetto vincitore del giudicato amministrativo, vista la difficile possibilit\u00e0 che nella pratica fosse fatto dal giudice amministrativo."}
{"id": "757086", "revid": "599013", "url": "https://it.wikipedia.org/wiki?curid=757086", "title": "Eugenio Capone", "text": "Carriera.\nLa sua ultima squadra \u00e8 stata l'Agricola Gloria Montecatini, in Legadue, nel 2004. In campo ricopriva il ruolo di centro.\nHa militato nella categoria tra seria A e B per pi\u00f9 di 20 Anni.\nNella sua carriera ha militato a Bologna, Olimpia Pistoia, Pallacanestro Marsala, Pallacanestro Campli, Pallacanestro Pavia, Pallacanestro Massa e Cozzile, Pallacanestro Montecatini Terme (Agricola Gloria), ma \u00e8 stato legato soprattutto a Pistoia, dove ha militato per una decina di anni tra serie B e serie A e dove risiede attualmente.\nDal 2000 \u00e8 titolare dell'agenzia immobiliare di cui \u00e8 il fondatore.Si dedica alla scherma, categoria Master di Spada dal 2009 nella Chiti scherma Pistoia.\nPremi e riconoscimenti.\nCampione del Mondo di basket Master over 45 nel 2011 (All. Alberto Bucci)\nCampione d'Italia master 2013 con New Basket Jesi.\nCampione del mondo basket over 45 nel 2013 (All. Vincenzo Ritacca)\nMedaglia d'oro alla World League di Zara 2015 (All. Dan Peterson)\nCampione del mondo di basket mondiali over 45, Orlando 2015 (All. Andrea Nobili)"}
{"id": "757087", "revid": "124804727", "url": "https://it.wikipedia.org/wiki?curid=757087", "title": "Sentenza Bosman", "text": "La sentenza Bosman fu un provvedimento giurisdizionale adottato dalla Corte di giustizia dell'Unione europea nel 1995 per regolamentare il trasferimento dei calciatori professionisti tra le squadre di calcio appartenenti alle federazioni dell'Unione Europea.\nContesto.\nNel 1995 il calciatore belga Jean-Marc Bosman era in forza al malgrado un contratto scaduto nel 1990. La sua volont\u00e0 di trasferirsi alla squadra francese del fu per\u00f2 vanificata in quanto quest'ultimo non offr\u00ec \u2014 com'era al tempo in uso nel calciomercato europeo \u2014 all'altra squadra una sufficiente somma di denaro; posto intanto fuori rosa dal Liegi, Bosman si rivolse alla Corte di giustizia dell'Unione europea che, in base all'articolo 39 dei trattati di Roma, dichiar\u00f2 restrittivo il sistema dell'epoca.\nIl 15 dicembre 1995 fu approvata una nuova norma, in base alla quale i calciatori dell'Unione europea potevano trasferirsi gratuitamente, alla scadenza del contratto, in un altro club purch\u00e9 facente parte di uno stato appartenente all'Unione; inoltre se il contratto corrente ha una durata residua non superiore al semestre, il calciatore pu\u00f2 firmare un pre-contratto gratuito con la nuova societ\u00e0.\nConseguenze.\nLa sentenza imped\u00ec alle varie leghe continentali di porre un tetto al numero di stranieri, qualora ci\u00f2 risultasse discriminatorio verso atleti dell'Unione. L'UEFA, tra l'altro, consentiva di convocare un massimo di 3 stranieri per le sue competizioni.\nIn tal senso, fu possibile imporre limitazioni soltanto ai calciatori extracomunitari ovvero di Stati non facenti parte dell'UE. Ci\u00f2 ebbe ripercussioni anche sui vivai, in quanto le societ\u00e0 manifestarono la tendenza a preferire l'acquisto di stranieri rispetto alla crescita dei nazionali. \nRapporto FIFA.\nNel 2009, tramite l'Osservatorio per calciatori professionisti, la FIFA condusse un'indagine volta a rilevare la presenza e la percentuale di calciatori \"indigeni\" nei vivai dei principali campionati affiliati all'UEFA. Prendendo in considerazione Serie A, Premier League, Ligue 1, Bundesliga e Liga ne risult\u00f2 che il torneo francese fosse quello con pi\u00f9 giovani utilizzati, ovvero il 30,3%: all'ultimo posto si collocava invece il campionato italiano, con il 12,8% di atleti del vivaio impiegati in prima squadra. Riguardo ai singoli club, si segnalarono il 52,4% dello spagnolo e il 19,2% dell'italiana .\nSempre riguardo alla Serie A, si evidenzi\u00f2 che:\nIl discorso si estese a livello qualitativo, considerando come unico criterio attendibile la presenza in A di elementi campioni d'Europa o del mondo. Nel 1989-90 si contavano 3 olandesi (vincitori del ) e 5 tedeschi (vincitori, a fine stagione, del ). Un decennio pi\u00f9 tardi, erano 5 i francesi che avrebbero vinto il (senza conteggiare altri tre \"galletti\" che vinsero il ). Nel 2009-10 si registr\u00f2, al contrario, uno strappo: malgrado la presenza di 21 dei 23 giocatori che avevano trionfato al , nessuno spagnolo vincitore del militava in Serie A."}
{"id": "757089", "revid": "124942435", "url": "https://it.wikipedia.org/wiki?curid=757089", "title": "Foster's", "text": "La Foster's \u00e8 la marca di birra australiana pi\u00f9 distribuita al mondo. Viene prodotta su licenza in molti paesi, fra i quali USA, Canada e Repubblica Popolare Cinese. In molti paesi europei - fra i quali l'Italia, il Regno Unito, la Grecia, la Francia, il Belgio, il Portogallo, la Finlandia, la Germania, la Spagna, la Svezia, l'Ucraina e l'Irlanda - la birra \u00e8 prodotta e distribuita dalla Scottish &amp; Newcastle. In India il marchio viene commercializzato da SABMiller.\nL'azienda ha lanciato ampie campagne di sponsorizzazione dedicate al mondo dello sport, in particolare nel mondo della Formula 1 e del surf.\nSecondo la stessa azienda ogni secondo nel Regno Unito si consumano 30 pinte della birra.\nStoria.\nL'azienda \u00e8 nata nel 1888, quando i due fratelli William e Ralph Foster si trasferirono da Melbourne a New York per produrre birra da vendere nelle colonie. Nel 1907 la Foster's Lager Brewing Company si fuse con la Carlton &amp; United Breweries, un'azienda rivale con sede a Melbourne. Le esportazioni all'estero (a partire dagli USA) iniziarono nel 1972.\nNel 1981 l'azienda decise di lanciarsi decisamente nei mercati esteri, riuscendo a registrare ottimi successi commerciali."}
{"id": "757091", "revid": "2111144", "url": "https://it.wikipedia.org/wiki?curid=757091", "title": "China Cola", "text": "China Cola, meglio conosciuta dai cinesi come Future Cola, \u00e8 una bevanda cinese al gusto cola introdotta nel 1998 e prodotta dalla Hangzhou Wahaha, Cina, ove detiene il 7 % del mercato, facendola diventare la 3\u00aa fabbrica di bevande analcooliche in ordine di grandezza in Cina (dopo Coca-Cola e Pepsi Cola). \u00c8 stata lanciata sul mercato come un \"metodo sano di rinfrescare i giovani cinesi rimettendoli in forma\".\nComposizione.\nAcqua frizzante, zucchero di canna, radici di paeonia szechuan, vaniglia malese, limone, arance, noce moscata, chiodi di garofano, liquirizia, cardamomo, colorante caramello, acido citrico e fosforico. Dal 2001, questa cola \u00e8 stata introdotta anche nel mercato statunitense. Ne esiste anche una versione al gusto ciliegia.\nStrategia di mercato.\nLa Future Cola ha evitato le luci della ribalta per non affrontare a viso aperto le rivali occidentali, Coca-Cola e Pepsi Cola, concentrandosi nelle aree rurali e conquistando in questo modo un mercato di pi\u00f9 difficile approccio per i colossi occidentali."}
{"id": "757092", "revid": "125168166", "url": "https://it.wikipedia.org/wiki?curid=757092", "title": "Tandem (programma televisivo)", "text": "Tandem fu un contenitore televisivo di Rai 2, in onda tra il 1982 e il 1987 nella fascia pomeridiana tra luned\u00ec e venerd\u00ec.\nIl programma vide avvicendarsi alla conduzione nomi noti come Enza Samp\u00f2 e Claudio Sorrentino e altri emergenti che da l\u00ec partirono per futuri successi come Fabrizio Frizzi e Roberta Manfredi.\nFormat.\nIl programma si rivolgeva principalmente agli studenti delle scuole superiori (in una fascia oraria precedentemente dedicata ai pi\u00f9 piccoli) che vi partecipavano attivamente come pubblico in studio e come concorrenti dei giochi\nInizialmente il pubblico era composto principalmente da studenti delle scuole di Roma, citt\u00e0 dove la trasmissione veniva ripresa in diretta, ma successivamente vennero coinvolte scuole di tutta Italia tramite i collegamenti con le sedi di altre citt\u00e0.\nIl programma part\u00ec nell'autunno 1982 nella fascia oraria tra le 14 e le 16 con la conduzione di Enza Samp\u00f2.\nMarco Dan\u00e9, ideatore della trasmissione, presentava con Fabrizio Frizzi un format del quiz chiamato \"Paroliamo\".\nQuesto gioco fu un elemento fisso della trasmissione e prosegu\u00ec anche dopo la sua chiusura, inizialmente con lo stesso nome e poi, dal 1988, con \"Mente fresca\".\nSpesso le partite di \"Paroliamo\" si giocavano in collegamento con le altre sedi.\nErano previsti anche giochi telefonici da casa, uno dei quali, \"Regia da casa mia\", tra i primi interattivi, permetteva di muovere oggetti e personaggi sullo schermo utilizzando la tastiera del telefono.\nIl programma comprendeva altri giochi come quiz di carattere geografico, storico o di cultura generale come \"Il gamberetto\" che si ispirava al popolare quiz radiofonico degli anni settanta \"Il gambero\". Il primo anno veniva inoltre proposto al pubblico e agli spettatori un rebus settimanale.\nLa sigla della trasmissione era \"Touched\" di Ornella Ventura.\nInterattivit\u00e0.\nLa trasmissione, anno dopo anno, privilegi\u00f2 una sempre maggior interattivit\u00e0 con i telespettatori proponendo molti giochi telefonici che intanto erano diventati caratteristica della televisione degli anni ottanta, come \"L'oggetto misterioso\" o l'indovinello del robot \"Ottiero 2000\".\nSempre ai concorrenti da casa era rivolto un gioco consistente in sfide contro un computer interagendo mediante la pronuncia della frase \"Rai 2\", cui corrispondeva l'esecuzione dell'azione di videogioco.\nConduttori.\nNella prima stagione la conduttrice fu Enza Samp\u00f2 con la collaborazione di Fabrizio Frizzi, Marco Dan\u00e9, Emanuela Giordano e Lino Fontis che conducevano rubriche e giochi all'interno della trasmissione.\nDalla seconda stagione in poi, i conduttori furono Claudio Sorrentino e Roberta Manfredi, mentre Frizzi e Dan\u00e8 continuarono a occuparsi della maggior parte dei giochi. Nel 1983 il gioco \"Paroliamo\" \u00e8 stato condotto anche da Graziella Romeo. Per un certo periodo Raffaella Longobardi ha sostituito Roberta Manfredi. Nell'anno 1986/87 hanno presentato in coppia Fabrizio Frizzi e Stefania Bettoja .\nAlla trasmissione hanno inoltre partecipato attivamente Matilde Lo Maglio, Nives Zegna, Alessandra Fontana, Paola Martelli e altri, conducendo i giochi dalle sedi distaccate di Torino, Napoli, Firenze, Milano e Bari.\nGiochi.\nAlcuni tra i giochi proposti dalla trasmissione erano:"}
{"id": "757094", "revid": "29863", "url": "https://it.wikipedia.org/wiki?curid=757094", "title": "Harold Melvin", "text": ""}
{"id": "757100", "revid": "1543377", "url": "https://it.wikipedia.org/wiki?curid=757100", "title": "Arab Cola", "text": "L'Arab Cola \u00e8 una cola alternativa prodotta in Provenza, Francia. \u00c8 considerata, nelle zone ove \u00e8 commercializzata, la \"cola del mondo arabo\". Viene prodotta da una piccola impresa situata a Nizza e si pone come obiettivo la \"conquista\" dei consumatori di origine araba transalpini e dei paesi confinanti."}
{"id": "757101", "revid": "767487", "url": "https://it.wikipedia.org/wiki?curid=757101", "title": "Fuji-Cola", "text": "Fuji-Cola \u00e8 una bevanda creata per promuovere Alberto Fujimori, ex presidente del Per\u00f9. Questa bevanda \u00e8 stata creata dai suoi sostenitori per la promozione e per la raccolta dei fondi per la campagna elettorale del 2006. \u00c8 suo figlio, Kenji Fujimori, che ha registrato il marchio."}
{"id": "757102", "revid": "156341", "url": "https://it.wikipedia.org/wiki?curid=757102", "title": "Olimpia Pistoia", "text": ""}
{"id": "757103", "revid": "48344", "url": "https://it.wikipedia.org/wiki?curid=757103", "title": "Specchie", "text": ""}
{"id": "757104", "revid": "767487", "url": "https://it.wikipedia.org/wiki?curid=757104", "title": "Cola Turka", "text": "Cola Turka \u00e8 una \"alternative cola\" prodotta dall'impresa turca \u00dclker che rifornisce, oltre al mercato locale, anche quello tedesco (in ragione dell'alto numero di immigrati turchi ivi presenti). La bevanda \u00e8 stata introdotta anche in Austria. Cola Turka \u00e8 stata sviluppata per competere con i due colossi americani (Coca Cola e Pepsi Cola) nonch\u00e9 per aiutare l'economia della Turchia cercando di far fuoriuscire meno capitale dal paese. Anche le campagne pubblicitarie create al momento del lancio del prodotto (nel 2003) sono state studiate per far comprendere ai turchi il doppio scopo di questa bevanda.\nSponsorizzazioni.\nCola Turka \u00e8 l'attuale sponsor ufficiale del Be\u015fikta\u015f JK, una delle principali societ\u00e0 calcistiche di Istanbul."}
{"id": "757105", "revid": "767487", "url": "https://it.wikipedia.org/wiki?curid=757105", "title": "TuKola", "text": "tuKola \u00e8 un marchio di cola prodotto e commercializzato dalla societ\u00e0 Los Portales a Cuba."}
{"id": "757106", "revid": "125405443", "url": "https://it.wikipedia.org/wiki?curid=757106", "title": "Olimpia Basket Pistoia", "text": "L'Olimpia Basket Pistoia \u00e8 stata una societ\u00e0 di pallacanestro maschile di Pistoia.\nHa disputato 12 stagioni tra la Serie A1 e l'A2 e un'edizione di Coppa Kora\u0107.\nStoria.\nNel dopoguerra la societ\u00e0 che rappresentava pistoia nel mondo della pallacanestro era la \"Libertas Basket\".\nNel 1958-59, sponsor Permaflex, vinse il Girone B e prese parte alle finali per lo scudetto di Serie B.\nPersa la sponsorizzazione (Permaflex), negli anni '60 iniziarono vicende alterne per il basket pistoiese, nonostante l'impegno delle formazioni (Libertas, Pallacanestro Pistoia, Endas), che si susseguirono negli anni, senza, purtroppo, riuscire a contrastare un inesorabile declino. \nNei primi anni 70 si affaccia sul panorama cestistico pistoiese una nuova realt\u00e0, l' \"Acsi Maltinti Basket\" la quale nel 1975 rinasce come \"Olimpia Basket Pistoia\"( a seguito di una fusione con la precedentemente citata Libertas).\nArtefici dell'operazione saranno i fratelli Maltinti, Roberto e Mauro, e Piero Becciani. Inizia cos\u00ec, dal 1975 al 1985, un decennio di \"consolidamento\" dell'Olimpia nei vari campionati Nazionali ed infine,dopo una lunga militanza nelle serie inferiori, la Olimpia Maltinti Pistoia nel 1987 viene promossa, per la prima volta, in serie A2, guidata dai presidenti Piero Becciani e Mario Carrara e dal direttore sportivo Alfredo Piperno. Piero Becciani, gi\u00e0 ispiratore dell'Olimpia, sar\u00e0 successivamente protagonista della rinascita sotto le insegne del Pistoia Basket 2000. Il boom del basket pistoiese \u00e8 avvenuto anche grazie all'accesa rivalit\u00e0 con la squadra di Montecatini Terme, che ha conquistato anch'essa nello stesso anno la promozione. Sono stati infatti numerosi e accesi derby con i \"cugini\" della Valdinievole, passati alla storia sportiva cittadina per le coreografie create dalle due tifoserie. La squadra promossa \u00e8 stata quindi confermata quasi in blocco con l'aggiunta dei due stranieri Joe Bryant e Leon Douglas. Da notare come la squadra cambi\u00f2 pi\u00f9 volte colorazione sociale: biancorossa dal 1975 al 1988 (i colori della citt\u00e0 di Pistoia, riadottati nel 2000 dalla nuova societ\u00e0) e biancazzurra dal 1988 fino al 1999 ( per una precisa volont\u00e0 dello sponsor Kleenex).\nSono seguiti alcuni campionati di A2 e nel 1992 (sponsor Kleenex), la formazione guidata dal cannoniere Ron Rowan e dal capitano Claudio Crippa ha conquistato la promozione in A1. Ha partecipato quindi a sette campionati di A1, con numerosi play-off scudetto e alla Coppa Kora\u0107 edizione 1996-1997.\nNel 1999 la societ\u00e0 \u00e8 retrocessa dalla Serie A1 alla serie A2. Alla retrocessione \u00e8 seguita la cessione del titolo sportivo a Fabriano (retrocessa intanto in Serie B) e lo scioglimento, ma nell'estate successiva a seguito di una fusione tra lo \"Spartaco Basket Castenaso\" e il \"Samarkanda Pistoia Basket\" il basket a Pistoia rinasce sotto il nome di Pistoia Basket 2000."}
{"id": "757107", "revid": "399", "url": "https://it.wikipedia.org/wiki?curid=757107", "title": "Canadesi", "text": ""}
{"id": "757108", "revid": "1165513", "url": "https://it.wikipedia.org/wiki?curid=757108", "title": "Encyclopaedia Metallum", "text": "Encyclopaedia Metallum: The Metal Archives (comunemente conosciuto come Metal Archives o solamente MA per via dell'URL) \u00e8 un sito web che elenca gruppi heavy metal di varie forme e stili musicali.\nCaratteristiche.\nL'Encyclopaedia Metallum fu descritta da Matt Sullivan del Nashville Scene come \"\"il database centrale di internet per tutti coloro che sono \"veri\" (tr00) nel mondo del metal\". La rivista Terrorizer ha descritto il sito come \"una lista pienamente esaustiva praticamente di ogni tipo di gruppi metal, con discografie complete, un forum partecipato e un'interconnessione di utenti che mettono in mostra l'incestuosa bellezza della scena metal\". Tuttavia, ci sono eccezioni per i gruppi musicali che rientrano nei generi controversi e non accettati dal sito web.\nEncyclopaedia Metallum aggiunge anche ulteriori informazioni per ogni band, come la discografia, il logo, l'immagine del gruppo, i testi, la formazione del gruppo, la biografia, curiosit\u00e0 varie e recensioni degli utenti. Il sito propone inoltre un sistema per aggiungere gruppi all'archivio. Il sito \u00e8 privo di pubblicit\u00e0 e viene gestito in modo completamente indipendente.\nStoria di Metal Archives.\nIl sito \u00e8 stato inaugurato ufficialmente il 17 luglio 2002 (in realt\u00e0 era stato attivato nei giorni precedenti) da due canadesi che usavano gli pseudonimi HellBlazer e Morrigan. Gi\u00e0 un paio di anni prima, HellBlazer aveva avuto l'idea di un'enciclopedia di heavy metal, cercando di scrivere la pagina di ciascuna band in HTML. Vista la mole di lavoro e rinunciando a questa via, HellBlazer mise in moto un sito completamente automatizzato e basato sui contributi degli utenti.\nLa prima band ad essere inserita fu quella dei finlandesi Amorphis il 7 luglio, e gi\u00e0 dopo un solo anno il database comprendeva pi\u00f9 di 10.000 gruppi. Ancora oggi vengono inserite 500 band ogni mese.\nIl 13 novembre 2014 il database comprendeva una lista di 100.000 gruppi musicali heavy metal."}
{"id": "757109", "revid": "65435", "url": "https://it.wikipedia.org/wiki?curid=757109", "title": "Metal Archives", "text": ""}
{"id": "757110", "revid": "439868", "url": "https://it.wikipedia.org/wiki?curid=757110", "title": "Magazine", "text": ""}
{"id": "757111", "revid": "767487", "url": "https://it.wikipedia.org/wiki?curid=757111", "title": "Red Kola", "text": "La Red Kola \u00e8 una cola ottenuta dall'estratto di frutti come la cola acuminata. Viene prodotta dall'azienda scozzese Barr con sede a Glasgow, che \u00e8 la maggiore industria di bibite del Regno Unito."}
{"id": "757114", "revid": "125974643", "url": "https://it.wikipedia.org/wiki?curid=757114", "title": "Ettore Spalletti", "text": "Biografia.\nNel 1996 realizz\u00f2, per l'H\u00f4pital Raymond-Poincar\u00e9 di Garches, installazioni permanenti di particolare intensit\u00e0 emotiva poste nell'obitorio dell'ospedale. Le sue opere sono state presentate a documenta di Kassel (1982, 1992), alla Biennale di Venezia (1982, 1993, 1995, 1997) dove ha presentato complessivamente 8 opere, e in mostre personali a Parigi al Mus\u00e9e d'art moderne de la Ville de Paris (1991), a New York (Osmosis, S. R. Guggenheim Museum, 1993, con Haim Steinbach), ad Anversa al Museum van Hedendaages Kunst (1995), a Strasburgo a (Salle des f\u00eates, Mus\u00e9e d'art moderne et contemporain (1998-99), Napoli al Museo nazionale di Capodimonte (1999), Leeds alla Henry Moore Foundation (2005).\nNel 2014 la pi\u00f9 completa retrospettiva dell'opera dell'artista, intitolata \"Un giorno cos\u00ec bianco, cos\u00ec bianco\", \u00e8 stata allestita in un circuito museale formato dal MAXXI di Roma, dalla GAM di Torino e dal Museo Madre di Napoli.\nPer l'Enciclopedia Treccani progett\u00f2 copertina e risguardi di un'edizione a tiratura limitata della enciclopedia di colore azzurro e fregi in oro .\nA Pescara progett\u00f2 la \"Fontana\" presso il piazzale del Palazzo del Tribunale (piazza Troilo, realizzata nel 2004).\nNel 2017 fu insignito della laurea honoris causa in architettura presso l'Universit\u00e0 degli Studi \"Gabriele d'Annunzio\" di Pescara ."}
{"id": "757116", "revid": "4106", "url": "https://it.wikipedia.org/wiki?curid=757116", "title": "K\u00fcssnacht am Rigi", "text": ""}
{"id": "757117", "revid": "33277", "url": "https://it.wikipedia.org/wiki?curid=757117", "title": "Ferdinando Ni\u00f1o de Guevera", "text": ""}
{"id": "757123", "revid": "599013", "url": "https://it.wikipedia.org/wiki?curid=757123", "title": "Elostirion", "text": "Elostirion \u00e8 una torre di Arda, l'universo immaginario fantasy creato dallo scrittore inglese J.R.R. Tolkien. \u00c8 la pi\u00f9 alta delle tre Bianche Torri che furono costruite sui Colli Torrioni.\nElostirion, come le altre due torri di cui non si conosce pi\u00f9 il nome, fu probabilmente costruita da Gil-Galad, Alto Re degli Elfi della Terra di Mezzo, in onore di Elendil. \nPoich\u00e9 Elendil spesso si recava alla torre, per lui fu posto in cima ad essa uno dei palant\u00edri di Arnor, l'unico che poteva guardare oltre il mare, che fu appunto chiamato \"Pietra di Elendil\". Elostirion resistette per millenni dopo la morte di Elendil e di Gil-Galad, sotto il regno di C\u00edrdan e degli Elfi di Lindon; ma il palant\u00edr che questa un tempo custodiva fu portato ad Aman quando Elrond salp\u00f2 per raggiungerlo, alla fine della Terza Era.\nNella \"Compagnia dell'Anello\", prima parte del \"Signore degli Anelli\", prima di partire per Gran Burrone, Frodo Baggins sogna di trovarsi ai piedi dei Colli Torrioni e di arrampicarsi verso la torre di Elostirion per vedere il mare."}
{"id": "757127", "revid": "253269", "url": "https://it.wikipedia.org/wiki?curid=757127", "title": "Richard O'Brien", "text": "Biografia.\n\u00c8 anche scrittore, ed \u00e8 divenuto celebre soprattutto come autore del musical \"The Rocky Horror Show\" e per aver partecipato come autore della colonna sonora, co-sceneggiatore ed attore, nel ruolo del factotum Riff Raff, all'adattamento cinematografico della sua opera.\nNel 1998 partecip\u00f2 al film \"La leggenda di un amore - Cinderella\", diretto da Andy Tennant, nel ruolo di Pierre Le Pieux.\nDal 2007 doppia il personaggio di \"Lawrence\" nella serie a cartoni animati della Disney Phineas e Ferb."}
{"id": "757129", "revid": "1543377", "url": "https://it.wikipedia.org/wiki?curid=757129", "title": "Occupazione dei paesi baltici", "text": "Con occupazione dei paesi baltici ci si riferisce all'insediamento militare in Estonia, Lettonia e Lituania da parte dell'Unione Sovietica avvenuto di concerto ai contenuti del patto Molotov-Ribbentrop del 1939 nel giugno 1940.\nLe tre repubbliche baltiche furono poi annesse all'URSS come repubbliche socialiste nell'agosto 1940, anche se la maggior parte delle potenze e delle nazioni occidentali non riconobbe mai l'incorporazione come legittima. Il 22 giugno 1941, la Germania nazista dichiar\u00f2 guerra all'URSS e, nel giro di poche settimane, occup\u00f2 i territori baltici. Nel luglio 1941, il Terzo Reich incorpor\u00f2 le regioni appena conquistate nel Reichskommissariat Ostland: l'autorit\u00e0 tedesca perdur\u00f2 fino a quando l'Armata Rossa non avanz\u00f2 verso ovest del 1944, ma alcune truppe della Wehrmacht e dei loro collaborazionisti rimasero bloccati nella sacca di Curlandia lasciando l'area solo al termine della guerra, nel maggio del 1945. L'incorporazione sovietica (in tedesco: \"Annexionsbesetzung\") o occupazione sui generis degli Stati baltici dur\u00f2 fino all'agosto 1991, quando i tre paesi riottennero la propria indipendenza.\nI governi in esilio dei baltici e quelli indipendenti attivi dopo il 1991, gli Stati Uniti e i tribunali nazionali, il Parlamento europeo, la Corte europea dei diritti dell'uomo e il Consiglio per i diritti umani delle Nazioni Unite hanno tutti affermato che Estonia, Lettonia e Lituania furono invase, occupate e incorporate in maniera contraria al diritto internazionale nell'Unione Sovietica in base alle disposizioni del patto Molotov-Ribbentrop del 1939. Alla prima parentesi sovietica, segu\u00ec dunque in sintesi l'occupazione della Germania dal 1941 al 1944 e poi una seconda durata dal 1944 al 1991. Sulla scia di tale politica di non riconoscimento, si \u00e8 sviluppata la teoria della continuit\u00e0 giuridica, secondo cui gli Stati baltici non cessarono mai de iure di esistere tra il 1940 e il 1991.\nNel periodo di rivalutazione della storiografia sovietica iniziato durante la perestrojka nel 1989, Mosca condann\u00f2 il protocollo segreto del 1939 approvato con Berlino. Ciononostante, l'Unione Sovietica non ha mai considerato ufficialmente la sua presenza nei paesi baltici alla stregua di un'occupazione o di un'incorporazione forzata, sostenendo che la RSS Estone, Lettone e Lituana chiesero di propria volont\u00e0 di unirsi a Mosca. La RSFS Russa classific\u00f2 nel 1991 gli eventi accaduti nel 1940 come \"annessione\". I revisionisti storici russi e i libri di testo scolastici continuano a sostenere, sulla scia della posizione assunta in epoca sovietica, che negli Stati baltici si verificarono delle rivoluzioni socialiste orchestrate dai popoli locali in maniera del tutto estranea all'influenza di altre potenze.\nLa Federazione Russa, Stato successore dell'URSS, e i suoi funzionari statali insistono sul fatto che le procedure di accorpamento delle tre repubbliche fosse avvenuta in maniera conforme al diritto internazionale e che esse (le procedure) ottennero il riconoscimento de iure negli accordi stipulati nel febbraio 1945 a Jalta, nel luglio-agosto del 1945 alla Potsdam e in ultimo, negli Accordi di Helsinki del 1975, i quali dichiaravano l'inviolabilit\u00e0 delle frontiere fisicamente esistenti. La Russia accett\u00f2 poi la richiesta dei membri gi\u00e0 partecipanti di \"assistere le persone deportate dagli Stati baltici occupati\" al momento dell'adesione al Consiglio d'Europa nel 1996. Inoltre, quando la RSFS Russa firm\u00f2 un trattato separato con la Lituania nel 1991, riconobbe in maniera espressa che l'annessione del 1940 viol\u00f2 la sovranit\u00e0 lituana e riconobbe la continuit\u00e0 de iure dello Stato lituano.\nLa maggior parte dei governi occidentali sosteneva che la sovranit\u00e0 baltica non fosse scomparsa e quindi continu\u00f2 a riconoscere gli stati baltici come entit\u00e0 politiche sovrane rappresentate dalle legazioni - nominate dai governi operanti prima del 1940 - che operavano a Washington DC e altrove. Estonia, Lettonia e Lituania recuperarono de facto l'indipendenza nel 1991 durante le fasi di dissoluzione dell'Unione Sovietica; la Russia inizi\u00f2 a ritirare le truppe presenti nella regione geografica (a partire dalla Lituania) nell'agosto 1993, con il ritiro completo terminato esattamente dodici mesi pi\u00f9 avanti. La Russia ha ufficialmente concluso la sua presenza militare sul posto nell'agosto 1998 disattivando la stazione radar Skrunda-1 operativa in Lettonia. Le installazioni smantellate furono rimpatriate in Russia e il sito torn\u00f2 sotto il controllo lettone, con l'ultimo soldato russo che lasci\u00f2 il suolo baltico nell'ottobre 1999.\nContesto storico.\nNella prima mattinata del 24 agosto 1939, l'Unione Sovietica e la Germania firmarono un'intesa di non aggressione dalla durata decennale, chiamato patto Molotov-Ribbentrop. Questo conteneva un protocollo segreto in base al quale gli stati dell'Europa settentrionale e orientale sarebbero stati ripartiti in \"sfere di influenza\" tedesca e sovietica. Nel nord, Finlandia, Estonia e Lettonia furono assegnate alla sfera sovietica, mentre si statu\u00ec che la Polonia sarebbe stata divisa in due: le aree a est dei fiumi Narew, Vistola e San sarebbero toccate all'URSS, il resto a ovest al Terzo Reich. La Lituania, adiacente alla Prussia orientale, sarebbe rientrata nella sfera di influenza tedesca, ma una correzione apportata successivamente la assegn\u00f2 ai sovietici in cambio di due regioni polacche. Sempre secondo il nuovo protocollo segreto, la Lituania avrebbe riguadagnato la sua capitale storica Vilnius, precedentemente in mano polacca nel periodo interbellico.\nTerminata la campagna sovietica in Polonia il 6 ottobre, i sovietici esercitarono pressioni sulla Finlandia e sugli stati baltici affinch\u00e9 questi concludessero trattati di mutua assistenza. I sovietici misero in dubbio la neutralit\u00e0 dell'Estonia dopo la fuga di un sottomarino polacco internato il 18 settembre. Una settimana dopo, il 24 settembre, il ministro degli esteri estone ricevette un ultimatum da Mosca, nel quale si chiedeva la conclusione di un trattato di mutua assistenza per stabilire basi militari in Estonia. Gli estoni furono cos\u00ec costretti ad accettare la presenza di basi navali, aeree e terrestri dell'Armata Rossa su due isole estoni e nel porto di Paldiski. L'accordo corrispondente fu firmato il 28 settembre 1939, a cui seguirono poi la Lettonia il 5 ottobre dello stesso anno e la Lituania il 10 ottobre. Gli accordi consentivano all'Unione Sovietica di stabilire basi militari sul territorio degli Stati baltici per tutta la durata della guerra europea e di stazionare 25.000 soldati sovietici in Estonia, 30.000 in Lettonia e 20.000 in Lituania dall'ottobre del 1939.\nOccupazione e annessione sovietica (1940-1941).\nDopo essersi assicurati la possibilit\u00e0 di far accedere degli uomini in territorio baltico, nel maggio 1940, i sovietici rifletterono sull'idea di effettuare un intervento militare diretto, sebbene si preferisse in linea generale l'ipotesi di nominare dei governi fantoccio. Il modello di ispirazione era a quest'ultimo proposito la Repubblica democratica finlandese, un'entit\u00e0 statale istituita dai sovietici il primo giorno della guerra d'inverno. I sovietici diedero il via a una massiccia campagna stampa contro le presunte simpatie filo-alleate dei governi baltici. Proprio mentre le attenzioni del mondo erano concentrate sulla campagna di Francia, all'inizio di giugno 1940 gli stati baltici furono accusati di aver cospirato contro l'Unione Sovietica tenendo riunioni segrete l'inverno precedente. Il 15 giugno 1940, il governo lituano dovette accettare l'ultimatum e consentire l'ingresso di un numero illimitato di truppe sovietiche. Il presidente Antanas Smetona, favorevole a resistere militarmente agli \"aggressori\", non trov\u00f2 appiglio nell'ultima riunione tenuta dal parlamento nazionale. I sovietici rifiutarono il suggerimento del candidato lituano da porre a capo del nuovo governo capeggiato dai comunisti e inviarono Vladimir Dekanozov a gestire ad interim l'esecutivo locale mentre l'Armata Rossa occupava lo stato.\nIl 16 giugno 1940, anche la Lettonia e l'Estonia ricevettero degli ultimata e, avendo anch'essi accettato di non effettuare alcun intervento ostile, a maggior ragione dopo che anche la Lituania aveva preso tale strada, consentirono all'Armata Rossa di insediarsi nei due paesi baltici pi\u00f9 settentrionali. Anche l\u00ec Mosca sped\u00ec degli uomini di fiducia a salvaguardare le procedure di insediamento in Lettonia e Estonia, rispettivamente Andrej Vy\u0161inskij e Andrej \u017ddanov. Il 18 e 21 giugno 1940, in ogni paese baltico si formarono nuovi governi composti da membri del \"fronte popolare\", ovvero i partiti comunisti e coloro che li sostenevano. Sotto la sorveglianza sovietica, i nuovi governi organizzarono elezioni palesemente truccate per eleggere nuove \"assemblee popolari\". Agli elettori fu presentata la possibilit\u00e0 di votare un'unica lista e non si consent\u00ec la partecipazione di alcun movimento di opposizione: l'affluenza, anch'essa falsificata, risultava al 99,6%. Un mese dopo, le nuove assemblee si riunirono con un unico ordine del giorno: presentare risoluzioni per entrare a far parte dell'Unione Sovietica. Accettate con acclamazione dai parlamenti locali, le richieste giunsero al Soviet Supremo dell'Unione Sovietica in agosto e ne fu dato seguito nello stesso mese, dando cos\u00ec una maggiore parvenza di legittimit\u00e0 nella complessiva operazione. La Lituania fu incorporata nell'Unione Sovietica il 3 agosto, la Lettonia il 5 agosto e l'Estonia il 6 agosto 1940. I presidenti deposti dell'Estonia (Konstantin P\u00e4ts) e della Lettonia (K\u0101rlis Ulmanis) vennero imprigionati e deportati in URSS e morirono in seguito rispettivamente nella regione di Tver' e nell'Asia centrale.\nNel giugno 1941, i nuovi governi sovietici autorizzarono deportazioni di massa dei cosiddetti \"nemici del popolo\". Si stima che dalla sola Estonia partirono 60.000 cittadini: soprattutto per via del rigido regime repressivo adottato da Mosca nel corso dei dodici mesi della prima occupazione, molti baltici accolsero subito con calore i tedeschi, percepiti alla stregua di liberatori, quando avanzarono verso est. L'Unione Sovietica inizi\u00f2 immediatamente a erigere fortificazioni di confine lungo il confine occidentale appena acquisito, la cosiddetta linea Molotov.\nInvasione tedesca (1941-1944).\nLa provincia dell'Ostland e l'Olocausto.\nIl 22 giugno 1941 i tedeschi invasero l'Unione Sovietica e gli stati baltici, immediatamente a ridosso del confine, furono tra i primi territori a essere interessati dagli scontri: come sopra affermato, essendo stata di recente sottoposta a repressioni, impedimenti e umiliazioni, la popolazione locale accolse con entusiasmo la Wehrmacht. In Lituania scoppi\u00f2 una rivolta e fu istituito un governo provvisorio allo scopo di ripristinare l'indipendenza: mentre le forze tedesche si avvicinavano a Riga e Tallinn, si eseguirono altri tentativi di rimettere in funzione i governi nazionali e si confidava nella cooperazione dei nazisti. Tali speranze politiche presto svanirono e la cooperazione baltica divenne meno diretta o cess\u00f2 del tutto. I tedeschi miravano ad annettere i territori baltici al Terzo Reich dopo aver effettuato una pulizia etnica: gli \"elementi idonei\" sarebbero stati assimilati, quelli \"non adeguati\" sterminati. Poich\u00e9 risult\u00f2 necessario supervisionare le regioni occupate con maggiore comodit\u00e0, si decise di costituire il Reichskommissariat Ostland, una suddivisione amministrativa che accorpava gli stati baltici a gran parte della vecchia RSS Bielorussa: a controllo di essa di scelse di nominare Hinrich Lohse, un incallito burocrate. L'area baltica era l'unica regione orientale destinata a diventare direttamente parte del Terzo Reich.\nLe politiche razziali dei nazisti si fecero sentire, pi\u00f9 che verso gli autoctoni, contro gli ebrei, soprattutto perch\u00e9 si trov\u00f2 terreno fertile per la diffusione dell'antisemitismo. Risiedevano infatti numerose comunit\u00e0 nelle principali citt\u00e0, in particolare a Vilnius, Kaunas e Riga. Le unit\u00e0 di uccisione tedesche massacrarono centinaia di migliaia di semiti, con la notevole complicit\u00e0 della temuta Einsatzgruppe A, incaricata prima di supervisionare la ghettizzazione e, pi\u00f9 tardi, lo sterminio. Nel 1943 Heinrich Himmler ordin\u00f2 alle sue forze di liquidare i ghetti e di trasferire i sopravvissuti nei campi di concentramento. Un discreto numero di lettoni e lituani collabor\u00f2 attivamente all'uccisione di ebrei, tanto che diversi furono i pogrom verificatisi, in particolare, nel Paese baltico pi\u00f9 meridionale. Solo il 75% circa degli ebrei estoni e il 10% degli ebrei lettoni e lituani sopravvissero alla guerra.\nNonostante le crudelt\u00e0 fossero all'ordine del giorno, per la maggior parte del popolo baltico il dominio tedesco fu meno rigido di quello sovietico e meno brutale delle occupazioni tedesche avvenute altrove nell'Europa orientale. In effetti, nella vita quotidiana qualche piccola parvenza di ripristinata normalit\u00e0 si verific\u00f2, se si pensa per esempio al fatto che le scuole erano regolarmente aperte: alla maggior parte delle persone fu negato il diritto di possedere terreni o riaprire attivit\u00e0 commerciali.\nI baltici tra le file sovietiche.\nL'amministrazione sovietica aveva assimilato gli eserciti nazionali baltici dopo il giugno 1940. La maggior parte degli ufficiali superiori furono arrestati e molti di loro assassinati. Durante l'invasione tedesca, i sovietici condussero una mobilitazione generale forzata avvenuta in violazione del diritto internazionale. Secondo le Convenzioni di Ginevra, tale atto di violenza poteva intendersi come una grave violazione e crimine di guerra, perch\u00e9 gli uomini mobilitati furono costretti con la forza a unirsi ai sovietici. Rispetto alla coscrizione avvenuta in Unione Sovietica, la fascia d'et\u00e0 fu estesa di 9 anni nei Paesi Baltici, riguardando dunque anche tutti gli ufficiali di riserva. L'obiettivo era deportare tutti gli uomini capaci di combattere in Russia, per poi spedirli nei campi di reclusione. Quasi la met\u00e0 dei trasferiti mor\u00ec a causa delle condizioni di trasporto, delle estenuanti ore di lavoro, della fame, delle malattie e delle misure repressive dell'NKVD: proprio per rendere pi\u00f9 agevoli le operazioni dirette da quest'ultimo, si decise di costituire dei battaglioni di distruzione. Tra le file sovietiche si contavano la 201\u00aa divisione lettone di fucilieri, la 308\u00aa (premiata con l'onorificenza dell'Ordine della Bandiera rossa dopo aver espulso i tedeschi da Riga nell'autunno del 1944) e i 60.000 lituani circa arruolatisi nell'Armata Rossa (confluiti quasi tutti nel 29\u00ba Corpo di fucilieri territoriali).\nLa diminuzione della qualit\u00e0 della vita e delle condizioni di servizio, il forte indottrinamento dell'ideologia comunista, non migliorarono le relazioni tra l'elemento russo o quello baltico. Proprio per evitare possibili sommosse interne, le autorit\u00e0 sovietiche arrestarono gli ufficiali lituani del 29\u00ba corpo, circa un centinaio se si includono anche soldati di rango inferiore, fucilandone quasi 20 nell'autunno 1940. In quella fase storica, circa 3.200 membri del 29\u00ba corpo erano considerati \"politicamente inaffidabili\". Durante le deportazioni di giugno del 1941, oltre 320 ufficiali e soldati del 29\u00ba corpo andarono incontro all'arresto, al trasferimento forzato nei gulag o alla fucilazione. Quel che sopravviveva del contingente capitol\u00f2 durante l'invasione tedesca e l'altra divisione del 29\u00ba corpo, la 179\u00aa divisione fucilieri, perse la maggior parte dei suoi soldati durante la ritirata dai tedeschi, principalmente per via delle diserzioni. Un totale di meno di 1.500 sopravvissuti dagli iniziali 12.000 giunse nell'area di Pskov entro l'agosto 1941.\nPer via delle forti tensioni e del malcontento dei suoi componenti, il 26\u00ba reggimento di cavalleria fu sciolto: il 25-26 giugno scoppi\u00f2 una ribellione nella sua 184\u00aa divisione dei fucilieri. Entro la seconda parte del 1942, la maggior parte dei lituani rimasti nei ranghi sovietici, cos\u00ec come i rifugiati di guerra di sesso maschile provenienti dalla Lituania, entrarono a far parte della 16\u00aa divisione dei fucilieri: nonostante questa fosse stata battezzata come unit\u00e0 \"lituana\" e si contavano perlopi\u00f9 ufficiali di origine lituana, tra cui Adolfas Urb\u0161as, un ex capo di stato maggiore dell'esercito lituano, in realt\u00e0 il mosaico etnico era molto variegato: poco meno di 1/4 del suo personale risultava ebreo, rendendo dunque tale unit\u00e0 quella con il pi\u00f9 alto numero di semiti dell'intera Armata Rossa. Il numero dei lituani divenne basso a tal punto che inizi\u00f2 a diffondersi la barzelletta secondo cui la 16\u00aa divisione si chiamava lituana perch\u00e9 vi erano appunto solo 16 lituani tra le sue fila.\nIl 22\u00ba corpo dei fucilieri territoriali estoni, composto da 7.000 unit\u00e0, usc\u00ec profondamente afflitto dagli scontri avvenuti a Porchov nell'estate del 1941: 2.000 furono i morti e i feriti in azione, mentre in 4.500 si arresero. L'8\u00ba corpo dei fucilieri estoni, composto da 25.000-30.000 soldati, perse 3/4 delle sue truppe nella battaglia per Velikie Luki nell'inverno 1942/43, prendendo pi\u00f9 avanti parte nella cattura di Tallinn nel settembre 1944. Circa 20.000 lituani, 25.000 estoni e 5.000 lettoni morirono nelle file dell'Armata Rossa e dei battaglioni di lavoro.\nCollaborazionisti nazisti.\nL'amministrazione nazista arruol\u00f2 anche cittadini baltici negli eserciti tedeschi. La Forza di Difesa Territoriale Lituana, composta da volontari, fu costituita nel 1944. La FDTL raggiunse le dimensioni di circa 10.000 uomini e fu allestita allo scopo di combattere l'avvicinarsi dell'Armata Rossa, fornire sicurezza e condurre operazioni antipartigiane all'interno del territorio, rivendicato dai lituani. Dopo brevi combattimenti contro i partigiani sovietici e polacchi (Armia Krajowa), l'unit\u00e0 si sciolse da sola, i suoi esponenti principali furono arrestati e spediti nei lager nazisti e molti dei suoi membri finirono giustiziati dai nazisti.\nLa Legione Lettone, creata nel 1943, consisteva in due divisioni coscritte delle Waffen-SS: essa raggiunse il 1\u00ba luglio 1944 87.550 uomini, mentre altri 23.000 lettoni servivano come \"ausiliari\" tra le file della Wehrmacht. Tra le battaglie pi\u00f9 importanti a cui i lettoni presero parte rientrano l'assedio di Leningrado, gli scontri nella sacca di Curlandia, nella difesa della linea difensiva in Pomerania, nel fiume Velikaja per la collina \"93,4\" e nella battaglia di Berlino. La 20. Waffen-Grenadier-Division der SS prese forma nel gennaio 1944 dopo la coscrizione obbligatoria imposta sul territorio estone. Composta da 38.000 uomini, prese parte alla battaglia di Narva, alla battaglia della linea Tannenberg, all'offensiva di Tartu e all'operazione Aster.\nTentativi di ripristino dell'indipendenza e offensiva sovietica del 1944.\nSi eseguirono diversi tentativi di ripristinare l'indipendenza nel corso del periodo 1941-1944. Il 22 giugno 1941, i lituani rovesciarono, come detto, il governo sovietico due giorni prima che la Wehrmacht arrivasse a Kaunas, dove i tedeschi poi permisero a un governo provvisorio di funzionare per oltre un mese. Il Consiglio centrale lettone, istituito come organizzazione clandestina nel 1943, venne smantellato dalla Gestapo solo nel 1945. In Estonia nel 1941, J\u00fcri Uluots propose il ripristino dell'indipendenza, diventando pi\u00f9 tardi, nel 1944, una figura chiave nel Comitato Nazionale segreto. Nel settembre 1944, Uluots divenne per breve tempo presidente ad interim dell'Estonia indipendente. Gli stati baltici non avevano governi in esilio che disponessero dello stesso peso internazionale di quello francese guidato da Charles de Gaulle o dei polacchi sotto W\u0142adys\u0142aw Sikorski: la propria posizione geografica rese inoltre difficile le comunicazioni con il resto del continente della situazione. Gran Bretagna e degli Stati Uniti nutrivano scarso interesse per la causa baltica, in particolare nella fase in cui la vittoria della guerra risultava ancora incerta. La scoperta del massacro di Katyn' nel 1943 e la violenta repressione effettuati nei confronti della rivolta di Varsavia nel 1944 avevano gettato ombre sui rapporti; ciononostante, tutti e tre i vincitori si mostrarono ancora solidali alla conferenza di Jalta nel 1945.\nIl 1\u00ba marzo 1944, cessato da un mese l'assedio di Leningrado, le truppe sovietiche raggiunsero in fretta il confine con l'Estonia. IL 14 settembre, i sovietici diedero il via all'offensiva del Baltico, un'operazione dal duplice scopo politico e militare per sbaragliare le forze tedesche. Il 16 settembre l'Alto Comando dell'esercito tedesco annunci\u00f2 un piano di difesa secondo cui le forze estoni avrebbero coperto il ritiro tedesco. I sovietici avanzarono presto sulla capitale estone Tallinn, dove la prima missione dell'NKVD fu quella di fermare chiunque fuggisse dallo stato, malgrado molti sfuggirono comunque in Occidente. L'NKVD prese altres\u00ec di mira i membri del Comitato nazionale della Repubblica di Estonia. Le forze tedesche e lettoni rimasero intrappolate nella sacca di Curlandia fino alla fine della guerra, arrendendosi il 10 maggio 1945.\nSeconda parentesi sovietica (1944-1991).\nResistenza e deportazioni.\nDopo aver riassunto il controllo degli stati baltici, i sovietici attuarono un programma di sovietizzazione, finalizzato a realizzare un'industrializzazione su larga scala e la collettivizzazione. I sovietici ripresero inoltre le massicce deportazioni per eliminare ogni forma di resistenza o sostegno ai partigiani locali, i cosiddetti Fratelli della foresta, i quali continuarono a opporsi agli occupanti imbracciando le armi per un certo numero di anni.\nI trasferimenti coattivi effettuati nel 1940-1941 ebbero portata minore rispetto a quelle del 1944-1952 furono anche maggiori: solo nel marzo 1949, le massime autorit\u00e0 sovietiche allontanarono 90.000 cittadini baltici. Il numero totale dei deportati nel 1944-1955 \u00e8 stato stimato in oltre mezzo milione: 124.000 in Estonia, 136.000 in Lettonia e 245.000 in Lituania. Il computo stimato delle vittime tra i deportati lituani tra il 1945 e il 1958 fu di 20.000, inclusi 5.000 bambini.\nI deportati furono autorizzati a tornare dopo la destalinizzazione operata da Nikita Chru\u0161\u010d\u00ebv nel 1956, sebbene molti non avevano detto le impervie condizioni della Siberia. Nel dopoguerra, i sovietici si preoccuparono inoltre di tracciare nuovi confini per le repubbliche baltiche. La Lituania ottenne le regioni di Vilnius e Klaip\u0117da, mentre la RSFS Russa annetteva il territorio dalle parti orientali dell'Estonia (5% del territorio prebellico) e della Lettonia (2%).\nIndustrializzazione e immigrazione.\nI sovietici effettuarono ingenti investimenti di capitale per le risorse energetiche e la fabbricazione di prodotti industriali e agricoli. Lo scopo finale era integrare le economie baltiche nella pi\u00f9 ampia sfera economica sovietica. In tutte e tre le repubbliche, l'industria manifatturiera si svilupp\u00f2 con costanza, dando vita ad alcuni dei migliori complessi industriali nel campo dell'elettronica e della produzione tessile. L'economia rurale soffr\u00ec invece della mancanza di investimenti e della collettivizzazione. Il settore primario era infatti ben radicato nella regione e, oltre a rigettare la politica delle kolchoz, vi erano i danni derivanti dal conflitto mondiale che dovettero essere gradualmente risolti dal 1945 in poi. Le costruzioni realizzate nelle citt\u00e0 principali risultavano spesso di scarsa qualit\u00e0 e si incoraggiarono gli immigrati di etnia russa a prendervi possesso. L'Estonia e la Lettonia furono le due realt\u00e0 che pi\u00f9 risentirono del trasferimento di massa di lavoratori industriali giunti da altre parti dell'Unione Sovietica, tanto che sono evidenti i cambiamenti demografici nel dopoguerra che testimoniano la crescita della presenza russa. In Lituania, invece, l'impatto fu minore.\nGli estoni etnici costituivano l'88% prima della guerra, ma nel 1970 la percentuale era scesa al 60%. I lettoni etnici costituivano il 75%, ma la cifra cal\u00f2 al 57% nel 1970 e, ancora, al 50,7% nel 1989. Al contrario, il calo in Lituania fu solo del 4%. Al di l\u00e0 della presenza dei membri dei partiti comunisti locali, dal 1944 si prefer\u00ec insediare funzionari che avessero combattuto nell'Armata Rossa, in particolare per ricoprire incarichi politici, amministrativi e gestionali.\nRipristino dell'indipendenza.\nCon il periodo di stagnazione si verific\u00f2 una profonda crisi del sistema sovietico: il nuovo segretario del PCUS Mikhail Gorba\u010d\u00ebv, salito al potere nel 1985, cerc\u00f2 di arginare le difficolt\u00e0 annunciando la politica della glasnost e della perestrojka. Si tratt\u00f2 di tentativi che potessero riformare il sistema sovietico in maniera strutturale; come effetto collaterale, si verific\u00f2 un risveglio del nazionalismo nelle repubbliche baltiche. Le prime grandi manifestazioni per la tutela dell'ambiente si tennero a Riga nel novembre 1986 e nella primavera successiva a Tallinn. La mancata soppressione dei manifestanti con metodi violenti spinse personaggi di spicco a esporsi a favore di una linea pi\u00f9 morbida di Mosca con il risultato che, alla fine del 1988, l'ala riformista sedeva in posizioni di spessore nelle repubbliche baltiche. Nel frattempo, alcune coalizioni composte da progressisti e populisti si riunirono dando vita ai fronti popolari. Il Soviet Supremo della RSS Estone sanc\u00ec la lingua estone come idioma ufficiale nel gennaio 1989, evento a cui segu\u00ec un provvedimento simile e in Lettonia e Lituania. Le repubbliche baltiche si esposero ancor di pi\u00f9, dichiarando a quel punto di essere interessate a riconquistare la sovranit\u00e0 (l'Estonia nel novembre 1988, la Lituania nel maggio 1989 e la Lettonia nel luglio 1989). La catena baltica, che ha avuto luogo il 23 agosto 1989, \u00e8 passata alla storia come la pi\u00f9 grande manifestazione di opposizione al dominio sovietico. Nel dicembre 1989, il Congresso dei deputati del popolo dell'Unione Sovietica condann\u00f2 in maniera pubblica il patto Molotov-Ribbentrop e il suo protocollo segreto (di cui fino ad allora si negava l'esistenza) come \"legalmente lacunosi e non validi\".\nL'11 marzo 1990 il Soviet Supremo lituano dichiar\u00f2 l'indipendenza della Lituania. I candidati filo-indipendentisti ottennero una schiacciante maggioranza alle elezioni del Soviet Supremo tenutesi all'inizio di quell'anno. Il 30 marzo 1990, il Soviet Supremo dell'Estonia defin\u00ec l'Unione Sovietica come una potenza occupante e annunci\u00f2 l'inizio di un periodo di transizione indirizzato all'indipendenza, mentre il 4 maggio 1990, il Soviet Supremo lettone rilasci\u00f2 una dichiarazione simile. L'Unione Sovietica boll\u00f2 repentinamente le dichiarazioni come tese ad avviare un percorso illegale, affermando che le tre repubbliche socialiste dovevano seguire il processo indicato dalla Costituzione sovietica del 1977. Dal canto loro, esse risposero che l'intero percorso di incorporazione avvenuto nel 1940 violava sia il diritto internazionale che quello nazionale. Pertanto, Estonia, Lettonia e Lituania non intendevano dare vita a nuove nazioni, ma semplicemente restaurare quelle che gi\u00e0 esistettero nel periodo interbellico.\nA met\u00e0 giugno i sovietici avviarono dei negoziati con le repubbliche baltiche, proprio in una fase travagliata della storia russa: la repubblica federale russa aveva infatti proclamato la sua sovranit\u00e0 a giugno, tanto che, per cautelarsi, Estonia, Lettonia e Lituania entrarono in trattative anche con la repubblica federale russa. Fallite le manovre diplomatiche, i sovietici eseguirono un drastico (ma fallito) tentativo di sbloccare la situazione e inviarono truppe militari: durante le rivolte, venti civili morirono e ne uscirono feriti in centinaia in quello che divennero noti come il \"massacro di Vilnius\" e \"Le barricate\" in Lettonia nel gennaio 1991. Il 21 agosto 1991, i membri della linea dura tentarono di assumere il potere con un colpo di stato: una volta saputo il fallimento dello stesso, gli estoni proclamarono la piena indipendenza, dopo che gi\u00e0 il 3 marzo 1991 si era tenuto in Estonia un referendum sull'indipendenza, cos\u00ec come era accaduto in Lettonia nello stesso mese. Il 78,4% si dichiar\u00f2 favorevole a lasciare l'URSS: l'affluenza si attest\u00f2 all'82,9%. L'indipendenza fu ripristinata dal Consiglio supremo estone la notte del 20 agosto e il parlamento lettone rese una dichiarazione simile lo stesso giorno. Nel frattempo, la dissoluzione dell'URSS, specie dopo il putsch di agosto andato male, risult\u00f2 inevitabile: il 6 settembre 1991, il governo sovietico ha riconosciuto l'indipendenza di tutti e tre gli stati baltici.\nRitiro delle truppe russe e smantellamento dei radar.\nLa Federazione Russa si accoll\u00f2 l'onere e il successivo ritiro della forza di occupazione, composta da circa 150.000 truppe ex sovietiche, ora russe, di stanza negli Stati baltici. Nel 1992 si contavano ancora 100.000/120.000 soldati russi, oltre a un gran numero di pensionati militari, in particolare in Estonia e Lettonia.\nDurante il periodo dei negoziati, la Russia sperava di mantenere strutture come la base navale di Liep\u0101ja, la stazione radar di missili anti-balistici di Skrunda e il Centro Radio Astronomico internazionale di Ventspils in Lettonia, oltre alla base sottomarina di Paldiski in Estonia, nonch\u00e9 i diritti di transito a Kaliningrad attraverso la Lituania.\nLa contesa si inaspr\u00ec quando la Russia minacci\u00f2 di mantenere le sue truppe dov'erano. La richiesta di Mosca di adottare delle normative specifiche che garantissero uno status speciale ai russi etnici fu percepita come una grande incognita dall'Occidente, dall'Assemblea generale delle Nazioni Unite e dai presidenti baltici, i quali la consideravano imperialismo russo. La Lituania fu la prima a completare il ritiro delle truppe russe - il 31 agosto 1993 - in parte per la questione di Kaliningrad.\nSuccessivi accordi per il ritiro delle truppe dalla Lettonia furono firmati il 30 aprile 1994 e dall'Estonia il 26 luglio 1994, anche su spinta del Senato degli Stati Uniti, dimostratosi incline a interrompere tutti gli aiuti alla Russia nello smantellamento in caso di mancato ritiro delle truppe entro la fine di agosto. Il ritiro definitivo fu completato il 31 agosto 1994, ma alcune truppe russe rimasero di stanza in Estonia a Paldiski fino a quando la base militare russa non fu smantellata e i reattori nucleari sospesero le operazioni il 26 settembre 1995. La Russia termin\u00f2 di amministrare la stazione radar Skrunda-1 il 31 agosto 1998, giorno in cui fu disattivata e, pi\u00f9 avanti, smantellata e rimossa; quest'ultimo lavoro fu completato nell'ottobre 1999, quando il sito riappartenne alla Lettonia. L'ultimo soldato russo lasci\u00f2 la regione quel mese, segnando allora la fine simbolica della presenza militare russa sul suolo baltico.\nComputo dei danni.\nI costi umani stimati delle occupazioni naziste e sovietiche sono presentati nella tabella seguente.\nConseguenze.\nNegli anni successivi al ristabilimento dell'indipendenza baltica, sono emerse delle tensioni tra i cittadini di etnia baltica e i coloni di lingua russa in Estonia e Lettonia. Mentre i requisiti per ottenere la cittadinanza negli Stati baltici sono relativamente elastici, \u00e8 stata fatta notare da alcuni esperti una mancanza di attenzione ai diritti delle persone di lingua russa o degli apolidi. Ad ogni modo, tutte le organizzazioni internazionali concordano sul fatto che non si pu\u00f2 rintracciare alcuna forma di discriminazione strutturale nei confronti delle categorie sopraccitate.\nNel 1993, \u00e8 avvenuta la prima segnalazione relativa alle problematiche dell'integrazione in Estonia. Secondo un rapporto del 2008 stilato dal Relatore speciale sul razzismo al Consiglio per i diritti umani delle Nazioni Unite, i rappresentanti delle comunit\u00e0 di lingua russa in Estonia indicano che l'ambito pi\u00f9 rilevante dove si ha discriminazione in Estonia non \u00e8 quello etnico, ma piuttosto linguistico (Par. 56). Il relatore ha espresso diverse raccomandazioni, tra cui il rafforzamento del Cancelliere di giustizia, l'agevolazione della concessione della cittadinanza a persone di nazionalit\u00e0 indefinita e l'argomento della politica linguistica in un dibattito per elaborare strategie che riflettano meglio il carattere multilinguistico della societ\u00e0 (paragrafi 89-92). L'Estonia \u00e8 stata criticata dal Comitato delle Nazioni Unite per la sua politica di promozione relativa alla sola lingua estone e alle restrizioni sull'uso della lingua minoritaria nei servizi pubblici; ulteriori critiche hanno riguardato il basso livello di rappresentanza delle minoranze nella vita politica e il numero costantemente elevato di persone con cittadinanza indeterminata.\nSecondo l'autore israeliano Ya\u00ebl Ronen, del Centro Minerva per i Diritti Umani presso l'Universit\u00e0 Ebraica di Gerusalemme, i regimi vessatori adottano sovente delle misure finalizzate a sovvertire la struttura demografica del territorio detenuto illegalmente. Ci\u00f2 avviene in due metodi: la rimozione forzata della popolazione locale e il trasferimento dallo stato centrale nel territorio in questione. L'autore cita il caso degli Stati baltici come esempio di dove si \u00e8 verificato questo fenomeno, con le deportazioni del 1949 combinate con grandi ondate di immigrazione nel 1945-50 e 1961-1970. Quando si \u00e8 passati dall'occupazione sovietica al ripristino dell'indipendenza, lo status dei coloni non poteva che divenire un argomento spinoso da fronteggiare.\nContinuit\u00e0 statale degli Stati baltici.\nLa rivendicazione baltica di continuit\u00e0 con le repubbliche interbelliche \u00e8 stata accettata dalla maggior parte delle potenze occidentali. Come conseguenza della politica di non riconoscimento dell'incorporazione sovietica, combinata alle attivit\u00e0 di resistenza del popolo baltico al dominio sovietico, al funzionamento ininterrotto di organi statali di fortuna in esilio e in combinazione con il principio giuridico fondamentale di \"ex iniuria ius non oritur\" (il diritto non pu\u00f2 scaturire da atti ingiusti), l'autorit\u00e0 bolscevica posta a comando degli stati baltici del 1940-1991 \u00e8 stata giudicata come invalida. Sulla scia di un simile ragionamento, la sovranit\u00e0 delle tre repubbliche non sarebbe dunque mai passata all'Unione Sovietica, continuando inoltre esse ad esistere come soggetti di diritto internazionale.\nLa posizione ufficiale della Russia, la quale scelse nel 1991 di considerarsi lo Stato successore dell'URSS, \u00e8 la seguente: Estonia, Lettonia e Lituania aderirono spontaneamente, di propria iniziativa, nel 1940 e, con la dissoluzione dell'URSS, questi paesi sono nati ex novo nel 1991. La ricostruzione della Russia \u00e8 finalizzata a evitare la responsabilit\u00e0 finanziaria, poich\u00e9 il riconoscimento dell'occupazione sovietica avrebbe posto le basi per eventuali richieste di risarcimento da parte degli Stati baltici.\nStoriografia sovietica e russa.\nGli storici sovietici giudicarono l'incorporazione del 1940 come un ingresso volontario nell'URSS da parte dei Baltici. La storiografia sovietica ha ereditato la visione dall'epoca della Rus' di Kiev portata poi avanti dall'Impero russo dello \"spazio vitale\". Secondo tale concezione, Mosca avrebbe dovuto perseguire l'intento di russificare l'intero antico impero e, pertanto, per gli storici sovietici l'annessione del 1940 non fu semplicemente un ingresso volontario, essendo invece una logica conseguenza del fatto che l'areale russo era compreso nelle regioni possedute dallo Zarato.\nFonti sovietiche.\nPrima della perestrojka, l'Unione Sovietica negava l'esistenza dei protocolli segreti e considerava gli eventi del 1939-1940 come segue.\nIl governo dell'Unione Sovietica sugger\u00ec ai governi dei paesi baltici di concludere dei trattati di mutua assistenza. La pressioni dei lavoratori costrinse i governi dei paesi baltici ad accettare la proposta di Mosca e, pi\u00f9 tardi, si giunse alla sottoscrizione di atti che consentivano all'URSS di stazionare un numero limitato di unit\u00e0 dell'Armata Rossa nei paesi baltici. Le difficolt\u00e0 economiche e l'insoddisfazione della popolazione per le politiche dei governi baltici, i quali erano venuti meno ai patti e stavano preferendo intrattenere relazioni con la Germania, spinsero a una rivoluzione nel giugno 1940. Affinch\u00e9 si potesse supervisionare pi\u00f9 da vicino il rispetto delle intese, nuove unit\u00e0 militari giunsero nei paesi baltici, accolte con favore dai lavoratori che chiedevano le dimissioni dei governi nazionali. A giugno, sotto la guida dei partiti comunisti, si svolsero manifestazioni politiche del proletariato: i governi fascisti furono rovesciati e rimpiazzati da governi del popolo. Nel luglio 1940 si tennero le elezioni per i parlamenti nazionali e i \"sindacati dei lavoratori\", creati su iniziativa dei partiti comunisti, ricevettero la maggioranza dei voti. Gli esecutivi appena eletti proclamarono la nascita delle Repubbliche socialiste sovietiche e, qualche tempo dopo, le richieste di adesione di Estonia, Lettonia e Lituania di aderire all'URSS furono analizzate e approvate dal Soviet Supremo dell'URSS. Il testo \"Falsificatori di Storia\", pubblicato con il patrocinio di Stalin nel 1948, affermava riguardo alla necessit\u00e0 delle invasioni del giugno 1940 che \"erano stati conclusi [p]atti conclusi con gli Stati baltici, ma non vi erano ancora truppe sovietiche numericamente sufficienti a mantenere le difese\". Si affermava inoltre, riguardo a quelle invasioni, che \"[solo] i nemici della democrazia o gli scellerati avrebbero potuto considerare le azioni del governo sovietico alla stregua di aggressioni\".\nL'URSS condann\u00f2, lo si ribadisce, il protocollo segreto del patto del 1939 in virt\u00f9 del quale era avvenuta l'invasione e l'incorporazione.\nLa storiografia russa in epoca post-sovietica.\nVi era relativamente poco interesse per la storia degli Stati baltici in epoca sovietica, in genere trattati come un'unica entit\u00e0 a causa dell'uniformit\u00e0 della politica sovietica in questi territori. Dalla dissoluzione dell'Unione Sovietica, si sono distinti due filoni storiografici russi. Uno, quello liberal-democratico (), condanna le azioni di Stalin e il patto Molotov-Ribbentrop e non riconosce gli stati baltici come aderenti volontariamente all'URSS. L'altro, il patriottico nazionale (), sostiene che il patto Molotov-Ribbentrop fosse necessario per la sicurezza dell'Unione Sovietica e che l'adesione dei paesi baltici all'URSS era frutto della volont\u00e0 del proletariato. Si trattava dunque di tre coincidenze in linea con la politica del periodo sovietico, ovvero \"la 'necessit\u00e0' di garantire la sicurezza dell'URSS\", la 'rivoluzione popolare' e l'\u2019adesione volontaria'\": i sostenitori dell'indipendenza baltica erano membri delle agenzie di intelligence occidentali che cercavano di rovesciare l'URSS.\nLo storico sovietico-russo Vilnis S\u012bpols sostiene che gli ultimatum di Stalin del 1940 erano misure difensive prese a causa della minaccia tedesca e non avevano alcun collegamento con le \"rivoluzioni socialiste\" negli Stati baltici.\nLa tesi secondo cui l'URSS dovette incorporare gli stati baltici per difendere la sicurezza di quei paesi e evitare l'invasione tedesca nelle tre repubbliche si rintraccia nel libro di testo del college \"Storia moderna della Madrepatria\".\nSergei \u010cerni\u010denko, giurista e vicepresidente dell'Associazione russa di diritto internazionale, sostiene che nel 1940 gli stati baltici e l'URSS non erano in stato di guerra e che le truppe sovietiche avevano occupato gli stati baltici in virt\u00f9 del loro accordo. Inoltre, la violazione da parte dell'URSS delle disposizioni dei trattati precedenti non costituisce un'occupazione, poich\u00e9 la successiva annessione non fu n\u00e9 un atto di aggressione n\u00e9 forzata, essendo in sintonia con il diritto sovranazionale del 1940. Le accuse di \"deportazione\" di cittadini baltici da parte dell'Unione Sovietica sono perci\u00f2 prive di fondamento, poich\u00e9 gli individui non possono essere deportati all'interno del loro stesso paese. Il giurista ribadisce inoltre che le Waffen-SS sono state condannate nei processi di Norimberga in quanto organizzazioni criminali e le \"commemorazioni incoraggiate dai nazisti\", secondo cui i tedeschi andavano percepiti come liberatori, sono frutto della \"nazionalistica cecit\u00e0\" dei baltici. Per quanto riguarda l'attuale status nei paesi baltici, \u010cerni\u010denko sostiene che la \"teoria dell'occupazione\" \u00e8 la tesi ufficiale a cui si ricorre per giustificare la \"discriminazione degli abitanti di lingua russa\" in Estonia e Lettonia; il giurista profetizza infine che i tre governi baltici falliranno nel loro \"tentativo di riscrivere la storia\".\nSecondo lo storico revisionista Oleg Platonov, \"dal punto di vista degli interessi nazionali della Russia, l'unificazione era 'storicamente giusta', in quanto ripristinava la sovranit\u00e0 sulle antiche terre detenute dall'Impero, anche se parzialmente abitate da altri popoli\". Il patto Molotov-Ribbentrop e i protocolli, compresa la spartizione della Polonia, si limitavano a sanare la sottrazione alla Russia dei suoi territori storici frutto della \"rivoluzione anti-russa\" e dell'\"ingerenza straniera\".\nD'altra parte, il professore e preside della Scuola di relazioni internazionali e vicerettore dell'Universit\u00e0 statale di San Pietroburgo, Konstantin K. Khudolej considera l'incorporazione degli Stati baltici nel 1940 non volontaria, ritiene che le elezioni non furono libere ed eque e le decisioni dei parlamenti neoeletti di aderire all'Unione Sovietica non possono essere considerate legittime. Sostiene inoltre che l'incorporazione degli stati baltici non aveva alcun valore militare in vista di una possibile aggressione tedesca, in quanto rafforz\u00f2 il rigetto dei baltici verso il governo di Mosca e innesc\u00f2 la formazione dei movimenti di guerriglia negli stati baltici dopo la seconda guerra mondiale, causando problemi interni all'Unione Sovietica.\nPosizione della Federazione Russa.\nCon l'avvento della perestrojka e della rivalutazione della storia sovietica, il Soviet Supremo dell'URSS nel 1989 condann\u00f2 il protocollo segreto del 1939 tra Germania e Unione Sovietica che aveva portato alla spartizione dell'Europa orientale per sfere di influenza.\nSebbene non fosse stata adoperata espressamente la parola \"occupazione\", la RSFS Russa e la Repubblica di Lituania la adoperarono in un successivo accordo nel corso della procedura di riacquisizione della sovranit\u00e0 nazionale. La Russia, nel preambolo del \"Trattato tra la Repubblica socialista federata sovietica russa e la Repubblica di Lituania sulla base delle relazioni tra gli Stati\" del 29 agosto 1991, dichiar\u00f2 che una volta eliminate le scorie ingenerate dall'annessione dell'URSS del 1940, le relazioni tra Lituania e Russia sarebbero migliorate notevolmente.\nTuttavia, l'attuale posizione ufficiale della Russia contraddice in maniera diametrale il suo precedente riavvicinamento alla Lituania, cos\u00ec come la sua firma di adesione al Consiglio d'Europa, dove accett\u00f2 gli obblighi e gli impegni tra cui: \"IV. Per quanto riguarda il risarcimento per le persone espulse dagli \"stati baltici occupati\" e i discendenti dei deportati, come affermato nell'opinione n. 193 (1996), paragrafo 7.xii, per risolvere questi problemi il pi\u00f9 rapidamente possibile [...] \". Il governo e i funzionari dello stato russi sostengono ora che l'annessione sovietica degli stati baltici fosse legittima e che l'Unione Sovietica aveva liberato la regione dai nazisti. Essi affermano che le truppe sovietiche entrarono nei paesi baltici nel 1940 in virt\u00f9 agli accordi stipulati con il consenso dei governi baltici. Poich\u00e9 l'Unione Sovietica non era in stato di guerra o impegnata in attivit\u00e0 di combattimento sui territori dei tre stati baltici, la parola \"occupazione\" non pu\u00f2 essere impiegata. \"Le affermazioni sull'\"occupazione \"da parte dell'Unione Sovietica e le relative affermazioni ignorano tutte le realt\u00e0 legali, storiche e politiche, e sono quindi del tutto infondate\".\nQuesto particolare punto di vista russo \u00e8 chiamato il \"mito del 1939-1940\" da David Mendeloff, professore associato di affari internazionali: lo studioso ritiene che l'affermazione secondo cui l'Unione Sovietica non ha \"occupato\" gli Stati baltici nel 1939 n\u00e9 li ha \"annessi\" l'anno successivo \u00e8 ampiamente radicata nella coscienza storica russa.\nTrattati inerenti alle relazioni balto-sovietiche.\nDopo che gli stati baltici proclamarono l'indipendenza in seguito alla firma dell'armistizio, la Russia bolscevica li invase alla fine del 1918. L\"'Izvestija\" dichiarava nel numero del 25 dicembre 1918: \"Estonia, Lettonia e Lituania sono direttamente sulla strada dalla Russia all'Europa occidentale e quindi un ostacolo alle nostre rivoluzioni [...] Questo muro di separazione deve essere distrutto\". La Russia bolscevica, tuttavia, non ottenne il controllo degli Stati baltici e nel 1920 concluse trattati di pace con tutti e tre. Successivamente, su iniziativa dell'URSS, furono conclusi ulteriori trattati di non aggressione con tutti e tre gli Stati baltici:\nL'occupazione in letteratura.\nL'occupazione delle repubbliche baltiche \u00e8 descritta nel romanzo di Ruta Sepetys, nata in Michigan (USA) da una famiglia di rifugiati lituani, dal titolo \"Avevano spento anche la luna\", edito in Italia da Garzanti, nella traduzione dall'inglese di Roberta Scartabelli."}
{"id": "757131", "revid": "399", "url": "https://it.wikipedia.org/wiki?curid=757131", "title": "Fratelli Montgolfier", "text": "La loro invenzione fu il primo aerostato a portare un essere umano in cielo. In seguito al successo dei loro esperimenti, furono nominati membri straordinari dell'Accademia delle scienze di Parigi ed il padre Pierre ricevette, come riconoscimento, il titolo nobiliare ereditario de Montgolfier dal re Luigi XVI nel 1783.\nIl poeta neoclassico Vincenzo Monti scrisse in onore dei fratelli un'ode, paragonando la loro impresa a quella mitica degli Argonauti (\"Ode al signore di Mongolfier\").\nBiografia.\nI primi anni.\nI due fratelli nacquero in una famiglia di ricchi fabbricanti di carta ad Annonay, un paese a sud di Lione (Francia).\nLa mentalit\u00e0 di Joseph era tipica dell'inventore: geniale e sognatore, ma poco pratico negli affari e nelle faccende personali. Intelligente e creativo per natura, si ribellava all'istruzione rigida e formale e per due volte fugg\u00ec dalla scuola. Ciononostante, la sua spontanea curiosit\u00e0 gli permise da autodidatta di raggiungere un'eccellente formazione nelle allora emergenti scienze fisiche. Tornato infine in famiglia, rimase comunque solo marginalmente coinvolto nelle attivit\u00e0 industriali della cartiera.\n\u00c9tienne (con questo nome Jacques-\u00c9tienne fu sempre pi\u00f9 comunemente noto) aveva un carattere pi\u00f9 regolare ed orientato agli affari di Joseph. Mandato inizialmente a Parigi perch\u00e9 si dedicasse agli studi di architettura, fu richiamato ad Annonay per prendere in mano gli affari di famiglia dopo l'improvvisa morte del fratello maggiore Raymond nel 1772. Nei successivi 10 anni \u00c9tienne si dedic\u00f2 ad introdurre delle innovazioni tecnologiche nell'industria familiare (la produzione della carta era un'attivit\u00e0 ad alto contenuto tecnico nel XVII secolo), riuscendo a portare le pi\u00f9 recenti novit\u00e0 nelle proprie fabbriche. Il suo operato gli merit\u00f2 un riconoscimento da parte del governo francese, a cui segu\u00ec un finanziamento perch\u00e9 la fabbrica Montgolfier potesse essere presa a modello per le altre fabbriche di carta della nazione.\nI primi esperimenti.\nDei due fratelli, Joseph fu il primo a considerare la possibilit\u00e0 di costruire una macchina volante. Si ipotizza che un giorno, osservando i panni posti ad asciugare sopra un fuoco, not\u00f2 che alcune parti ripetutamente si sollevavano verso l'alto.\nJoseph inizi\u00f2 a svolgere degli esperimenti specifici nel novembre del 1782, quando viveva ad Avignone. Come egli stesso riport\u00f2 pochi anni pi\u00f9 tardi, stava una sera davanti ad un fuoco mentre rifletteva su una questione militare di attualit\u00e0: un attacco alla fortezza di Gibilterra, che si era dimostrata imprendibile sia da terra che da mare. Joseph inizi\u00f2 a pensare alla possibilit\u00e0 di un attacco dall'alto, con truppe sollevate in aria dalla stessa forza che innalzava le scintille del fal\u00f2. Egli ipotizzava che all'interno del fumo vi fosse una qualche sostanza, un gas speciale (il \"gas di Montgolfier\"), dotato di una speciale propriet\u00e0 che defin\u00ec \"lievit\u00e0\".\nSulla base di questi ragionamenti, Joseph costru\u00ec un contenitore a forma di scatola (delle dimensioni di 1 x 1 x 1,3 metri), usando un sottile foglio di legno per i lati e un rivestimento superiore in tessuto leggero di taffet\u00e0. Sotto il contenitore accese un fal\u00f2 di carta. L'oggetto si sollev\u00f2 rapidamente dal suo supporto fino a urtare il soffitto. Joseph convinse poi il fratello a costruire un primo aerostato ad aria calda scrivendogli le seguenti poche, profetiche parole: \"Presto, procurati una buona dose di taffet\u00e0 e di corde, e ti mostrer\u00f2 uno dei pi\u00f9 sbalorditivi fenomeni al mondo!\". Da quel momento in poi i due fratelli lavorarono assieme al progetto.\nI due fratelli costruirono un nuovo apparecchio, in scala, tre volte pi\u00f9 grande (27 volte in volume). Nel suo primo volo, il 14 dicembre del 1782, la spinta di sollevamento fu cos\u00ec forte che essi ne persero il controllo. L'aerostato vol\u00f2 per circa 2.000 metri. Dopo l'atterraggio, l'oggetto venne distrutto da quella che \u00c9tienne defin\u00ec l'indiscrezione dei passanti.\nDimostrazioni pubbliche.\nStanti questi successi, i fratelli Montgolfier decisero di svolgere una dimostrazione pubblica del funzionamento dell'aerostato ad aria calda, e stabilire cos\u00ec la paternit\u00e0 dell'invenzione. Realizzarono quindi un apparecchio a forma di pallone sferico, realizzato con tela di sacco e tre strati interni di carta sottile. L'involucro sviluppava un volume interno di quasi 790\u00a0m3 d'aria e pesava 225\u00a0kg. Era composto da quattro parti (la cupola e tre segmenti laterali) tenute assieme da 1.800 bottoni. Una \"rete da pesca\" in cordame applicata all'esterno fungeva da rinforzo della struttura.\nIl 5 giugno del 1783 l'aerostato fu fatto volare nella prima dimostrazione pubblica ad Annonay, di fronte a un gruppo di notabili degli \"\u00e9tats particuliers\". Il volo copr\u00ec circa 2\u00a0km, dur\u00f2 10 minuti e raggiunse l'altitudine stimata di 1.600-2.000 metri.\nLa notizia del successo raggiunse rapidamente Parigi. \u00c9tienne si rec\u00f2 nella capitale per tenere ulteriori dimostrazioni e per assicurare ai due fratelli la paternit\u00e0 dell'invenzione del volo. \u00c9tienne, avendo studiato a Parigi, aveva pi\u00f9 familiarit\u00e0 con le abitudini e i costumi della citt\u00e0. Joseph, considerati i suoi modi originali e la sua timidezza, rimase presso la famiglia.\nVi era qualche preoccupazione sui possibili effetti di un volo in alta quota su degli esseri viventi. Esistono dei riferimenti a un bando emanato dal re Luigi XVI, che proibiva qualsiasi volo da parte di persone finch\u00e9 gli eventuali effetti sugli animali non fossero stati valutati (anche se non vi \u00e8 evidenza diretta di un tale editto). \u00c8 pi\u00f9 probabile che fossero gli stessi inventori, prudentemente, a decidere di sperimentare il volo inizialmente solo su degli animali.\nIl 19 settembre del 1783 l'\"Aerostate R\u00e9vellion\" (come lo aveva chiamato \u00c9tienne) fu fatto volare con a bordo i primi aeronauti viventi: una pecora, un'oca ed un gallo, collocati in un cesto appeso alle corde del pallone. Questa dimostrazione ebbe luogo di fronte ad un'immensa folla raccolta nel palazzo reale di Versailles, presenti il re Luigi XVI e la regina Maria Antonietta. Il volo dur\u00f2 circa 8 minuti, copr\u00ec circa 3\u00a0km e raggiunse un'altezza di circa 500 metri; sarebbe potuto durare di pi\u00f9, ma l'aerostato era instabile, e perci\u00f2 subito dopo il decollo si inclin\u00f2 vistosamente su un lato, lasciando fuoriuscire dall'imboccatura una notevole quantit\u00e0 dell'aria calda contenuta all'interno. Gli animali, comunque, completarono il volo senza conseguenze.\nFra i primi a sopraggiungere sul punto di atterraggio vi fu Pil\u00e2tre de Rozier, che si era gi\u00e0 candidato ad essere fra i primi aeronauti quando si fosse tentato il volo con uomini a bordo. (Pierre Montgolfier, padre degli inventori, aveva acconsentito che i figli lavorassero alla realizzazione degli aerostati invece di dedicarsi all'amministrazione delle cartiere di famiglia, a condizione che nessuno dei due tentasse di volare di persona).\nIl volo con equipaggio umano.\nA seguito del successo dell'esperimento di Versailles, e sempre in collaborazione con R\u00e9veillon, \u00c9tienne inizi\u00f2 la costruzione di un aerostato da 1.700\u00a0m3 che potesse consentire il volo con un equipaggio.\nIl 21 novembre del 1783 Pil\u00e2tre de Rozier e il marchese d'Arlandes realizzarono il primo volo libero umano su un aerostato intitolato alla regina Maria Antonietta (che tanto si era entusiasmata e prodigata a tale evento), coprendo in 25 minuti una distanza di circa 9\u00a0km, a una quota variabile intorno ai 100\u00a0m di altezza, sui tetti di Parigi.\nLa trasvolata fece notevole scalpore. Numerose iscrizioni celebrarono lo storico evento. Si produssero sedie con lo schienale a forma di aerostato e orologi da tasca in smalto e bronzo con il quadrante iscritto in un pallone. I francesi meno benestanti potevano acquistare stoviglie decorate con immagini del volo.\nGli anni seguenti.\nNel 1766 lo scienziato inglese Henry Cavendish aveva scoperto l'idrogeno, aggiungendo acido solforico a ferro, latta o trucioli di zinco. Lo sviluppo dell'aerostato a gas d'idrogeno, principalmente ad opera di Jacques Charles, procedette in parallelo agli esperimenti dei Montgolfier con l'aria calda. La crescita di entrambe le tecnologie veniva stimolata dalla consapevolezza della competizione fra le due soluzioni. Alla fine, la tecnologia basata sull'idrogeno fin\u00ec per prevalere per diversi motivi, fra cui la decisione del governo di puntare sull'uso del gas. Per i successivi 180 anni i palloni a idrogeno rimasero la soluzione dominante e furono impiegati in tutte le pi\u00f9 importanti imprese, compresa la trasvolata della Manica effettuata il 7 gennaio 1785 da Jean-Pierre Blanchard e John Jeffries.\nI palloni basati sul riscaldamento dell'aria interna al posto del riempimento con gas leggeri sarebbero tornati in auge solo negli anni sessanta, quando Ed Yost risolse i problemi di sicurezza della classica mongolfiera, utilizzando il nylon come tessuto per l'involucro e il gas propano come combustibile per il bruciatore. Massoni, i fratelli Montgolfier furono membri della Loge des Neuf Soeurs, appartenente al Grande Oriente di Francia. Jacques-\u00c9tienne Montgolfier mor\u00ec nel 1799 e ricevette sepoltura nel cimitero di Dav\u00e9zieux; Joseph-Michel Montgolfier mor\u00ec nel 1810 e venne sepolto nel cimitero della cittadina natale di Annonay."}
{"id": "757151", "revid": "1442080", "url": "https://it.wikipedia.org/wiki?curid=757151", "title": "Marija Veniaminovna Judina", "text": "Nata da famiglia ebraica, e in seguito convertita al cristianesimo, Maria Judina studi\u00f2 al Conservatorio di San Pietroburgo sotto la guida di Leonid Nikolaev. Tra i suoi compagni di classe si ricordano Dmitrij \u0160ostakovi\u010d e Vladimir Sofronickij. Anche se \u00e8 conosciuta soprattutto per le sue interpretazioni di Johann Sebastian Bach e Ludwig van Beethoven, era un'acuta promotrice della musica contemporanea, tra cui quella di \u0160ostakovi\u010d. Il suo modo di suonare era caratterizzato da spiccato virtuosismo, spiritualit\u00e0, forza quasi mascolina e rigore intellettuale.\nI rapporti con la politica sovietica.\nJudina \u00e8 anche conosciuta per essere stata la pianista preferita di Stalin. Una notte Stalin ascolt\u00f2 alla radio il concerto per pianoforte in La maggiore di Wolfgang Amadeus Mozart eseguito dalla Judina, domandandone poi una copia. Una volta ricevutala, Stalin le scrisse e le dono' 20000 rubli, cifra elevata per l'epoca. In risposta ad una lettera di ringraziamento di quest'ultimo, la Judina scrisse: \"Vi ringrazio, Josip Visarionovich, per il vostro aiuto. Pregher\u00f2 per voi giorno e notte, chiedendo al Signore di perdonare i grandi peccati che avete commesso nei confronti del popolo e del paese. Il Signore \u00e8 misericordioso e vi perdoner\u00e0. Il denaro l'ho dato alla chiesa che frequento.\""}
{"id": "757152", "revid": "125932258", "url": "https://it.wikipedia.org/wiki?curid=757152", "title": "Vi presento Joe Black", "text": "Vi presento Joe Black (\"Meet Joe Black\") \u00e8 un film del 1998 diretto da Martin Brest, remake del film del 1934 \"La morte in vacanza\", gi\u00e0 precedentemente riproposto nel 1971 con lo stesso nome dell'originale. \nIl film \u00e8 uscito negli USA il 13 novembre 1998 e in Italia il 29 gennaio 1999. \u00c8 ispirato alla commedia omonima di Alberto Casella, che narra delle leggende sulla sua villa estiva \u2013 villa Josephine, soprannominata la \"villa maledetta\" \u2013 a Rocchetta Cairo.\nTrama.\nWilliam \"Bill\" Parrish, magnate delle telecomunicazioni, \u00e8 un uomo che ha tutto dalla vita: denaro, successo e una splendida famiglia. La sua idilliaca realt\u00e0 viene improvvisamente sconvolta dall'arrivo di uno sconosciuto. Quest'ultimo \u00e8 la Morte, venuta sulla Terra perch\u00e9 incuriosito dalle emozioni riguardo all'amore decantate da Bill, che alla fine del viaggio porter\u00e0 con s\u00e9.\nLa Morte viene presentata da Bill alla famiglia come Joe Black e piace a tutti. La secondogenita di Bill, Susan, aveva conosciuto il ragazzo, di cui la Morte ha preso il corpo, a una tavola calda e le era piaciuto. Susan per\u00f2 non riconosce in Joe l'uomo che aveva incontrato e se ne allontana. Pi\u00f9 tardi, trascorrendo del tempo assieme a lui, impara ad apprezzarlo e inizia una grande storia d'amore.\nNel frattempo, Bill viene estromesso dal CdA della sua compagnia a opera di Drew, l'ex fidanzato di Susan, che vuole attuare una fusione con un'altra azienda. Arriva il giorno della festa del 65\u00ba compleanno di Bill, che coincide con la data che Joe aveva stabilito per tornare nell'aldil\u00e0, con una variante rispetto all'inizio della vicenda: portare insieme a lui, oltre che Bill, anche Susan. L'uomo, sconvolto da questa rivelazione, tenta di far capire a Joe che cos'\u00e8 il vero amore e che Susan ha una vita davanti e non \u00e8 giusto portargliela via.\nToccato dalle parole di Bill, Joe cambia idea e dice addio a Susan, che sembra intuire la vera identit\u00e0 di Joe. Il padre della ragazza riesce a smascherare il gioco scorretto di Drew e a riacquistare il controllo della sua azienda, abbraccia Susan e sua sorella maggiore Allison, l'organizzatrice della sua festa di compleanno e raggiunge Joe ringraziandolo per aver fatto vivere a Susan le emozioni dell'amore; questo ricambia e insieme si allontanano. Susan tenta di raggiungerli e incontra quello che prima era il suo vero Joe. Susan accetta di vivere questa nuova situazione, triste per la perdita del padre e per quella di Joe (La Morte), ma speranzosa di riprovare l'emozione dell'amore.\nCritica.\nIl film ha riscosso pareri contrastanti dalla critica, che non ha apprezzato la lunghezza eccessiva della pellicola, la lentezza della vicenda e la sceneggiatura, mentre ha lodato le performance degli attori. Roger Ebert ha assegnato al film tre stelle, ma non ha gradito la trama marginale e il finale eccessivamente forzato. Ha concluso che nonostante i suoi difetti \"ci sono cose molto buone in questo film\". Peter Travers di Rolling Stone ha assegnato al film quattro stelle, ma ha criticato lo scarso spessore della maggior parte dei personaggi. Anthony Hopkins ha ricevuto molte lodi per la sua interpretazione e Travers ha dichiarato che Bill (Hopkins) \u00e8 l'unico personaggio riuscito in tutto il film; Mick LaSalle ha commentato che \"l'interpretazione di Hopkins \u00e8 cos\u00ec emozionante che persino i momenti pi\u00f9 insignificanti brillano di complessit\u00e0 di pensieri e sentimenti\". Brad Pitt, d'altro canto, ha ricevuto critiche divergenti. LaSalle ha definito la sua perfomance cos\u00ec terribile che \"faceva male\", e Berardinelli l'ha definita esecrabile.\nIl film ha ottenuto il 51% di riscontro su Rotten Tomatoes, e il sito che ha definito il film \"glacialmente lento e per nulla movimentato\". Ha ricevuto una candidatura ai Razzie Award per \"Peggior Remake o Sequel\"."}
{"id": "757158", "revid": "287204", "url": "https://it.wikipedia.org/wiki?curid=757158", "title": "Lingua Istriota", "text": ""}
{"id": "757162", "revid": "466539", "url": "https://it.wikipedia.org/wiki?curid=757162", "title": "Senza traccia", "text": "Senza traccia (\"Without a Trace\") \u00e8 una serie televisiva statunitense prodotta dal 2002 al 2009.\nDopo essere stata per anni una delle punte di diamante della CBS, il network decise di contenere i costi e, dovendo scegliere tra \"Senza traccia\" e \"Cold Case - Delitti irrisolti\" (entrambe serie prodotte dalla Warner Bros.), il 19 maggio 2009, nonostante gli 11 milioni di spettatori di media dell'ultima stagione, ha cancellato la serie, che ha cos\u00ec avuto termine con la settima stagione. In Italia la serie \u00e8 stata trasmessa in prima visione da Rai 2.\nTrama.\nLa serie, ambientata a New York, racconta le vicende di una speciale sezione dell'FBI dedita al rintracciare e ritrovare persone scomparse. Attraverso l'ampio uso di flashback vengono ripercorse le ultime ore dei ricercati prima della scomparsa, mentre i membri della squadra, raccogliendo indizi e informazioni, cercano di ricostruirne i movimenti e le azioni, allo scopo di arrivare al loro ritrovamento.\nCrossover.\n\"Senza traccia\" ha avuto un crossover con la serie \"CSI - Scena del crimine\". Il 6\u00ba episodio della sesta stagione di \"Senza traccia\" (\"Ladro di bambini\") \u00e8 la conclusione del 6\u00ba episodio dell'ottava stagione di \"CSI - Scena del crimine\" (\"Il rapimento\")."}
{"id": "757171", "revid": "1776051", "url": "https://it.wikipedia.org/wiki?curid=757171", "title": "Pampilhosa da Serra", "text": "Pampilhosa da Serra () \u00e8 un comune portoghese di 5.220 abitanti situato nel distretto di Coimbra."}
{"id": "757183", "revid": "7336", "url": "https://it.wikipedia.org/wiki?curid=757183", "title": "Fuel cell", "text": ""}
{"id": "757184", "revid": "33689", "url": "https://it.wikipedia.org/wiki?curid=757184", "title": "Funny Girl (film)", "text": ""}
{"id": "757185", "revid": "33689", "url": "https://it.wikipedia.org/wiki?curid=757185", "title": "Funny girl", "text": ""}
{"id": "757187", "revid": "2075278", "url": "https://it.wikipedia.org/wiki?curid=757187", "title": "De Agostini", "text": "De Agostini S.p.A. \u00e8 la holding del gruppo De Agostini. Nata come casa editrice divenendo una delle pi\u00f9 note e importanti in Italia, operando in circa ventinove paesi nel mondo in dodici lingue diverse, le sue pubblicazioni spaziano in vari ambiti. Oggi \u00e8 attiva in tutto il mondo in 4 settori: editoria, media e communication, giochi e servizi, finanza. De Agostini S.p.A. coordina le attivit\u00e0 delle societ\u00e0 capogruppo dei settori operativi strategici - De Agostini Editore, DeA Communications, IGT e DeA Capital - ed effettua investimenti finanziari, il principale dei quali \u00e8 la quota di minoranza in Assicurazioni Generali.\nStoria.\nIl geografo Giovanni De Agostini, fratello dell'esploratore salesiano Alberto Maria, fond\u00f2 a Roma nel giugno del 1901 l'Istituto Geografico De Agostini e pubblic\u00f2 un Atlante scolastico, quello stesso anno fu inaugurato nei pressi della fontana di Trevi il primo negozio De Agostini. Nel 1904 avvi\u00f2 la pubblicazione del Calendario Atlante de Agostini, un volumetto con notizie geografiche abbinate al calendario annuale, che riscosse grande successo. Nel 1906 venne pubblicata la carta geografica dell'Italia in scala 1:250.000 per il Touring Club Italiano, la pi\u00f9 grande mai realizzata fino ad allora. Nel 1908 la sede dell'Istituto, sita a Roma in via Novara, fu trasferita in viale Roma a Novara, dove De Agostini che era originario della vicina Pollone aveva buoni rapporti con gli industriali locali. Pot\u00e9 inoltre giovarsi dei migliori collegamenti con la Germania (nel 1906 era stato inaugurato il traforo del Sempione), dalla quale arrivava la strumentazione necessaria alla produzione.\nNel dicembre 1919 l'azienda venne rilevata da Marco Adolfo Boroli e Cesare Angelo Rossi. Intanto, nel marzo del 1919, era entrato nell'Istituto il geografo e cartografo Luigi Visintin, che sostitu\u00ec nella direzione Giovanni De Agostini e, dal 1920 al 1958, fu il direttore scientifico, autore di numerose opere fra cui, con Mario Baratta, del primo atlante mondiale italiano, il Grande Atlante Geografico, la cui prima edizione risale al 1922. Nel 1946 l'Istituto viene interamente rilevato dalla famiglia Boroli. Nella prima met\u00e0 degli anni sessanta la sede degli uffici e delle officine grafiche venne spostata a Veveri in un edificio progettato da Ettore Bolletino e Arialdo Daverio; pi\u00f9 tardi, nella seconda met\u00e0 degli anni settanta, fu costruita una seconda sede con uffici e magazzino automatizzato a Vignale.\nNel 1997 i soci affidano la guida della societ\u00e0 a Marco Drago, che nel decennio precedente aveva contribuito fortemente allo sviluppo del gruppo. Nel dicembre 2012 Marilena Ferrari acquista la sezione Opere di Pregio. Nel 1997 De Agostini, con altri investitori, partecipa alla privatizzazione di Seat Pagine Gialle; l'operazione, conclusa nel 2000, ha permesso al gruppo di avviare con \"Seat Pagine Gialle\" una collaborazione strategica sviluppando iniziative come il portale Virgilio, da cui sarebbe uscita alcuni anni dopo con una grossa plusvalenza. Nel 2007 venne costituita la Fondazione De Agostini, con la quale il gruppo si impegn\u00f2 a fornire sostegno a categorie in situazione di disagio come i disabili ecc. Nel 2020 De Agostini Editore era una delle pi\u00f9 note e importanti case editrici italiane, operante in circa 30 paesi nel mondo in 13 lingue diverse. Le sue pubblicazioni spaziano in vari ambiti, ma in particolare \u00e8 molto sentito il tema geografico, con l'istituto geografico precursore delle successive opere editoriali del gruppo. Le attivit\u00e0 delle aziende che fanno capo alla De Agostini sono articolate nei settori dell'editoria, mezzi di comunicazione di massa, giochi e servizi e investimenti finanziari.\nGruppo De Agostini.\nAttraverso una successiva strategia di diversificazione e di internazionalizzazione, il Gruppo De Agostini ha progressivamente ampliato le proprie attivit\u00e0 dallo storico settore editoriale verso altri settori:\nIl Gruppo De Agostini effettua inoltre investimenti finanziari in business non strategici, il principale dei quali \u00e8 la partecipazione in Assicurazioni Generali.\nDe Agostini Editore.\nDe Agostini Editore \u00e8 la sub-holding capofila delle attivit\u00e0 editoriali del Gruppo, opera in 29 Paesi con pubblicazioni in 12 lingue, ed \u00e8 organizzata in aree specializzate per tipologia di attivit\u00e0: De Agostini Publishing, DeA Planeta Libri, Digital De Agostini.A dicembre 2021 viene perfezionata la cessione del 100% di De Agostini Scuola S.p.A. al Gruppo Mondadori. Per De Agostini la cessione di DeA Scuola rappresenta un\u2019importante opportunit\u00e0 di valorizzazione del business dell\u2019editoria scolastica, di cui la societ\u00e0 \u00e8 stata uno dei principali protagonisti del settore nell\u2019ultimo decennio.\nDe Agostini Publishing.\nDe Agostini Publishing \u00e8 la principale area di business di De Agostini Editore, leader mondiale di prodotti collezionabili (collezioni, modelli in scala da montare e prodotti soft-educational per bambini) venduti via subscription-commerce e retail in Europa, Russia, Asia e America Latina. Dopo la creazione della joint venture con Editorial Planeta De Agostini, \u00e8 impegnata in un ambizioso piano industriale per consolidare la propria leadership a livello internazionale e diventare il primo operatore nei settori collezionabile, flowpack e nei prodotti di home entertainment venduti via subscription-commerce e retail a livello mondiale.\nDeA Planeta Libri.\nDeA Planeta Libri Srl \u00e8 una joint venture paritetica tra De Agostini Editore S.p.A. e Editorial Planeta Sau, societ\u00e0 del Gruppo Planeta, primo editore internazionale di libri in lingua spagnola, per sviluppare l\u2019attivit\u00e0 nel settore Libri Trade in Italia. I prodotti di DeA Planeta Libri includono libri per bambini e ragazzi, narrativa italiana e straniera, saggistica, opere illustrate, dizionari e atlanti geografici, con i marchi DeA, De Agostini, DeA Planeta, UTET, AMZ, Abracadabra. DeA Planeta Libri \u00e8 presente nelle vendite online con deaplanetalibri.it. Attraverso la societ\u00e0 controllata Libromania S.r.l. \u00e8 attiva nella promozione editoriale, nella consulenza commerciale anche per editori terzi e nel light-publishing con libromania.net.\nDigital De Agostini.\nDigital De Agostini \u00e8 la divisione di De Agostini Editore creata nel 2008 con l'obiettivo di sviluppare \"business\" sulle piattaforme televisive e digitali, attraverso la costruzione di \"property\" originali e coerenti con la storia e i valori dell'azienda. I \"brand\" creati e gestiti all'interno della divisione si rivolgono a due \"target\" principali: i bambini, per i quali sono pensati i canali televisivi DeA Kids e DeA Junior (in esclusiva su Sky Italia, ai canali 601, 602 e 623) e le donne, alle quali si rivolge, invece, l'offerta editoriale del \"network digital\" che fa capo a DeAbyDay.it. Nel 2020 Digital De Agostini ha lanciato \"De Agostini Creative\", l\"hub\" creativo che si rivolge al mercato per offrire servizi quali campagne di comunicazione integrata, \"brand identity\", progetti di grafica avanzata e soluzioni creative per le diverse piattaforme e KidsMe, societ\u00e0 specializzata nello sviluppo e nella distribuzione di contenuti tv dedicati alla fascia Kids e Family, con l\u2019obiettivo di produrre e co-produrre con \"broadcaster\" e piattaforme italiani ed europei interessati a questo \"target\".\nChiusi.\nFino al 18 ottobre 2019, il gruppo comprendeva anche Super!, poi acquisito da ViacomCBS Networks Italia.\nCure-naturali.it.\nCure-naturali.it \u00e8 il sito web dell'Enciclopedia naturale del gruppo De Agostini Editore che si occupa di benessere e vita naturale, in particolare di cure e medicina naturale. Il sito offre anche accesso a una directory di professionisti e operatori italiani del settore."}
{"id": "757189", "revid": "125885293", "url": "https://it.wikipedia.org/wiki?curid=757189", "title": "La prima volta di Jennifer", "text": "La prima volta di Jennifer \u00e8 il film che vede il debutto alla regia di Paul Newman, che diresse sua moglie Joanne Woodward nel ruolo della protagonista. Il soggetto \u00e8 basato sul romanzo \"A Jest of God\" (1966) della scrittrice canadese Margaret Lawrence.\nTrama.\nJennifer Cameron, trentacinque anni, ha una madre tirannica e trascina una squallida vita in una cittadina di provincia. S'innamora di Nick, amico d'infanzia, perduto di vista per anni, e nella presunta maternit\u00e0 intravede una speranza per un cambio radicale della sua vita. Per Nick per\u00f2 \u00e8 solo un'avventura. La delusione \u00e8 forte, ma Jennifer trover\u00e0 la forza per crescere da sola il bambino."}
{"id": "757190", "revid": "49022", "url": "https://it.wikipedia.org/wiki?curid=757190", "title": "Ceolwulf I di Mercia", "text": ""}
{"id": "757191", "revid": "292162", "url": "https://it.wikipedia.org/wiki?curid=757191", "title": "Carlo Longhi", "text": "Biografia.\nDebutt\u00f2 in Serie A nel 1977 e termin\u00f2 la carriera nel 1991, con un totale di 186 presenze nella massima serie. Vanta la direzione in numerose \"classiche\" del campionato, tra cui due derby d'Italia, un derby di Milano, tre Juventus-Milan e un derby della Lanterna. Nel suo palmar\u00e8s sono presenti numerosi attestati e riconoscimenti importanti: vinse il Premio Mauro nel 1987, arbitr\u00f2 la finale di Coppa Italia nel 1982-1983 (-) e nel 1986-1987 (-), nonch\u00e9 le edizioni di Supercoppa italiana del 1989 (-) e del 1990 (Napoli-Juventus).\nNel 1985 venne nominato arbitro internazionale per decisione dell'allora designatore Alessandro D'Agostini. In questo ambito, oltre a dirigere al campionato mondiale di calcio Under-20 1987 in Cile (gli tocc\u00f2 una sola gara, ad Antofagasta, Germania Ovest-Arabia Saudita 3-0), fu assiduamente utilizzato come assistente, partecipando con tale ruolo al in Germania Ovest (collaborando con l'arbitro Paolo Casarin) e al in Italia.\nDopo aver appeso il fischietto al chiodo, divenne moviolista ufficiale della RAI, sostituendo Carlo Sassi e apparendo stabilmente in tutte le principali trasmissioni calcistiche dell'emittente (da \"90\u00ba minuto\" a \"La Domenica Sportiva\", da \"Domenica Sprint\" agli speciali su Europei e Mondiali) fino al 2006, quando venne rimpiazzato da Daniele Tombolini; comparso nelle intercettazioni con Luciano Moggi relative all'inchiesta \"Calciopoli\", nello stesso anno la RAI sospese infatti Longhi in via cautelativa. Dal gennaio del 2007 ricomparve come moviolista nei programmi \"90\u00ba minuto Serie A\" e \"90\u00ba minuto Serie B\"; nel 2010 fu inoltre moviolista di \"Mondiale Rai Sprint\" e \"Mondiale Rai Sera\".\nDi professione ingegnere, fa parte della Commissione Impianti Sportivi della FIGC. In questo ruolo, nel 2008 venne indagato dalla procura di Lecce poich\u00e9, secondo l'accusa, avrebbe redatto un falso verbale allo scopo di garantire a ditte compiacenti l'appalto per il rifacimento del manto erboso dello stadio cittadino; nel 2011 venne assolto per intervenuta prescrizione. Spesso si prest\u00f2 inoltre a dirigere partite di calcio a scopo di beneficenza. Talvolta \u00e8 ospite come opinionista di Udinese TV."}
{"id": "757192", "revid": "767487", "url": "https://it.wikipedia.org/wiki?curid=757192", "title": "Arrivano i russi, arrivano i russi", "text": "Arrivano i russi, arrivano i russi (\"The Russians Are Coming, the Russians Are Coming\") \u00e8 un film di Norman Jewison del 1966.\nIl film segna l'esordio cinematografico di Johnny Whitaker che con Brian Keith sar\u00e0 da l\u00ec a poco protagonista della fortunata serie televisiva \"Tre nipoti e un maggiordomo\" (1966-71).\nTrama.\nIn epoca di guerra fredda, di fobie ed isterismi sul \"pericolo rosso\", un sottomarino sovietico si arena per sbaglio nei pressi di una piccola isola sulla costa orientale degli Stati Uniti; alcuni membri dell'equipaggio scendono a terra per cercare una barca allo scopo di rimorchiare il sottomarino fuori dalle secche, ma vengono scambiati per invasori scatenando involontariamente il panico.\nGli abitanti dell'isola si organizzano alla meglio per fronteggiare la presunta invasione, in un susseguirsi di gag e situazioni divertenti dove pi\u00f9 che sui russi si fa ironia sul popolo americano e sulle sue paure, mostrando strani e buffi personaggi che cercano di fronteggiare i russi il cui unico desiderio \u00e8 di ritornare a casa.\nAlla fine di tante situazioni esilaranti si stringe un'amicizia tra i marinai russi e i cittadini del piccolo borgo americano: saranno proprio loro ad aiutare i marinai sovietici a riprendere il mare scortandoli con le loro piccole imbarcazioni per difenderli dall'aeronautica americana, nel frattempo allertata da un ignaro quanto buffo sergente in pensione.\nRiprese.\nLe riprese del film sono state effettuate principalmente in Massachusetts, ma anche nella Northern California."}
{"id": "757193", "revid": "486946", "url": "https://it.wikipedia.org/wiki?curid=757193", "title": "L'incredibile Murray", "text": ""}
{"id": "757194", "revid": "1863693", "url": "https://it.wikipedia.org/wiki?curid=757194", "title": "Alfie (film 1966)", "text": "Alfie \u00e8 un film del 1966 diretto da Lewis Gilbert, vincitore del Premio speciale della giuria al 19\u00ba Festival di Cannes.\nTrama.\nNella \"swinging London\" degli anni '60 Alfie (Michael Caine) \u00e8 un giovanotto sui 30 anni che fa l'autista di limousine per guadagnarsi da vivere. Usa e getta le donne con estrema facilit\u00e0 e dinvoltura e di ci\u00f2 ne va molto fiero finch\u00e9 un giorno gli accade qualcosa che lo fa maturare. \nRiconoscimenti.\nNel 1999 il British Film Institute l'ha inserito al 33\u00ba posto della lista dei migliori cento film britannici del XX secolo.\nColonna sonora.\nLa colonna sonora originale del film non conteneva il celebre brano musicale eponimo \"Alfie\", scritto da Burt Bacharach e Hal David. Il brano venne inserito solo nelle ristampe successive a causa del successo riscosso presso il pubblico.\nEdizione italiana.\nNell'edizione italiana, curata dalla CDC \u00e8 presente una leggera censura.\nRemake.\nNel 2004 \u00e8 uscito un remake con Jude Law come protagonista."}
{"id": "757197", "revid": "438678", "url": "https://it.wikipedia.org/wiki?curid=757197", "title": "Il ribelle dell'Anatolia", "text": "Il ribelle dell'Anatolia (\"America, America\") \u00e8 un film del 1963 diretto da Elia Kazan. In Italia il film \u00e8 stato anche rititolato con il titolo statunitense America, America.\nTrama.\nAnatolia (Turchia) 1896: le minoranze greche e armene sono oppresse e represse. In contrasto con la famiglia e le autorit\u00e0 turche, il giovane greco Stavros sogna l'America. Dopo varie politiche e sentimentali peripezie a Costantinopoli dov'era stato inviato dal padre, riesce a imbarcarsi e a mettere piede a New York.\nCritica.\n\u00c8 il 16\u00b0 film di Kazan, il 1\u00b0 che scrisse da solo derivandolo da un suo romanzo in cui aveva ricostruito la storia della moglie e soprattutto dello zio Joe Kazan (Nijoglou) e del modo con cui era arrivato in America. Realizzato tra molte difficolt\u00e0, \u00e8 considerato dal suo autore il suo film migliore almeno per l'ambientazione e i costumi. \u00c8 certamente il pi\u00f9 sincero e personale, il pi\u00f9 libero da ogni manierismo ed estetismo, affidato a uno splendido bianconero di Haskell Wexler, ricco di lirismo e di energia narrativa, costruito su capitoli di diverso ritmo alla maniera di una saga picaresca, interpretato in gran parte da attori non professionisti.\nRiconoscimenti.\nNel 2001 \u00e8 stato scelto per la conservazione nel National Film Registry della Biblioteca del Congresso degli Stati Uniti."}
{"id": "757203", "revid": "767487", "url": "https://it.wikipedia.org/wiki?curid=757203", "title": "Capobanda", "text": "Capobanda (\"The Music Man\") \u00e8 un film del 1962 diretto da Morton DaCosta. Il soggetto \u00e8 tratto da \"The Music Man\", un grande successo di Broadway che debutt\u00f2 al Majestic Theatre il 19 dicembre 1957, restando in cartellone fino al 24 ottobre 1960 per un totale di 1375 recite. Il musical, firmato da Meredith Willson, era interpretato da Robert Preston, che riprese lo stesso ruolo, quello di Harold Hill, anche nella versione cinematografica.\nNel 2005, il film - che aveva vinto il premio Oscar 1963 per la migliore colonna sonora (adattamento) - \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nMidwest americano, primi del '900. Harold Hill \u00e8 un truffatore che viaggia di citt\u00e0 in citt\u00e0 fingendosi un professore di musica del conservatorio di Gary (Indiana); l'uomo si presenta come risolutore di tutti i problemi giovanili delle rispettive citt\u00e0 formando bande musicali di ragazzi. In realt\u00e0 non ha alcuna laurea e non sa nulla di musica, ed ogni volta che i materiali didattici arrivano e vengono distribuiti, lui sparisce, andandosi a divertire con i soldi spillati ai cittadini. Affinch\u00e9 il suo schema funzioni, deve sempre ottenere la fiducia dell'insegnante di musica locale, di solito corteggiandola, indipendentemente dal suo aspetto.\nProduzione.\nVersione cinematografica del musical \"The Music Man\", che debutt\u00f2 al Majestic Theatre di New York il 19 dicembre 1957, con 1375 spettacoli consecutivi: con grande successo di critica ed enorme successo al botteghino, si aggiudic\u00f2 il Tony Award 1958 come miglior musical, battendo \"West Side Story\" (complessivamente ne vinse 5 su 8 candidature). Robert Preston, Pert Kelton, The Buffalo Bills, Peggy Mondo, Adnia Rice e Paul Ford ripresero i loro ruoli nel film (Ford venne rimpiazzato da David Burns nel corso delle repliche teatrali). Anche Preston vinse il Tony Award del 1958 come miglior attore in un musical.\nIl film fu prodotto dalla Warner Bros. Le riprese vennero realizzate quasi prevalentemente in interni, presso i Warner Brothers Studios di Burbank, California.\nLa location ambientata nella piazza della citt\u00e0 dove Harold Hill canta \"You Got Trouble\", era la famosa \"Midwest Street\", gi\u00e0 utilizzata in altri film come \"La valle dell'Eden\" (1955), \"Gangster Story\" (1967) e \"I Muppet\" (2011), ed in serie TV come \"Hazzard\" (1979) e \"Sisters\" (1991). La vetrina utilizzata da Candy Kitchen di River City \u00e8 la stessa utilizzata per il negozio di dolci del vecchio Doose nella serie televisiva \"Una mamma per amica\" (2000), 40 anni dopo.\nIl set di interni della biblioteca \u00e8 uguale al set utilizzato nei film \"Gli amanti devono imparare\" (1962) e \"Terror in Silence\" (1963).\nIl film utilizz\u00f2 solo 17 canzoni delle 40 totali scritte da Wilson per il musical originale. Le due canzoni \"76 Trombones\" e \"Good Night My Someone\" sono in realt\u00e0 la stessa melodia, suonata in diversi tempi.\nNonostante abbia vinto un Tony Award per aver interpretato Marian Paroo a Broadway, Barbara Cook non ottenne la stessa parte nel film che venne assegnata a Shirley Jones.\nRobert Preston riprese il ruolo di Harold Hill, che aveva gi\u00e0 interpretato a Broadway nel 1957, nonostante i pareri contrari della Warner Bros., che tent\u00f2 di affidare la parte prima a Frank Sinatra poi a Cary Grant, ma entrambi non accettarono (Grant dichiar\u00f2 che si sarebbe rifiutato di vedere il film se la parte fosse andata a Preston). Il ruolo venne offerto a molti altri, tra cui Dan Dailey, Danny Kaye, Gene Kelly e Phil Harris, ma tutti rifiutarono.\nRance Howard, padre di Ron, ha una piccola parte nel film: \u00e8 l'uomo fermato in strada da Marcellus Washburne mentre i cittadini arrabbiati iniziano la ricerca del professor Hill.\nShirley Jones (Marian) e Susan Luckey (Zaneeta) sono apparsi precedentemente insieme nella pellicola \"Carousel\" (1956); la Jones e Ron Howard hanno recitato insieme nuovamente in \"Una fidanzata per pap\u00e0\" (1963) con Glenn Ford.\nFu l'ultimo film di Jack Perrin, che interpreta un anonimo cittadino (non accreditato): morir\u00e0 nel 1967.\nLa vicenda del film \u00e8 collocata nella citt\u00e0 immaginaria di River City, Iowa, che conta una popolazione di duemila abitanti: Wilson si ispir\u00f2 alla sua citt\u00e0 natale, Mason City (sempre in Iowa), che per\u00f2 ha una popolazione di oltre 27.000 abitanti.\nProprio come Marion e la signora Shin non vanno d'accordo nel film, le due rispettive protagoniste Shirley Jones e Hermione Gingold non andavano d'accordo nella vita reale; nella sua biografia, la Jones descrisse la Gingold come \"non molto amichevole\".\nDistribuzione.\nLa prima mondiale avvenne nel giugno 1962 a Mason City (Iowa), citt\u00e0 natale di Meredith Wilson.\nDistribuito dalla Warner Bros., il film usc\u00ec nelle sale cinematografiche statunitensi il 19 giugno 1962. In Italia venne distribuito nel luglio 1963.\nErrori e anacronismi.\nAmbientato nel 1912, il brano \"Trouble\" menziona sia la bevanda Bevo (proposta per la prima volta nel 1916) che la rivista \"Captain Billy's Whiz-Bang\" (pubblicata per la prima volta nel 1919); \"Whiz-Bang\" era cos\u00ec chiamato un gruppo di artiglieria nella prima guerra mondiale (1914-1918) e l'editore era un veterano di quella guerra.\nMentre Hill cammina dal deposito dei treni fino a River City, sono visibili le torri elettriche ed i cavi elettrici nelle Hollywood Hills dietro il backlot della Warner Bros.\nQuando la banda dei ragazzi suona il Minuetto in Sol di Beethoven, si vede la bandiera dello stato dell'Iowa che per\u00f2 non \u00e8 stata adottata fino al 1921.\nQuando Harold Hill racconta alla signora Paroo dei \"grandi suonatori di cornetta ... O'Clarke, O'Mendez e O'Klein\", fa riferimento ai virtuosi della tromba e cornetta Herbert Clarke (1867-1945), Rafael Mendez (1906-1981) e Manny Klein (1908-1994), con una battuta che tutti (tranne Clarke) hanno nomi molto irlandesi: nel 1912, Mendez aveva 6 anni e Klein ne aveva 4.\nNell'ultima scena nella stanza della scuola (prima della parata e dei crediti di chiusura), ci sono due bandiere degli Stati Uniti disegnate con il gesso sulla lavagna: invece di avere 7 strisce rosse, una ha 8 e l'altra ne ha 9."}
{"id": "757207", "revid": "77594", "url": "https://it.wikipedia.org/wiki?curid=757207", "title": "Accordi di pace di Parigi", "text": "Gli accordi di pace di Parigi furono un trattato internazionale, firmato a Parigi il 27 gennaio 1973 dai rappresentanti degli Stati Uniti e del Vietnam del Sud da un lato, e quelli di Vietnam del Nord e della Repubblica del Sud Vietnam (il governo provvisorio istituito dai guerriglieri vietcong) dall'altro, per porre fine all'intervento americano in Vietnam.\nContenuto.\nCon tale trattato si pose formalmente fine all'intervento militare statunitense nella guerra del Vietnam, anche se non alla guerra stessa. L'accordo venne firmato dai ministri degli esteri delle rispettive parti contraenti.\nI principali punti fissati furono:\nNegoziati.\nIl trattato fu frutto dei lunghi colloqui di pace iniziati a Parigi da Henry Kissinger, negoziatore per gli Stati Uniti, che si era incontrato pi\u00f9 volte con il negoziatore nordvietnamita L\u00ea \u0110\u1ee9c Th\u1ecd: i colloqui erano stati instaurati da tempo ma le posizioni delle due parti non si erano mai avvicinate e quindi, visti gli sviluppi militari, i dirigenti nordvietnamiti si convinsero che ritardare ulteriormente le trattative non avrebbe portato alcun vantaggio. I sondaggi per il nuovo presidente degli Stati Uniti attribuivano a Richard Nixon un grande vantaggio e Nixon, come Kissinger, condivise l'idea che fosse arrivato il momento di una pace onorevole. Kissinger e Le Duc Tho pervennero finalmente, il 10 ottobre 1972, ad una serie di compromessi accettabili; Le Duc Tho riconobbe il diritto di sopravvivere al regime sudvietnamita di Nguy\u1ec5n V\u0103n Thi\u1ec7u e propose di istituire un \"Consiglio nazionale\" per la conciliazione e la riunificazione del Vietnam del Sud (che aveva anche il compito di preparare elezioni generali nel Vietnam del Sud), nonch\u00e9 offr\u00ec un immediato armistizio ed uno scambio di prigionieri; in cambio, gli Stati Uniti dovevano interrompere le operazioni militari contro il Vietnam del Nord e ritirare le truppe dal Vietnam del Sud entro 60 giorni.\nPendolare della diplomazia fra Washington, Parigi e Saigon, Kissinger constat\u00f2 ripetutamente che Thieu \"non era affatto sintonizzato sulla nostra lunghezza d'onda\". Riconfermato presidente il 7 novembre 1972, Nixon adoper\u00f2 tutti i modi affinch\u00e9 il regime di Saigon, dopo l'armistizio, potesse trovarsi in una situazione pi\u00f9 favorevole ed assicur\u00f2 a Thieu ulteriore collaborazione militare, promettendo anche che avrebbe ordinato attacchi aerei al Vietnam del Nord se non avesse rispettato gli accordi. Nel frattempo, a Parigi, Kissinger sottoponeva Le Duc Tho a nuove richieste ed il 13 dicembre ammon\u00ec il Vietnam del Nord a non ricorrere ad iniziative drastiche e chiese una sospensione delle trattative per una pausa di riflessione; in realt\u00e0 Nixon volle per l'ultima volta costringere i Nordvietnamiti alle sue richieste e dal 18 al 29 dicembre (con la sola eccezione della vigilia di Natale) i bombardieri compirono, 24 ore su 24, 3500 missioni sul Vietnam del Nord (Operazione Linebacker II), causando 2000 civili uccisi e 1500 feriti.\nSotto la pressione dell'offensiva aerea, Hanoi torn\u00f2 al tavolo delle trattative ed anche Saigon, riluttante all'inizio, si dichiar\u00f2 pronta a sottoscrivere l'armistizio. Le modifiche che Nixon ottenne con il \"bombardamento di Natale\" furono superficiali, pura \"cosmesi\". L'accordo per la fine della guerra e il ristabilimento della pace fu firmato quindi a Parigi il 17 gennaio 1973 da Vietnam del Nord, Vietnam del Sud, Repubblica del Sud Vietnam e Stati Uniti; l'accordo corrispose essenzialmente al compromesso patteggiato nell'ottobre precedente: i combattimenti furono sospesi e gli Stati Uniti si impegnarono a un totale ritiro militare entro 60 giorni. Le truppe nordvietnamite poterono rimanere nel sud, ed in cambio Hanoi promise di liberare tutti i prigionieri statunitensi; alla zona smilitarizzata tra i due Vietnam fu conferito lo status di linea provvisoria di demarcazione e non assunse quindi il carattere di un confine internazionale riconosciuto.\nL'accordo di armistizio non era propriamente un patto tra vincitori e vinti: l'armistizio infatti non sanciva la vittoria immediata e completa del Vietnam del Nord e dei Vietcong, per\u00f2 venne considerato dai dirigenti comunisti un passo importante sulla strada della riunificazione del paese sotto il potere comunista. Il maggior successo di Hanoi fu il ritiro di tutti i soldati statunitensi: infatti, per la prima volta, dopo oltre cent'anni di dominazione francese e presenza armata statunitense, il Vietnam era libero da truppe straniere. L'accordo inoltre legittimava e autorizzava formalmente la presenza di 140.000 soldati nordvietnamiti nel Sud per supportare i combattenti vietcong. Venne riconosciuta la legittimit\u00e0 del Governo Rivoluzionario Provvisorio del Vietnam del Sud, accanto alla Repubblica del Vietnam: in sostanza al Sud esistevano due autorit\u00e0, che avrebbero dovuto risolvere ogni divergenza con il negoziato, evitando il conflitto armato (il che poi non avvenne).\nThieu ed il suo regime si sentirono abbandonati dagli Stati Uniti, anche perch\u00e9 Saigon era stata coinvolta solo marginalmente nelle trattative: sapeva che il proprio governo godeva di scarso consenso tra la popolazione e non sarebbe sopravvissuto senza la forza delle armi. Washington sapeva che l'armistizio concordato era gravato da alcuni rilevanti problemi come la presenza di truppe nordvietnamite nel Vietnam del Sud: l'estensione del conflitto alla Cambogia e al Laos voluta da Nixon aveva fatto precipitare questi paesi nel vortice della violenza e della guerra; il solo successo di Nixon e Kissinger fu quello di aver trovato una strada per far uscire gli Stati Uniti dalla giungla vietnamita.\nKissinger riteneva tuttavia che strategicamente la vittoria comunista era stata solo rinviata; egli parl\u00f2 di aver ottenuto solo un \"decente intervallo\"; un certo margine di tempo fra l'armistizio e quello che riteneva l'inevitabile crollo del Vietnam del Sud; a chi gli chiese per quanto tempo Saigon poteva reggere, rispose: \"Credo che, se avremo fortuna, potranno farcela ancora per un anno e mezzo\".. In effetti la tregua fu presto violata da entrambe le parti, e senza l\u2019appoggio americano il conflitto volse a favore dei nordvietnamiti.\nPer la firma dell\u2019accordo Kissinger e Le Duc Tho ricevettero il premio Nobel per la pace."}
{"id": "757208", "revid": "1776051", "url": "https://it.wikipedia.org/wiki?curid=757208", "title": "Symphonaire Infernus Et Spera Empyrium", "text": "Symphonaire Infernus Et Spera Empyrium \u00e8 il secondo EP della Doom metal band inglese My Dying Bride. Il disco fu realizzato solo alcuni mesi dopo la firma del contratto con la Peaceville Records e venne realizzato anche in vinile e audio cassetta.\nIl lavoro segn\u00f2 l'ingresso ufficiale nel gruppo del bassista Adrian Jackson."}
{"id": "757209", "revid": "28592", "url": "https://it.wikipedia.org/wiki?curid=757209", "title": "Aeroporto di Caselle", "text": ""}
{"id": "757210", "revid": "14691", "url": "https://it.wikipedia.org/wiki?curid=757210", "title": "Victoria Falls", "text": ""}
{"id": "757211", "revid": "2130303", "url": "https://it.wikipedia.org/wiki?curid=757211", "title": "Chiesa di Maria Santissima del Monte Carmelo (Taranto)", "text": " \nLa chiesa di Maria Santissima del Monte Carmelo (comunemente detta chiesa del Carmine) di Taranto \u00e8 una delle chiese del Borgo Nuovo della citt\u00e0. L'anno esatto di costruzione non \u00e8 noto, ma l'esistenza della chiesa \u00e8 attestata fin dal 1577, con il nome di \"Santa Maria della Misericordia\".\nCon la gestione dei padri Carmelitani, fu in seguito dedicata alla Beata Vergine del monte Carmelo, come si pu\u00f2 leggere da un'iscrizione in latino sulla trabeazione del prospetto principale:\n\"BEATAE VIRGINI A CARMELO DICATUM\"\n\"DEDICATO ALLA BEATA VERGINE DEL MONTE CARMELO\".\nLa chiesa nel corso dei secoli \u00e8 stata pi\u00f9 volte rimaneggiata, fino ad assumere l'attuale aspetto in stile neoclassico.Il prospetto principale \u00e8 da far risalire ad un rifacimento del 1937, e si presenta intervallato da sei elementi verticali aggettanti, sovrastati da capitelli che sorreggono la trabeazione. Tra le semicolonne centrali si apre il portale d'ingresso rettangolare, sormontato a sua volta da una piccola finestra circolare, mentre tra queste ultime e le paraste laterali trovano posto due coppie di nicchie vuote disposte in modo sovrapposto. Al di sopra della trabeazione, in asse con il portale, si trova un'edicola quadrangolare che ospita lo stemma dell'Arcivescovo Ferdinando Bernardi, mentre in corrispondenza delle paraste si ergono due piccoli obelischi.Il prospetto laterale sulla via D'Aquino, \u00e8 caratterizzato al piano terra dalla presenza di alcuni esercizi commerciali, mentre al primo piano da una fila di quattro obl\u00f2 e da un balcone. Sovrasta il tutto una torre campanaria impreziosita da statue di angeli.\nAll'interno, la chiesa \u00e8 a croce latina con una sola navata, sui cui lati si trovano le cappelle che custodiscono la statua di \"Ges\u00f9 Morto\" e dell\"'Addolorata\" , donate dal nobile tarantino don Diego Cal\u00f2 nel settecento , e utilizzate nella Processione della Settimana Santa tarantina. \nNella prima cappella alla destra dell'ingresso viene conservato un rocchio di colonna, sul quale la tradizione vuole che San Pietro abbia celebrato la prima Eucaristia della citt\u00e0, come attesta un'epigrafe voluta nel 1651 dall'arcivescovo Caracciolo e posta sulla nicchia insieme ad un'icona raffigurante il santo. \nNel braccio sinistro del transetto trova posto il quadro della \"Maddalena dei Pazzi\" realizzata da Paolo De Matteis, mentre nel presbiterio, al di sopra dell'altare, trovano posto un quadro della Vergine del monte Carmelo ed altri dipinti del XVIII secolo, raffiguranti \"San Pietro\", la \"Nativit\u00e0 di Maria\", \"Elia\", \"San Marco\"."}
{"id": "757212", "revid": "767487", "url": "https://it.wikipedia.org/wiki?curid=757212", "title": "Fanny (film 1961)", "text": "Fanny \u00e8 un film del 1961 diretto da Joshua Logan.\nTrama.\nSiamo negli anni 20 del '900: C\u00e9sar \u00e8 un barista a Marsiglia. Marius, il figlio diciannovenne, lavora col padre ma non ha in mente altro che andar per mare e abbandonare la noiosa vita che conduce. L'unica cosa che lo trattiene \u00e8 il suo legame con Fanny, una ragazza di 18 anni con cui \u00e8 cresciuto. Fanny vende pesce gi\u00f9 al porto, insieme a sua madre. Ama da sempre Marius e cerca di stargli vicino, ma Marius la respinge.\nFanny invita Marius a un ballo della domenica sera, ma ne riceve un ennesimo rifiuto. All'insaputa di Fanny, Marius ha deciso di partire l'indomani; \u00e8 stato ingaggiato come marinaio in una spedizione scientifica intorno al mondo, incoraggiato dal suo amico chiamato l'Ammiraglio. Fanny ne rimane terribilmente offesa.\nNel frattempo, un ricco mercante avanti negli anni, Panisse, chiede un incontro con la madre di Fanny, Honorine, e le chiede di concedergli la mano di Fanny; intende sposarla anche sapendo che lei ama un altro. Di fronte alla ricchezza di Panisse, Honorine acconsente.\nFanny, invece, dice a Marius di aver respinto le proposte di Panisse perch\u00e9 lei ama solo lui ed \u00e8 disposta ad aspettarlo, anche se la sua assenza durasse cinque anni. Il loro amore esplode commosso e li porta a passare la notte insieme.\nLa mattina dopo, Honorine scopre i due amanti a letto; a quel punto pensa, insieme a C\u00e9sar, di organizzare il matrimonio dei due giovani, ma Fanny si oppone e spinge Marius a partire; teme che, una volta sposati, Marius rimpianga poi di aver perso la sua opportunit\u00e0 di realizzare il suo sogno, ossia di partire, e cominci perci\u00f2 a odiare sua moglie.\nMarius parte; ma dopo due mesi Fanny scopre di essere incinta di lui. Comunica la notizia a Panisse, ma questi si dice felicissimo: conferma la sua decisione di sposare Fanny; avr\u00e0 un bimbo che porter\u00e0 il suo nome. Al bimbo verr\u00e0 dato il nome di C\u00e9sario Marius Panisse.\nPrimo compleanno di C\u00e9sario: Panisse va a Parigi per affari e Marius riappare, in licenza. Apprende del bambino e chiede perdono a Fanny, chiedendole di tornare da lui. Panisse, rientrato a casa, non si oppone a che Fanny se ne vada con Marius, ma non si separer\u00e0 mai dal bambino; sa benissimo che Fanny non accetterebbe mai di separarsi dal figlio. A Marius non resta che andarsene da solo.\nDieci anni dopo: C\u00e9sario freme all'idea della sua prossima festa di compleanno. Andato gi\u00f9 al porto con la madre, C\u00e9sario comincia a girovagare e incontra l'Ammiraglio che, senza dir nulla a nessuno, lo prende e lo porta in mare facendolo riunire al vero padre, Marius, anche se il bambino non ha alcuna idea di chi sia quell'uomo. Panisse, alla scomparsa del bambino, si dispera. Quando si ammala, Fanny va da Marius annunciandogli che Panisse sta per morire. Marius, allora, riporta il bambino dal patrigno morente. Prima di morire, Panisse detta una lettera in cui chiede che, dopo la sua morte, Marius sposi Fanny e fa una sola richiesta: che C\u00e9sario conservi il suo cognome."}
{"id": "757214", "revid": "767487", "url": "https://it.wikipedia.org/wiki?curid=757214", "title": "I nomadi (film 1960)", "text": "\"I nomadi (The Sundowners)\" \u00e8 un film del 1960 diretto da Fred Zinnemann ispirato all'omonimo romanzo scritto da Jon Cleary nel 1952.\nTrama.\nUn australiano di sangue irlandese con moglie e figlio si sposta continuamente dietro le greggi di pecore. La moglie vorrebbe convincerlo ad abbandonare la vita nomade e a stabilirsi in una fattoria, ma per l'uomo l'amore per la libert\u00e0 \u00e8 pi\u00f9 grande di ogni cosa...\nProduzione.\nIl film fu prodotto dalla Warner Bros.\nDistribuzione.\nDistribuito dalla Warner Bros. Pictures, il film fu presentato in prima a New York l'8 dicembre 1960."}
{"id": "757216", "revid": "1776051", "url": "https://it.wikipedia.org/wiki?curid=757216", "title": "God Is Alone", "text": "God Is Alone \u00e8 il primo EP della Doom metal band inglese My Dying Bride. Il disco rappresenta una vera e propria svolta nella carriera del gruppo, poich\u00e9 permise al quartetto inglese di approcciare la Peaceville Records (che poi avrebbe prodotto il lavoro) ed ottenere un duraturo contratto."}
{"id": "757219", "revid": "438678", "url": "https://it.wikipedia.org/wiki?curid=757219", "title": "La strada dei quartieri alti", "text": "La strada dei quartieri alti (\"Room at the Top\") \u00e8 un film del 1959 diretto da Jack Clayton, presentato in concorso al 12\u00ba Festival di Cannes e vincitore di due Premi Oscar (miglior attrice protagonista, migliore sceneggiatura non originale).\nIl film \u00e8 considerato come l'apripista del genere kitchen sink realism.\nTrama.\nJoe Lampton (Laurence Harvey), un giovane ambizioso arrampicatore sociale cerca di sposare Susan Brown (Heather Sears), una ragazza di famiglia ricca, ma nel frattempo ha una relazione con Alice Asgil (Simone Signoret), una donna francese infelicemente sposata.Joe seduce e mette incinta Susan, obbligando cos\u00ec la famiglia a un matrimonio riparatore, ma paga un prezzo altissimo per la realizzazione delle sue ambizioni: Alice, sconvolta per l'abbandono, si ubriaca e muore in un incidente stradale.\nAccoglienza.\nDa notare anche che Hermione Baddeley venne candidata a un Oscar come miglior attrice non protagonista pur recitando appena 2 minuti. Nel 1999 il British Film Institute l'ha inserito al 32\u00ba posto della lista dei migliori cento film britannici del XX secolo.\nNel 1965 ne fu realizzato un seguito (\"Flagrante adulterio\"), che mostra la vita di Joe Lampton dopo dieci anni di matrimonio; Laurence Harvey e altri attori del primo film vi ripresero i loro ruoli, a eccezione di Heather Sears, sostituita da Jean Simmons."}
{"id": "757221", "revid": "124083069", "url": "https://it.wikipedia.org/wiki?curid=757221", "title": "Maschio delle Faete", "text": "Il Maschio delle Faete, con i suoi 956 m s.l.m., \u00e8 la vetta pi\u00f9 alta del gruppo dei \"Monti delle Faete\", e la montagna pi\u00f9 elevata dei Colli Albani, situata nel territorio di Rocca di Papa, facilmente riconoscibile anche da Roma, completamente sommersa dalla vegetazione di boschi di castagno e quercia. \nInsieme con il Monte Cavo fa parte del complesso del Vulcano Laziale, quiescente da alcune decine di migliaia di anni. In epoche geologiche la linea di cresta che lo collega a Monte Cavo formava il bordo di una grande caldera vulcanica. A sud della linea di cresta sono presenti i Pratoni del Vivaro ed \u00e8 uno dei punti pi\u00f9 panoramici che guardano verso la citt\u00e0 di Roma."}
{"id": "757223", "revid": "767487", "url": "https://it.wikipedia.org/wiki?curid=757223", "title": "La storia di una monaca", "text": "La storia di una monaca (\"The Nun's Story\") \u00e8 un film del 1959 diretto da Fred Zinnemann. \u00c8 tratto dal romanzo \"Storia di una suora\" di Kathryn Hulme ispirato alla vera storia di Marie Louise Habets, ex suora di carit\u00e0 di Ges\u00f9 e Maria.\nTrama.\nBelgio, anni 30. La giovane Gabrielle Van Der Mal, figlia di un noto medico, lascia il fidanzato e la sua casa \u2013 nonostante i dubbi che il padre cerca di insinuarle \u2013 per abbracciare la vita religiosa con l'intenzione di diventare una suora infermiera per recarsi in una missione in Congo.\nPreso il nome di suor Lucia, fin da subito Gabrielle entra in conflitto con la sua forte personalit\u00e0, quasi ribelle, e il desiderio di abbracciare in pieno la regola per diventare una suora perfetta: dopo un primo periodo di ambientamento frequenta la scuola di medicina tropicale di Anversa, dove si distingue per la sua eccellente attitudine allo studio della medicina, fortemente influenzata dalla sua ammirazione per il padre.\nIl suo desiderio di primeggiare per\u00f2 viene visto come una manifestazione di orgoglio dalla madre superiora del convento presso il quale Gabrielle risiede durante il corso, terminato il quale consegue il diploma classificandosi fra le prime e dimostrando cos\u00ec, a detta della superiora, una totale immaturit\u00e0 e incapacit\u00e0 di esercitare l'umilt\u00e0; su decisione della stessa superiora Gabrielle viene per tanto assegnata al servizio infermieristico presso un ospedale psichiatrico, con sua amarezza e delusione.\nAnche in questa nuova esperienza Gabrielle lotta continuamente fra ci\u00f2 che il cuore o l'istinto le dettano e la freddezza ed oggettivit\u00e0 delle regole, correndo perfino il rischio di essere gravemente ferita da una psicopatica che riesce a farle aprire la porta della cella con un inganno.\nSolo dopo tre anni, dopo i voti perpetui, suor Lucia viene finalmente inviata in Congo. La felicit\u00e0 di aver finalmente raggiunto la tanto sospirata funzione di suora missionaria viene per\u00f2 spenta dall'essere destinata all'ospedale dei civili congolesi in missione e, quindi, lontana dagli Africani che da cos\u00ec lungo tempo desiderava assistere; diventa l'assistente del chirurgo, il dottor Fortunati, uomo estremamente rude e diretto, che pi\u00f9 di una volta la mette in difficolt\u00e0 e le fa notare la profonda incoerenza della sua vocazione.\nAnche nell'ospedale della missione Gabrielle cerca in tutti i modi di eccellere, introducendo innovazioni che \u2013 seppur di riconosciuta utilit\u00e0 \u2013 mettono in imbarazzo la superiora locale che non ne \u00e8 informata. Tuttavia Gabrielle riesce a conquistarsi la benevolenza di tutti, spingendo addirittura alla conversione un africano che sembrava irremovibile dalla sua religione animista locale.\nGabrielle si ammala di tubercolosi e cade in depressione, perch\u00e9 intuisce che questa possa essere (come sar\u00e0) la fine della sua esperienza in Africa. Ad avvenuta guarigione, le viene affidato il compito di accompagnare un paziente in Europa, dove viene accolta benevolmente dalla superiora della Casa Madre, che la conosce bene e conosce tutte le sue tribolazioni interiori.\nL'imminenza della seconda guerra mondiale fa s\u00ec che la sua domanda di tornare alla missione in Africa venga respinta, inoltre ai tempi era uso che le suore che erano state a lungo in missione restassero per un lungo periodo di tempo in convento per \"purificarsi\" e riprendere l'abitudine a una vita strettamente monastica e quasi ascetica. Successivamente viene inviata in un ospedale vicino al confine con l'Olanda. Con l'invasione del Belgio da parte della Germania Gabrielle si trova a coprire un'infermiera civile che collabora con la resistenza; questo genera in lei un ennesimo conflitto, che sfocia nella decisione finale di abbandonare l'ordine e i voti dopo aver appreso della morte del padre, ucciso dai tedeschi mentre curava i profughi.\nLa scena finale vede Gabrielle, pensierosa ma decisa, riprendere i panni civili e avviarsi verso la porta che la rimette nel mondo secolare, dopo aver finalmente realizzato che la sua vera vocazione \u00e8 fare l'infermiera, aiutare i malati e il prossimo e non obbedire a regole imposte da un ordine monacale\nCuriosit\u00e0.\nNel film lavor\u00f2 come aiuto regista anche Sergio Leone."}
{"id": "757224", "revid": "155136", "url": "https://it.wikipedia.org/wiki?curid=757224", "title": "Chiesa di San Giorgio Maggiore", "text": ""}
{"id": "757225", "revid": "1776051", "url": "https://it.wikipedia.org/wiki?curid=757225", "title": "Towards the Sinister", "text": "Towards the Sinister \u00e8 il primo demo realizzato dalla Doom metal band inglese My Dying Bride. Il disco vide la luce dopo 6 mesi di intenso lavoro e fu interamente registrato al \"Revolver Studios\" fra il 24 ed il 25 novembre 1990. La qualit\u00e0 audio \u00e8 abbastanza scarsa, il tutto a causa dei pochi mezzi a disposizione del gruppo in quel periodo."}
{"id": "757233", "revid": "709565", "url": "https://it.wikipedia.org/wiki?curid=757233", "title": "Difesa Lundin", "text": "L'apertura chiamata difesa Lundin o difesa del cavallo di donna \u00e8 un impianto stravagante e moderno che deriva dalle mosse:\nLa difesa Lundin \u00e8 molto simile alla difesa Alekhine solamente effettuata sul lato di donna. Il vero problema \u00e8 che nella difesa Lundin il pedone del Bianco \u00e8 gi\u00e0 difeso, pertanto il Bianco potr\u00e0 effettuare 2.e4 e rientrare nella difesa Nimzowitsch a lui favorevole. Con le mosse 2.c4 d5, invece, ci si traspone nella difesa Chigorin. Raramente la difesa Lundin porta ad impianti autonomi e la facilit\u00e0 con cui il Bianco si riporta a trasposizioni favorevoli, fa s\u00ec che questa apertura sia molto rara."}
{"id": "757235", "revid": "767487", "url": "https://it.wikipedia.org/wiki?curid=757235", "title": "Peter Baltes", "text": "\u00c8 lo storico bassista del gruppo tedesco heavy metal Accept, di cui \u00e8 stato membro per ben 26 anni. Con tale gruppo Peter ha pubblicato 17 album, vendendo circa 30 milioni di copie di dischi. Egli ha collaborato anche con altri gruppi come i Dokken, il progetto solista di Don Dokken e il progetto solista di John Norum.\nLo stile di Peter port\u00f2 alla nascita di nuovi generi musicali durante gli anni '70, '80 e '90, fatto che rese la sua figura, come quella di tutti i membri degli Accept, immortale per il genere heavy metal."}
{"id": "757238", "revid": "1776051", "url": "https://it.wikipedia.org/wiki?curid=757238", "title": "The Thrash of Naked Limbs", "text": "The Thrash of Naked Limbs \u00e8 il terzo EP della Doom metal band inglese My Dying Bride. Il disco fu realizzato anche in vinile e vide l'entrata (in pianta stabile) nel gruppo del violinista e tastierista Martin Powell."}
{"id": "757240", "revid": "1935652", "url": "https://it.wikipedia.org/wiki?curid=757240", "title": "Carlo Pellegrini", "text": "Biografia.\nFiglio di Giovan Battista e di Maria Teresa Dini, fu dottore in diritto canonico e in teologia. Rivest\u00ec le cariche ecclesiastiche di avvocato nella nunziatura di Napoli e di vicario generale a Nocera dei Pagani, ad Acerenza e a Taranto.\nNel 1798 venne nominato vescovo di Nicastro. Govern\u00f2 la diocesi in un periodo abbastanza turbolento, caratterizzato dalle lotte tra francesi e borbonici per il possesso del regno di Napoli. Parteggi\u00f2 dapprima per i Francesi, cantando il \"Te Deum\" in occasione dell'erezione a Nicastro dell'albero della libert\u00e0 nel 1799, ma in seguito, costretto dalle truppe del cardinale Fabrizio Ruffo, dovette fare lo stesso per i Borboni.\nFece costruire nel duomo di Nicastro cittadino la cappella dedicata all'Immacolata.\nNel 1809 si ritir\u00f2 nel paese natale e lasci\u00f2 la diocesi nelle mani del vicario generale Raffaele Mileti di Grimaldi.\nGenealogia episcopale.\nLa genealogia episcopale \u00e8:"}
{"id": "757241", "revid": "76963", "url": "https://it.wikipedia.org/wiki?curid=757241", "title": "Shunsuke Kikuchi", "text": "Biografia.\nDedito alla musica sin dalla prima giovinezza, dopo il diploma al Conservatorio nel 1953 si specializza nella composizione di colonne sonore e BGM (\"background music\") per produzioni televisive e cinematografiche, sia dal vivo che animate, divenendo quindi uno dei pi\u00f9 fecondi e richiesti compositori giapponesi del genere.\nAttivo sin dagli anni sessanta, si \u00e8 dedicato, soprattutto per conto della Toei, prevalentemente alla musica per anime (uno dei compositori preferiti da G\u014d Nagai) e tokusatsu, componendo nel frattempo colonne sonore e temi musicali anche per film e telefilm (\"dorama\") d'azione e jidaigeki.\nKikuchi si ritir\u00f2 nel 2017, anno in cui dichiar\u00f2 di essersi preso una pausa per curare una malattia.\n\u00c8 morto il 24 aprile 2021 a seguito di una broncopolmonite.\nLo stile.\nLe composizioni di Kikuchi si caratterizzano per le basi in 16 battute blues e pentatoniche e il ricorso ad \"up-tempo\". Le orchestrazioni e gli arrangiamenti combinano frequentemente strumenti acustici ed elettrici, accompagnati anche dall'uso delle percussioni. I suoi finali consistono spesso di lente melodie intonate dalla tromba."}
{"id": "757243", "revid": "547034", "url": "https://it.wikipedia.org/wiki?curid=757243", "title": "Monte Cavo", "text": "Il monte Cavo, con i suoi 950\u00a0m s.l.m., \u00e8 la seconda montagna per altezza del complesso dei Colli Albani detto anche Vulcano Laziale, quiescente da circa 10.000 anni fa, ed \u00e8 un cono vulcanico di scorie. Si trova nel comune di Rocca di Papa, all'interno del Parco regionale dei Castelli Romani.\nDescrizione.\nSi tratta di un cono vulcanico ben visibile da tutte le altre cime dei Colli Albani e dalla citt\u00e0 di Roma, adiacente alla caldera vulcanica che va fino al Maschio delle Faete. Tutti i suoi versanti sono coperti da boschi di faggio, castagno e quercia. Dalla cima la visuale spazia normalmente a sud e ovest sul Lago di Nemi e il sottostante Lago Albano, a ovest il Mar Tirreno, ad est e sud le altre cime dei Colli, a nord-est i Monti Tiburtini, la Capitale a nord. In casi di grande visibilit\u00e0 atmosferica la vista spazia oltre: a nord sul Monte Soratte, i Monti Sabatini e i Monti Cimini, a sud verso l'Agro Pontino e le isole Ponziane.\nClima.\nIl clima di monte Cavo \u00e8 tipico delle zone appenniniche di bassa e media montagna, risentendo in parte dell'azione mitigratrice del vicino Mar Tirreno. Gli inverni sono mediamente freddi, con minime che a volte scendono sotto lo zero. Le nevicate sono possibili, sebbene poco abbondanti e con scarsa durata del manto nevoso al suolo. Nel febbraio 2012, tuttavia, l'accumulo ha superato il metro di altezza. Le estati sono fresche e gradevoli, senza particolari eccessi di calura.\nStoria.\nIuppiter Latiaris e la via sacra.\nIl \"mons Albanus\", ossia monte Albano o monte di Alba, fu sede di un abitato protostorico latino sviluppatosi nell'et\u00e0 del bronzo finale e nella prima et\u00e0 del ferro (XII-VIII secolo a.C.), i cui resti archeologici sono stati riconosciuti solo nel 1977. Il nome attuale deriva dalla vicina citt\u00e0 latina di Cabum, corrispondente a Rocca di Papa, ed \u00e8 stato preceduto dalle versioni \"monte Gabo\" e \"monte Gavo\" da cui l'odierno oronimo di monte Cavo.\nFu una montagna sacra per i popoli preromani del Lazio, e successivamente anche per i Romani, poich\u00e9 vi sorgeva il tempio di Iuppiter Latiaris, una delle pi\u00f9 ambite mete di pellegrinaggio per i popoli latini e nei secoli di dominazione romana. Il percorso, che partiva dall'Urbe, si diramava per oltre 30 chilometri, passando per il Lago di Nemi, ove si adorava \"Diana Nemorensis\" (\"Diana del bosco sacro\"), dea della Caccia, per poi raggiungere la base della montagna, dalla quale iniziava una strada lastricata in basalto, detta appunto \"via sacra\" o \"via trionfale\", che con un percorso di 6\u00a0km, ottimamente conservatosi finora, giungeva al tempio.\nFu Tarquinio Prisco che fiss\u00f2 un tempio comune ai Latini, agli Ernici ed ai Volsci sul monte Albano, dove ogni anno si sarebbero celebrate feste in onore di \"Iuppiter Latiaris\". Inoltre Giove Laziale conferiva il potere a chi veniva eletto a capo della confederazione latina, il \"dictator latinus\". Sul mons Albanus, tra gennaio e marzo, si svolgevano le \"Feriae latinae\". I Consoli appena insediati dovevano sacrificare a Giove Laziale e indire le \"ferie latine\". Quando il console otteneva una vittoria in guerra doveva anche celebrare il trionfo sul monte Albano.\nTempio pagano, romitorio, albergo.\nLa storia del tempio di \"Iuppiter Latiaris\" si interruppe nel medioevo, quando al posto del tempio pagano fu costruito un eremo dedicato a San Pietro, ad opera di un eremita dalmata. Fu visitato da Papa Pio II nel 1463, e successivamente anche da Papa Alessandro VII. Dopo gli eremiti dalmati vi si stabilirono i religiosi polacchi di Edmondo di Buisson, i Trinitari spagnoli ed infine i Missionari fiamminghi.\nIl romitorio fu poi convertito in monastero nel 1727. Nel 1758 vi vennero i passionisti di San Paolo della Croce e nel 1783 fu restaurato, usando i materiali del tempio di Giove, per volere di Enrico Benedetto Stuart, duca di York, vescovo della diocesi di Frascati.\nDurante questo periodo, furono ospiti nel monastero Carlo Emanuele IV di Savoia e sua moglie Maria Clotilde (1800), Pio IX nel 1852, e Francesco II delle Due Sicilie nel 1865. I missionari abbandonarono il monastero nel 1889, quando i Colonna affittarono l'ultimo piano dello stabile al Ministero dell'Agricoltura.\nNel 1890 per\u00f2 il ministero non rinnov\u00f2 il contratto, lasciando che la struttura fosse adibita ad albergo, che ospit\u00f2 tra gli altri: , Armando Diaz (che soggiorn\u00f2 nel paese e venne ricordato con una lapide commemorativa posta dinanzi l'abitazione) e il re d'Inghilterra Edoardo VIII con sua moglie Wallis Simpson.\nOggi la struttura \u00e8 in stato di abbandono.\nLe testimonianze.\nSono molti i personaggi che dal XVIII secolo in poi hanno lasciato la loro testimonianza, e hanno colto fonte di ispirazione, dalla bellezza del panorama.\nInnanzitutto Johann Wolfgang von Goethe, che risalt\u00f2 il fatto che dalla cima del monte si potessero ammirare contemporaneamente sia il Lago di Nemi che il Lago Albano, ma anche Hans Christian Andersen, George Sand, Gioacchino Belli, Massimo d'Azeglio, Luigi Pirandello e molti altri.\nPapa Pio II inoltre, centinaia di anni prima, nel 1463, scrisse nei suoi \"Commentarii\" di aver visto persino il monte Amiata.\nTelecomunicazioni.\nMonte Cavo \u00e8 un importante centro di trasmissione radio-televisiva, essendo il principale sito laziale in termini di popolazione raggiunta, avendo un'esposizione favorevole sulla capitale e sull'entroterra romano, in un raggio utile che va da Ladispoli sino a Latina. Vi sono installati decine di ripetitori radio tra network locali e di rilievo nazionale, e stessa cosa vale per le trasmissioni televisive, con tralicci e pannelli trasmittenti orientati sia verso il territorio di Roma che verso l'Agro Pontino.\nNel periodo estivo, grazie ai fenomeni propagativi, i segnali provenienti da monte Cavo possono essere ascoltati sulle coste della Sardegna orientale (lo dimostrano peraltro gli esperimenti eseguiti negli anni trenta da Guglielmo Marconi e collegamenti effettuati tramite ripetitori ad uso amatoriale qui presenti), nonch\u00e9 in alcune vallate della Calabria e della Sicilia.\nE' stato usato anche come parte del sistema di telecomunicazione troposcatter ACE High della NATO.\nNegli ultimi anni la presenza massiccia di trasmettitori televisivi sulla sommit\u00e0 del monte ha provocato le proteste della popolazione preoccupata per i possibili effetti derivati dall'elettrosmog, mentre i tradizionalisti pagani romani ritengono la presenza delle antenne una profanazione di quello che per loro \u00e8 ancora un luogo sacro e ne chiedono la rimozione.\nRecentemente, a seguito della variazione del piano regionale delle frequenze, \u00e8 stato stabilito che circa met\u00e0 degli impianti dovranno essere spostati altrove, ma provvedimenti definitivi in tal senso non hanno ancora avuto luogo."}
{"id": "757244", "revid": "2074952", "url": "https://it.wikipedia.org/wiki?curid=757244", "title": "Stefan Kaufmann", "text": "Egli ha lavorato anche per altre band minori, tra cui gli U.D.O. (come chitarrista), per cui ha composto un gran numero di dischi, e i Toxin.\nNel 2012 ha lasciato gli U.D.O. per non meglio specificate ragioni di salute, continuando per\u00f2 a lavorare con loro dietro le quinte e come produttore nei suoi \"Roxx Studio\"."}
{"id": "757246", "revid": "709565", "url": "https://it.wikipedia.org/wiki?curid=757246", "title": "Difesa Rat", "text": "La difesa Rat o difesa Wade \u00e8 l'apertura degli scacchi caratterizzata dalle mosse:\nStatisticamente \u00e8 la quinta mossa pi\u00f9 giocata in risposta a 1.d4, ma solitamente genera impianti privi di autonomia e si riconduce ad aperture pi\u00f9 giocate per trasposizione di mosse, quali la difesa Pirc (dopo 2.e4 Cf6 3.Cc3 g6), la difesa Philidor (dopo 2.e4 e5 3.Cf3) e cos\u00ec via.\nGli impianti indipendenti della difesa Rat si hanno quando il nero non sviluppa il cavallo in \"f6\" oppure ne ritarda lo sviluppo fortemente."}
{"id": "757247", "revid": "486946", "url": "https://it.wikipedia.org/wiki?curid=757247", "title": "Classe Oscar (sottomarino)", "text": ""}
{"id": "757249", "revid": "767487", "url": "https://it.wikipedia.org/wiki?curid=757249", "title": "Unreleased Bitterness", "text": "Unreleased Bitterness \u00e8 un EP della Doom metal band inglese My Dying Bride. Il disco contiene unicamente il brano \"The Bitterness and the Bereavement\" che gi\u00e0 appariva nel primo LP \"As the Flower Withers\". La registrazione si riferisce al 1991 e l'edizione \u00e8 stata realizzata da un amico del gruppo (con il pieno permesso della band) in sole 1.150 copie. Pu\u00f2 tranquillamente essere considerato una rarit\u00e0."}
{"id": "757251", "revid": "339392", "url": "https://it.wikipedia.org/wiki?curid=757251", "title": "South-West Africa People's Organization", "text": ""}
{"id": "757252", "revid": "26891", "url": "https://it.wikipedia.org/wiki?curid=757252", "title": "Tomahawk (missile)", "text": ""}
{"id": "757253", "revid": "486946", "url": "https://it.wikipedia.org/wiki?curid=757253", "title": "SS-N-19", "text": ""}
{"id": "757254", "revid": "14691", "url": "https://it.wikipedia.org/wiki?curid=757254", "title": "Ferrovia di Benguela", "text": ""}
{"id": "757255", "revid": "106908", "url": "https://it.wikipedia.org/wiki?curid=757255", "title": "Bosman", "text": ""}
{"id": "757257", "revid": "14691", "url": "https://it.wikipedia.org/wiki?curid=757257", "title": "David Livingston", "text": ""}
{"id": "757260", "revid": "1543377", "url": "https://it.wikipedia.org/wiki?curid=757260", "title": "Mariella Adani", "text": "Biografia.\nPrese lo pseudonimo di Mariella per non incorrere nell'omonimia con l'attrice Laura Adani. Allieva di Ettore Campogalliani al Conservatorio di Parma, ha fatto parte dei Cadetti della Scala diretti da Giulio Confalonieri fino al 1953. L'inverno successivo, ha debuttato al Teatro alla Scala come Barbarina nella prima di \"Nozze di Figaro\" sotto la direzione di Herbert von Karajan con Elisabeth Schwarzkopf, Sena Jurinac, Giuseppe Nessi, Mario Petri, Rolando Panerai e Franco Calabrese, iniziando una collaborazione destinata a durare fino al 1982.\nSoprano lirico leggero, dotata di \"meravigliose risorse vocali\" ha interpretato Musetta nella \"Boh\u00e8me\" (documentata anche in una registrazione della EMI con l'orchestra del Teatro dell'Opera di Roma diretta da Thomas Schippers nel 1963) e come protagonista della \"Volpe astuta\" di Jan\u00e1\u010dek, si \u00e8 esibilta nel repertorio mozartiano, quale Susanna (\"Le nozze di Figaro\"), Zerlina (\"Don Giovanni\"), Despina (\"Cos\u00ec fan tutte\"), e in quello rossiniano e donizettiano. Ha cantato inoltre in \"Falstaff\" (Nannetta), \"I quatro rusteghi\" di Wolf-Ferrari (Lucieta), \"Mavra\" di Stravinskij, \"Boyarinya Vera Sheloga\" di Rimskij-Korsakov, \"Kovancina\" di Musorgskij e in opere di autori contemporanei quali Menotti, Petrassi e Rota.\nHa cantato sotto la direzione musicale di Vittorio Gui, Carlo Maria Giulini, Nino Sanzogno, Oliviero De Fabritiis, Peter Maag e quella registica di Sandro Bolchi, Franco Zeffirelli, Luchino Visconti, Walter Felsenstein.\nNel 1957 ha sposato il basso Giorgio Tadeo, dal quale ha avuto due figli. Ritiratasi dalle scene, si \u00e8 dedicata all'insegnamento del canto."}
{"id": "757262", "revid": "77358", "url": "https://it.wikipedia.org/wiki?curid=757262", "title": "Album calciatori Panini", "text": ""}
{"id": "757264", "revid": "78273", "url": "https://it.wikipedia.org/wiki?curid=757264", "title": "Espansione Bantu", "text": ""}
{"id": "757267", "revid": "889014", "url": "https://it.wikipedia.org/wiki?curid=757267", "title": "Vescovo", "text": "Il vescovo (anche episcopo) \u00e8 il responsabile (pastore) in alcune chiese cristiane di una diocesi e, nel cattolicesimo, nell'ortodossia, nell'anglicanesimo e in tutte le chiese che credono nell'episcopato storico, \u00e8 considerato un successore degli apostoli.\nLa parola viene dal greco \"\u1f10\u03c0\u03af\u03c3\u03ba\u03bf\u03c0\u03bf\u03c2\" (\"ep\u00ecskopos\"), che significa \"supervisore\", \"sorvegliante\". Nell'antica Grecia questo termine veniva utilizzato per indicare uno \"scolarca\", o direttore di un'accademia, poich\u00e9 spesso aveva funzioni di sorveglianza.\nI vescovi cattolici godono dell'appellativo di \"Eccellenza Reverendissima\", mentre i patriarchi (cattolici di rito orientale e ortodossi) quello di \"beatitudine\".\nStoria.\nL'episcopato \u00e8 uno dei ministeri citati nel Nuovo Testamento, in particolare nelle lettere di Paolo, seppur con differenze rispetto a quello sviluppatosi con il tempo nelle chiese di tradizione episcopale (che riconoscono cio\u00e8 l'autorit\u00e0 dei vescovi come successori degli apostoli).\nNei primi secoli del cristianesimo il suo ruolo cominci\u00f2 invece a delinearsi come quello di guida delle chiese locali: nel III secolo abbiamo la presenza di importanti comunit\u00e0 cristiane di fondazione apostolica guidate da vescovi (come a Lione o ad Antiochia). Nel IV secolo sono vescovi molti dei padri della Chiesa: Ambrogio a Milano, Agostino a Ippona, Cirillo a Gerusalemme, Atanasio ad Alessandria.\nNel IV secolo Costantino dette inoltre ai vescovi lo \"status\" di funzionari dello Stato romano, attribuendosi lui stesso il titolo di \"supervisore/vescovo per gli affari esterni alla chiesa cristiana\". Fu lo stesso imperatore Costantino a convocare e presiedere il primo concilio ecumenico della storia, quello di Nicea del 325.\nIl ruolo di funzionari venne mantenuto anche dopo la caduta dell'Impero romano d'Occidente in et\u00e0 feudale, spesso anche per motivi pratici: i vescovi, essendo sacerdoti, avevano l'obbligo del celibato e non potevano pertanto avere figli legittimi che potessero pretendere un'eredit\u00e0 del feudo. Questo avvenne nella maggior parte dei paesi a maggioranza ortodossa (come Romania, Grecia, Bulgaria, ...), nel Regno di Franconia, nel Sacro Romano Impero di Carlo Magno (con il ruolo dei vescovi-conti), nei paesi scandinavi (Danimarca, Norvegia, Svezia) e in Islanda (cos\u00ec \u00e8 avvenuto, in tempi pi\u00f9 recenti, nella Repubblica Popolare Cinese).\nTale situazione dett\u00f2 nel corso della storia della Chiesa numerosi problemi, soprattutto per quanto riguardava la facolt\u00e0 di nominare i vescovi, contesa tra imperatore e papato, fino a sfociare in uno scontro aperto nell'XI secolo, in quella che viene definita lotta per le investiture.\nUn caso particolare di \"diocesi nullius \" (ovvero territorio non facente capo ad alcuna diocesi) dove il capo di Stato nominava i vescovi e aveva anche una grande influenza sulla nomina del Patriarca era quella di Venezia o di San Marco, retta da un Doge con prerogative vescovili, che, a seguito della traslazione delle spoglie dell'apostolo Marco da Alessandria d'Egitto a Venezia nel IX secolo, diede al \"princeps Ducatus Venetus\" l'assoluta autonomia di nomina vescovile nella sua diocesi per tutta la durata della Serenissima Repubblica, competendo in prestigio con la stessa sede romana.\nIl ruolo dei vescovi venne messo in discussione nel XVI secolo da parte delle chiese riformate, che non accettavano l'ordine sacro e non ritenevano che l'episcopato facesse parte della costituzione divina della Chiesa.\nIn ambito cattolico, questa concezione venne condannata dal Concilio di Trento, che ribad\u00ec invece la dottrina secondo cui i vescovi sono i successori degli apostoli e il loro ruolo \u00e8 istituito da Ges\u00f9 Cristo; il concilio eman\u00f2 inoltre alcuni decreti disciplinari per contrastare la pratica che considerava il vescovo un uomo di potere: per la prima volta, la rendita dei benefici ecclesiastici venne connessa alla residenza nella diocesi di appartenente e venne ribadita la preminenza del ruolo pastorale del vescovo rispetto a quello politico e istituzionale.\nNel cattolicesimo.\nNel cattolicesimo l'episcopato \u00e8 il terzo e il pi\u00f9 alto tra i gradi in cui \u00e8 suddiviso il sacramento dell'Ordine. Gli altri due sono, in ordine di successione, il diaconato e il presbiterato (sacerdoti).\nCome detto, i vescovi sarebbero i successori degli apostoli sia dal punto di vista pastorale sia sacramentale: gli apostoli, ricevuto lo Spirito Santo nella Pentecoste (; ), lo hanno trasmesso ai loro successori con l'imposizione delle mani ed esso \u00e8 stato trasmesso fino a oggi nell'ordinazione episcopale (questo concetto teologico \u00e8 chiamato successione apostolica).\nPertanto, i cardinali e il Sommo Pontefice non appartengono a un ordine sacramentale superiore a quello dei vescovi. Infatti, \"Vescovo di Roma\" \u00e8 l'appellativo proprio ed essenziale del Papa.\nNel diritto canonico si distinguono i vescovi diocesani dagli altri vescovi, detti titolari: \"Si chiamano \"diocesani\" i Vescovi ai quali \u00e8 stata affidata la cura di una diocesi; gli altri si chiamano \"titolari\".\nLa chiesa da cui un vescovo diocesano esercita il suo magistero \u00e8 detta cattedrale.\nElezione e ordinazione.\nNella Chiesa delle origini, il vescovo veniva scelto con l'intervento del clero e del popolo, che potevano testimoniare i meriti del candidato. Nel Medioevo il diritto di elezione era esercitato generalmente dal capitolo cattedrale. Ma successivamente, in epoche diverse per ogni diocesi, i diritti di elezione dei vescovi furono esercitati direttamente dalla Santa Sede, che in alcune occasioni concesse a sovrani cattolici il diritto di nomina o di presentazione. Solo con il codice del 1917 si arriva ad affermare solennemente che il vescovo deve essere nominato dal papa, o comunque il diritto del papa di confermare i vescovi legittimamente eletti. Ancora oggi la Santa Sede riconosce i privilegi tradizionali esercitati da alcuni capitoli e alcuni capi di Stato nella nomina dei vescovi.\nAttualmente \u00e8 previsto che almeno ogni tre anni i vescovi di una provincia ecclesiastica, o le conferenze episcopali, inviino alla Santa Sede un elenco di sacerdoti adatti all'episcopato. In ogni caso, ogni qualvolta viene nominato un vescovo, il legato pontificio \u00e8 tenuto a comunicare alla Santa Sede, insieme al suo parere, anche quello del metropolita e dei vescovi suffraganei della provincia alla quale appartiene il candidato.\nPer l'elevazione all'episcopato si richiede che il candidato:\nIl rito dell'ordinazione episcopale prevede l'imposizione delle mani da parte di un vescovo consacrante (solitamente insieme ad altri due vescovi co-consacranti) e la consegna del Vangelo, dell'anello, della mitra e del pastorale. La consegna del Vangelo indica il dovere di annunciare la Parola di Dio, l'anello \u00e8 simbolo della fedelt\u00e0 all'impegno e al servizio episcopale, la mitra (o mitria) \u00e8 un richiamo allo splendore della santit\u00e0 alla quale il vescovo deve aspirare, il pastorale \u00e8 un riferimento al ministero di pastore che il vescovo assume con la sua nomina.\nL'ordinazione episcopale viene sempre effettuata su un permesso espresso dalla Santa Sede, ma pu\u00f2 essere valida (anche se non legittima) anche in contrasto con questa disposizione, purch\u00e9 il consacrante sia un vescovo. Il vescovo che consacri un altro vescovo senza mandato pontificio incorre tuttavia nella scomunica \"latae sententiae\" prevista dal Codice di Diritto Canonico. Nei tempi moderni gli ordinanti sono di solito tre vescovi. In tempi recenti, hanno suscitato clamore l'ordinazione di quattro vescovi senza le dovute lettere pontificie da parte di mons. Marcel Lefebvre nel 1988 e, nel 2006, da parte di mons. Emmanuel Milingo.\nDimissioni.\nI vescovi possono presentare alla Santa Sede le dimissioni dal proprio incarico. Secondo il decreto conciliare \"Christus Dominus\" i vescovi sono invitati a presentare le loro dimissioni se sopraggiunge un'et\u00e0 avanzata o se per altri gravi motivi non sono pi\u00f9 in grado di svolgere i loro compiti.. La concreta applicazione del decreto conciliare \u00e8 stata regolata da papa Paolo VI con il motu proprio \"Ecclesiae Sanctae\" del 6 agosto 1966 che prevede che tutti i vescovi e gli altri ordinari a loro equiparati debbano presentare le loro dimissioni prima del compimento del 75\u00ba anno di et\u00e0; rimane facolt\u00e0 della Santa Sede accettare le dimissioni.\nQueste norme furono accolte nel nuovo Codice di diritto canonico, promulgato da papa Giovanni Paolo II il 25 gennaio 1983, che prevede per le dimissioni due commi distinti, uno per i vescovi che hanno compiuto i 75 anni di et\u00e0 e l'altro per le dimissioni per motivi di salute o per altri gravi motivi:\nQueste disposizioni sono estese anche ai vescovi coadiutori e agli ausiliari, e ai vescovi delle Chiese sui iuris\nQuando le dimissioni sono state accettate, il vescovo ha la facolt\u00e0 di eleggere una sua sede, nella diocesi in cui cessa il suo ufficio, che in questo caso deve provvedere al vescovo emerito, oppure altrove.\nFino al 1970 al vescovo dimissionario veniva assegnata una diocesi titolare, ma per disposizione dello stesso Paolo VI del 31 ottobre 1970 non vennero pi\u00f9 assegnate sedi titolari, e i vescovi dimissionari furono chiamati con il titolo della diocesi di cui erano stati ordinari, preceduto da \u00abgi\u00e0\u00bb (\"olim\" in latino). Anche ai vescovi ai quali era stata assegnata negli anni precedenti una sede titolare veniva chiesto di rinunciare alla sede titolare. Con l'entrata in vigore del Codice di diritto canonico i vescovi dimissionari mantengono il titolo della diocesi a cui hanno rinunciato con l'aggiunta della qualifica di \"emerito\".\nTuttavia il grande numero dei vescovi emeriti causato dall'obbligo delle dimissioni a settantacinque anni e dall'allungamento della vita media in molti Paesi ha spinto la Congregazione per i vescovi a considerare il ruolo del vescovo dopo la cessazione del suo episcopato nel senso di un coinvolgimento nella vita della Chiesa, sia a livello diocesano, sia all'interno della propria Conferenza episcopale.\nFunzioni del vescovo nella Chiesa cattolica.\nIl Codice di diritto canonico precisa che:\nSecondo questo testo, e secondo le linee comuni della teologia, il ministero o servizio del vescovo si sviluppa lungo tre direttrici, partendo dalle tre caratteristiche di Cristo (profezia, sacerdozio, regalit\u00e0). Si distinguono tre \"munera\", ossia uffici propri del vescovo:\nInsegne episcopali e abiti propri.\nOltre alle insegne episcopali ricevute durante la consacrazione (anello, mitra e pastorale) e ai paramenti propri del presbitero, durante i vari riti liturgici il vescovo indossa la croce pettorale, solitamente in metallo e affrancata a una catena o cordiglio di colore verde/oro e lo zucchetto di colore paonazzo. Nei pontificali il vescovo presidente indossa sotto la casula o pianeta anche la dalmatica. Se il vescovo \u00e8 insignito del titolo di arcivescovo metropolita (cio\u00e8 \u00e8 a capo di una metropolia, una circoscrizione ecclesiastica comprendente pi\u00f9 diocesi) indossa, sopra la casula, il pallio, che esprime il legame con il pontefice romano.\nIn occasione di visite pastorali o se assiste (ovvero non prende parte diretta alla celebrazione) a riti religiosi, il vescovo indossa l'abito corale, mentre ordinariamente indossa l'abito piano.\nGerarchia dei vescovi.\nBench\u00e9 dal punto di vista sacramentale tutti i vescovi abbiano le stesse attribuzioni, anche tra i vescovi esiste una gerarchia: il grado pi\u00f9 alto \u00e8 quello di patriarca, a cui segue, nelle chiese cattoliche orientali, quello di arcivescovo maggiore; quindi gli arcivescovi metropoliti, che sono i vescovi a capo delle arcidiocesi metropolitane, sedi principali di una provincia ecclesiastica composta, oltre alla sede metropolitana, da una o pi\u00f9 diocesi suffraganee.\nL'arcivescovo metropolita, oltre agli abiti episcopali comuni a tutti i vescovi, indossa il pallio che gli \u00e8 proprio. Il pallio e il pastorale possono essere portati solo nel proprio ambito di giurisdizione. C'\u00e8 inoltre da precisare che alcune sedi suffraganee sono comunque \"arcidiocesi\", non metropolitane. Il vescovo di tale sede suffraganea \u00e8 dunque arcivescovo, senza essere metropolita e senza indossare il pallio.\nAnticamente il primate, cio\u00e8 un arcivescovo a capo di una Chiesa nazionale cattolica (o autocefala per gli Ortodossi) era uso portare il \"razionale\", che lo distingueva dal resto dei metropoliti, ed era una specie di pallio fregiato a forma pi\u00f9 circolare, oppure a ; vi sono alcune arcidiocesi nel Nord Europa in cui \u00e8 ancora oggi in uso, ad esempio Paderborn in Germania e Cracovia in Polonia. Vi sono poi gli arcivescovi, che possono essere a capo di una arcidiocesi metropolitana (metropolita), o di un'arcidiocesi soppressa o ancora \"ad personam\".\nIn una diocesi grande possono anche essere nominati vescovi ausiliari per aiutare il vescovo titolare. Se hanno diritto di successione vengono chiamati coadiutori, e succedono alla cattedra del vescovo titolare.\nAd alcuni vescovi (anche latini) \u00e8 attribuito il titolo di \"esarca\" in riconoscimento di un'autorit\u00e0 pi\u00f9 ampia, o di una tradizione illustre della propria sede episcopale.\nAspetto collegiale.\nL'ordine episcopale ha un carattere collegiale: i vescovi sono tenuti a lavorare in comunione tra loro e con il vescovo di Roma (il papa) in particolare. L'insieme di tutti i vescovi prende il nome di Collegio episcopale di cui il pontefice \u00e8 il capo.\nIl collegio episcopale esercita la sua potest\u00e0 in modo solenne nei concili ecumenici, i cui decreti non hanno forza obbligante se non siano stati approvati dal Romano Pontefice insieme con i Padri del Concilio, da lui confermati e per suo comando promulgati.\nSono membri primari del collegio episcopale tutti i vescovi che sono in comunione con il papa. Ne sono membri anche i vescovi titolari che sono in comunione con il papa, pur se si discute se \u00e8 per diritto divino che questi partecipano ai concili ecumenici, ai quali possono partecipare pienamente anche, su invito dello stesso concilio o del papa, anche altri, come di fatti vi hanno partecipato alcuni abati e superiori generali di istituti religiosi.\nNella [[Chiesa latina]] i vescovi sono organizzati in [[conferenza episcopale|conferenze episcopali]], generalmente su base nazionale. Nelle 23 [[Chiese cattoliche orientali]] (che sono tutte Chiese \"sui iuris\"), il [[Santo Sinodo]] rappresenta, come nelle [[Chiese cristiane orientali]] ortodosse, la pi\u00f9 alta autorit\u00e0 e organo deliberativo in materia di governo, di giudizio e di fede, che elegge il [[Patriarca (cristianesimo)|Patriarca]] o il [[Primate (ecclesiastico)|primate]] della Chiesa. Il [[Codice dei canoni delle Chiese orientali]] stabilisce che all'interno delle Chiese patriarcali e arcivescovili maggiori cattoliche ci sia un sinodo permanente, formato dal patriarca e da quattro vescovi in carica per cinque anni, e disciplina nello stesso tempo la convocazione del Santo Sinodo (di tutti i vescovi) che si tiene per alcune materie specifiche, ovvero su richiesta di un terzo dei vescovi oppure del sinodo permanente.\nAppellativi.\nI vescovi e gli arcivescovi cattolici hanno diritto al [[Trattamento d'onore|trattamento]] di \"[[Eccellenza (titolo)|eccellenza reverendissima]]\", mentre ai [[patriarca (cristianesimo)|patriarchi]] (termine che significa, in greco, \"primo padre\") cattolici di [[rito bizantino|rito orientale]] spetta quello di \"[[Beatitudine (titolo)|beatitudine]]\", trattamento che \u00e8 riservato anche al [[Patriarcato di Gerusalemme dei Latini|patriarca di Gerusalemme dei Latini]]. Ai [[Cardinale|cardinali]] spetta il trattamento di \"[[eminenza]]\" .\nVi sono poi usanze locali tradizionali e antichissime: ad esempio, si usa in [[Grecia]] l'appellativo di [[Kyrios (termine biblico)|kyrios]] (\"signore\"), che in slavo-[[lingua russa|russo]] diviene \"vladika\", e che indica il vescovo; oppure addirittura l'usanza pi\u00f9 vicina all'epoca apostolica di indicare il vescovo come \"il Santo\" (ad esempio: \u00abil Santo di Smirne\u00bb, o \u00abil Santo di Atene\u00bb, \u00abil Santo di Antiochia\u00bb, ecc. con il solo nome del vescovo e non il cognome, poich\u00e9 egli era conosciuto da tutti). Infatti le [[lettere apostoliche]] (come quelle di [[Paolo di Tarso]]), oppure la stessa [[Apocalisse]] [[Giovanni apostolo ed evangelista|giovannea]], cominciavano spesso con questa formula codificata: \"Al Santo che sta nella citt\u00e0 di...\" o \"ai Santi che sono in...\" e spesso finiva con i saluti \"ai Santi e ai fratelli in [[Cristo]]\" per indicare i vescovi e presbiteri a capo delle Chiese sorelle.\nUn altro trattamento particolare \u00e8 riservato al Patriarca della [[Chiesa apostolica armena|Chiesa armena]] (una delle Chiese pi\u00f9 antiche) chiamato \u00ab[[Catholicos]] degli Armeni\u00bb; infatti le Chiese d'Oriente si sono ritenute cattoliche (nel senso di \"universali\") da sempre, recitando il [[Credo (liturgia)|Credo]] nella [[liturgia]] (\"[Credo] in Unam Sanctam, Catholicam et Apostolicam Ecclesiam\").\nNel vetero-cattolicesimo.\n[[File:Marek Kordzik.jpg|thumb|Vescovo vetero-cattolico con i paramenti liturgici]]\nSecondo l'[[ecclesiologia]] [[Vetero-cattolicesimo|vetero-cattolica]], quella di vescovo \u00e8 la pi\u00f9 alta carica nella Chiesa, ed \u00e8 legata a una realt\u00e0 [[Diocesi|diocesana]] esistente. Questo principio \u00e8 espresso dalla chiesa primitiva e ribadito da [[Urs K\u00fcry]] con le parole: \"sine episcopo nulla Ecclesia, nullus episcopus sine ecclesia\" (non c'\u00e8 chiesa senza un vescovo, non c'\u00e8 vescovo senza una chiesa). Pertanto nelle Chiese vetero-cattoliche non ci sono [[Vescovo ausiliare|vescovi ausiliari]], se non in rari casi (ad esempio malattia grave o et\u00e0 avanzata del vescovo in carica).\nPrecondizione per l'[[Ordine sacro|ordinazione]] episcopale \u00e8 che il candidato all'episcopato sia stato consacrato diacono e presbitero gi\u00e0 prima della consacrazione (l'Ordine ricevuto in altre Chiese cattoliche \u00e8 riconosciuto e quindi non pu\u00f2 essere ripetuto).\nBisogna rispettare le seguenti operazioni:\nCaratteristica di un vescovo vetero-cattolico \u00e8, quindi, di essere sia eletto sia consacrato. Quando manchi il primo passo (come nel caso dei [[Vescovo vagante|vescovi vaganti]]), la validit\u00e0 della consacrazione \u00e8 dubbia. Tuttavia, se il consacrando \u00e8 validamente eletto, mentre la consacrazione non \u00e8 ancora stata effettuata, costui pu\u00f2 gi\u00e0 - quando l'ordinamento della sua Chiesa locale lo consenta - esercitare le funzioni episcopali che non richiedono l'ordinazione episcopale in qualit\u00e0 di \"vescovo eletto\".\nLe Chiese vetero-cattoliche sono Chiese locali autonome. Cos\u00ec, l'[[Arcidiocesi vetero-cattolica di Utrecht|Arcivescovo di Utrecht]], che \u00e8 al contempo presidente della [[Conferenza episcopale vetero-cattolica internazionale]] dell'[[Unione di Utrecht delle chiese vetero-cattoliche|Unione di Utrecht]] in quanto titolare della pi\u00f9 antica sede episcopale, detiene il primato d'onore ma non ha poteri giurisdizionali di l\u00e0 dalla sua diocesi.\nIl ritiro del vescovo e l'et\u00e0 massima sono regolamentati a livello nazionale. In Germania e in Svizzera, per esempio, l'et\u00e0 massima \u00e8 di 70 anni, dopo di che un vescovo dovrebbe andare in pensione. Anche successivamente alle dimissioni egli pu\u00f2 esercitare nella liturgia funzioni episcopali, mentre la guida della diocesi rimane unicamente al suo successore.\nLe insegne di un vescovo vetero-cattolico sono simili a quelle di un vescovo cattolico romano: mitra, pastorale, [[Anello episcopale|anello]] e croce pettorale. A causa dello [[scisma]] da Roma, gli arcivescovi di Utrecht dal [[1723]] non portano il pallio. \nSecondo la tradizione patristica, rimangono riservati al vescovo consacrato la consacrazione degli [[Crisma|oli sacri]], la consacrazione di chiese e altari e i [[Sacramento]] della [[Confermazione]] e dell'Ordine. Qualora sia presente in una celebrazione, di solito \u00e8 guida della [[Messa]] e di qualsiasi altra amministrazione di sacramenti, anche non espressamente a lui riservati. Un vescovo vetero-cattolico pu\u00f2 amministrare atti di culto (ad esempio [[Battesimo|battesimi]], [[Matrimonio|matrimoni]], [[unzione degli infermi]], [[rito funebre|funerali]]) in tutte le comunit\u00e0 della sua diocesi per motivi pastorali.\nIn alcune chiese vetero-cattoliche, l'esclusione delle donne dal triplice ministero ordinato \u00e8 stato abolito con decisioni sinodali, e pertanto le donne saranno ammesse agli ordini sacri.\nNel protestantesimo.\n[[File:Per Oskar Kj\u00f8laas, Hans Stiglund og Samuel Salmi.jpg|thumb|Vescovi luterani]]\nNella [[Riforma protestante]] l'episcopato, come il sacerdozio, non \u00e8 considerato istituito da Cristo n\u00e9 come una prosecuzione del [[ministero apostolico]], in quanto la successione apostolica \u00e8 garantita dalla retta [[predicazione]], cio\u00e8 conforme all'insegnamento degli apostoli.\nAlcune chiese protestanti come le [[Episcopalismo|chiese episcopali]] mantengono la figura del vescovo, senza valore [[sacramento|sacramentale]], ma con un ruolo istituzionale o amministrativo. Altre invece che non hanno vescovi sono dette [[chiese presbiteriane|presbiteriane]], intendendo con ci\u00f2 che mantengono unicamente il servizio dei [[presbitero|presbiteri]].\nCollegamenti esterni.\n[[Categoria:Vescovi| ]]\n[[Categoria:Ministeri della Chiesa cattolica]]\n[[Categoria:Diritto canonico]]"}
{"id": "757293", "revid": "58166", "url": "https://it.wikipedia.org/wiki?curid=757293", "title": "Album dei calciatori Panini", "text": ""}
{"id": "757294", "revid": "110157", "url": "https://it.wikipedia.org/wiki?curid=757294", "title": "Gruppo intergovernativo sul cambiamento climatico", "text": "Il Gruppo intergovernativo sul cambiamento climatico (\"Intergovernmental Panel on Climate Change\" - IPCC) \u00e8 il foro scientifico formato nel 1988 da due organismi delle Nazioni Unite, l'Organizzazione meteorologica mondiale (OMM) e il Programma delle Nazioni Unite per l'Ambiente (UNEP) allo scopo di studiare il riscaldamento globale.\nOrganizzazione.\nIl Gruppo intergovernativo sul cambiamento climatico \u00e8 organizzato in tre gruppi di lavoro:\nI \"rapporti di valutazione\" periodicamente diffusi dall'IPCC sono alla base di accordi mondiali quali la Convenzione quadro delle Nazioni Unite sui cambiamenti climatici e il Protocollo di Ky\u014dto che l'attua. L'IPCC \u00e8 stato guidato da sir Robert Watson e, a partire dal 2002, da Rajendra K. Pachauri, il quale tuttavia ha rassegnato le sue dimissioni il 24 febbraio 2015, a seguito di uno scandalo a sfondo sessuale, che lo vide direttamente coinvolto a Nuova Delhi. La carica di Presidente dello IPCC \u00e8 stata provvisoriamente assunta da Ismail El Gizouli, che l'ha ricoperta fino alla elezione del nuovo presidente, il coreano Hoesung Lee, che ha avuto luogo il 6 ottobre 2015. \nRappresentante dell'IPCC in Italia, dal 2015, \u00e8 Antonio Navarra, presidente del Centro euro-mediterraneo sui cambiamenti climatici (CMCC), subentrato a Sergio Castellari, membro dell'INGV e del CMCC. Filippo Giorgi ne ha fatto parte dal 2002 al 2008, insieme ad altri scienziati italiani.\nAttivit\u00e0.\nL'IPCC non svolge direttamente attivit\u00e0 di ricerca n\u00e9 di monitoraggio o raccolta dati: l'IPCC fonda le sue valutazioni principalmente su letteratura scientifica pubblicata in seguito a revisione paritaria e su rapporti delle maggiori istituzioni mondiali. Tutti i rapporti tecnici dell'IPCC sono a loro volta soggetti a procedure di revisione paritaria; i rapporti sintetici (oggetto di attenzione mediatica) sono soggetti anche a revisione da parte dei governi.\nL'attivit\u00e0 principale dell'IPCC \u00e8 la preparazione a intervalli regolari di valutazioni esaustive e aggiornate delle informazioni scientifiche, tecniche e socio-economiche rilevanti per la comprensione dei mutamenti climatici indotti dall'uomo, degli impatti potenziali dei mutamenti climatici e delle alternative di mitigazione e adattamento disponibili per le politiche pubbliche. I rapporti di valutazione finora pubblicati sono cinque ed \u00e8 atteso il sesto per il 2022.\nI rapporti IPCC sono ampiamente citati in qualsiasi dibattito sul mutamento climatico.\nPrimo Rapporto di Valutazione (1990).\nNel primo rapporto, l'IPCC ha rivelato come l'anidride carbonica (CO2) contribuisca ad aumentare l'effetto serra naturale e che le attivit\u00e0 umane hanno contribuito considerevolmente ad aumentare la concentrazione dei gas serra nell'atmosfera. Dopo la pubblicazione del rapporto \u00e8 stato richiesto un supplemento, uscito nel 1992, che ha aumentato gli scenari da considerare sull'evoluzione planetaria.\nSecondo Rapporto di Valutazione (1995).\nIl Secondo rapporto di valutazione (\"Climate Change 1995\"), \u00e8 costituito dai rapporti di tre gruppi di lavoro e da un rapporto di sintesi:\nTerzo Rapporto di Valutazione (2001).\nIl terzo rapporto di valutazione \u00e8 stato pubblicato nel 2001, andando a modificare leggermente le aree di lavoro di alcuni gruppi di lavoro ed introducendo una task force a proposito degli inventari nazionali dei gas serra.\nQuarto Rapporto di Valutazione (2007).\nIl quarto rapporto di valutazione IPCC \u00e8 diviso in tre parti che rispecchiano le attivit\u00e0 di tre distinti gruppi di lavoro. La prima parte del rapporto riassume le cognizioni scientifiche attuali sul clima e sulla sua evoluzione dovuta all'impatto umano ed \u00e8 stata presentata al pubblico a Parigi il 6 febbraio 2007. La seconda parte riassume le conoscenze sugli impatti del cambiamento climatico ed \u00e8 stata presentata a Bruxelles in aprile, mentre la terza, che presenta le possibili strategie di mitigazione e adattamento, \u00e8 stata presentata a Bangkok il 4 maggio. La sintesi \u00e8 stata presentata a novembre del 2007.\nQuinto Rapporto di Valutazione (2013-2014).\nAnche la stesura del quinto rapporto si \u00e8 articolata in tre parti (completate rispettivamente a settembre 2013, marzo 2014 e aprile 2014), a cui si \u00e8 aggiunto un documento di sintesi (adottato il 1\u00ba novembre 2014).\nSesto Rapporto di Valutazione (2021-2022).\nIl Sesto Rapporto IPCC (AR6), che valuta le informazioni scientifiche, tecniche e socioeconomiche sul cambiamento climatico, comprende i contributi di tre gruppi di lavoro:\nIl primo studio \u00e8 stato pubblicato nel 2021, gli altri due sono previsti per il 2022. La relazione di sintesi \u00e8 prevista per settembre 2022.\nCritiche.\nNel novembre 2009 \u00e8 stato diffuso un carteggio via e-mail tra vari scienziati e consulenti di IPCC che \u00e8 stato usato per mettere in dubbio la credibilit\u00e0 dell'istituto. Alcuni passaggi estrapolati dai messaggi sembravano infatti suggerire che gli scienziati si fossero adoperati per modificare o nascondere alcuni dati e per ostacolare l'uscita di articoli non condividenti il loro operato. Inchieste interne successive sulla controversia, che \u00e8 stata ribattezzata \"Climategate\", hanno evidenziato che gli scienziati non si erano adoperati per modificare i dati, che la loro reputazione rimaneva intatta e che il carteggio non pu\u00f2 essere utilizzato per dimostrare che il riscaldamento globale non esista. Le conclusioni delle inchieste hanno per\u00f2 posto l'accento su due problemi emersi: la protezione di accesso ai dati scientifici e il metodo di revisione della ricerca scientifica.\nAltre polemiche riguardano la condotta non sempre chiara del \"leader\" dell'istituto, Rajendra K. Pachauri. Che \u00e8 di sicuro l'autore del famoso rapporto sull'Himalaya, redatto dal coordinatore indiano Murari Lal (scrittore e poeta indiano) nel 2007 e che sosteneva che i ghiacciai dell'Himalaya fossero quelli che si sarebbero liquefatti pi\u00f9 presto nel mondo e che per il 2035 sarebbero spariti. Dopo lo scalpore suscitato nel mondo scientifico internazionale, l'istituto ha rettificato dicendo che si trattava di un errore di stampa e che bisognava leggere 2350. Questo per\u00f2 non \u00e8 confermato da Murari Lal, che ha poi dichiarato che avevano pensato di fare questa dichiarazione per obbligare i politici a prendere delle misure concrete..\nL'oceanologo Peter Wadhams ha criticato il quinto rapporto in quanto basato su modellizzazioni basate su dati non aggiornati, inoltre ha contestato lo (SROCC) Rapporto speciale su oceano e criosfera in un clima che cambia 2019, in quanto non menziona il rilascio di metano dai fondali.\nOnorificenze.\nIl 12 ottobre 2007 l'organizzazione ha vinto il Premio Nobel per la pace con Al Gore per l'impegno nel diffondere la conoscenza sui cambiamenti climatici dovuti al riscaldamento globale."}
{"id": "757295", "revid": "1632387", "url": "https://it.wikipedia.org/wiki?curid=757295", "title": "Turn Loose the Swans", "text": "Turn Loose the Swans \u00e8 il secondo album in studio del gruppo musicale britannico My Dying Bride, pubblicato l'11 ottobre 1993 dalla Peaceville Records.\nIl disco.\n\"Turn Loose the Swans\" segna una radicale modifica musicale del gruppo rispetto al precedente lavoro \"As the Flower Withers\". Il violino di Martin Powell si \u00e8 maggiormente integrato al sound generale della band e il cantante Aaron Stainthorpe mischia parti death metal con altre parlate o con voce pulita.\n\"Turn Loose the Swans\" \u00e8 considerato uno degli album pi\u00f9 rappresentativi del genere death doom metal, grazie anche ai testi di Aaron Stainthorpe pi\u00f9 vicini allo stile \"doom\", rispetto a quelli dei lavori precedenti."}
{"id": "757297", "revid": "339392", "url": "https://it.wikipedia.org/wiki?curid=757297", "title": "IPCC", "text": ""}
{"id": "757298", "revid": "1305772", "url": "https://it.wikipedia.org/wiki?curid=757298", "title": "Baldor", "text": "Baldor \u00e8 il nome di due personaggi immaginari:"}
{"id": "757306", "revid": "767487", "url": "https://it.wikipedia.org/wiki?curid=757306", "title": "Golden Globe 2000", "text": "La 57\u00aa edizione della cerimonia di premiazione di Golden Globe si \u00e8 tenuta il 23 gennaio 2000 al \"Beverly Hilton Hotel\" di Beverly Hills, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "757308", "revid": "6923", "url": "https://it.wikipedia.org/wiki?curid=757308", "title": "Transports Bordeaux M\u00e9tropole", "text": "Transports Bordeaux M\u00e9tropole, pi\u00f9 nota con la sigla TBM, \u00e8 l'azienda francese che dal luglio 2004 gestisce il trasporto pubblico nei 27 comuni costituenti la \"Comunit\u00e0 urbana di Bordeaux\".\nOrganizzazione del servizio.\nLa Comunit\u00e0 urbana definisce il tracciato delle linee, la frequenza dei passaggi, la politica tariffaria, supporta i grossi investimenti e controlla la gestione dell'operatore.\nEsercizio.\nL'azienda dispone di tram ed autobus.\nParco aziendale.\nNel 2004 l'azienda disponeva di 44 convogli tranviari della Alstom (38 Citadis 402, 6 Citadis 302) e 510 autobus (di cui 143 con l'impianto a gas e 6 navette elettriche)."}
{"id": "757311", "revid": "226458", "url": "https://it.wikipedia.org/wiki?curid=757311", "title": "ETRN", "text": "ETRN (Extended Turn) \u00e8 un'estensione del protocollo SMTP usato per l'invio della posta elettronica.\nEsso permette a un server di posta di effettuare una richiesta a un secondo mail server per inoltrare una notevole quantit\u00e0 di mail. Il secondo mail server effettua una nuova connessione SMTP con il primo. Diversi livelli di sicurezza sono garantiti dall'autenticazione base del DNS del server iniziale. \nL'uso del servizio ETRN \u00e8 molto utile per l'interscambio tra due server di posta connessi e l'invio di grande quantit\u00e0 di e-mail, al fine di garantire una perfetta ricezione e invio della propria posta."}
{"id": "757314", "revid": "34119", "url": "https://it.wikipedia.org/wiki?curid=757314", "title": "Voce artificiale", "text": ""}
{"id": "757315", "revid": "88638113", "url": "https://it.wikipedia.org/wiki?curid=757315", "title": "Filippo il Cancelliere", "text": "Dal XV secolo fino all'inizio del XX secolo, l'identit\u00e0 del Cancelliere \u00e8 stata confusa con quella di Filippo di Gr\u00e8ve, che fu canonico di Notre-Dame e decano di Sens (1220).\nVita.\nLa data di nascita di Filippo si situa tra il 1165 ed il 1185. Si presume abbia compiuto gli studi a Parigi. Filippo muore il 23 dicembre 1236 ed il suo corpo riposa nella chiesa dei frati minori a Parigi.\nCariche pubbliche.\nL'attivit\u00e0 pubblica di Filippo \u00e8 facilitata dall'alto rango sociale della famiglia: la nonna paterna \u00e8 sorella del ciambellano e moglie di un ricco borghese ed il padre ricopre la carica di arcidiacono di Parigi.\nIl nome di Filippo appare per la prima volta in un documento del 1211, in quanto arcidiacono di Noyon. Il vescovo di Noyon, Etienne de Nemours, suo parente, gli confer\u00ec questa carica probabilmente gi\u00e0 nel 1202.\nLe attivit\u00e0 di arcidiacono sono di natura amministrativa e giudiziaria. In particolare, Filippo \u00e8 coinvolto in alcune lotte per i privilegi del clero secolare, contro i canonici regolari di Pr\u00e9montr\u00e9 e contro l'abbazia di Saint-Prix.\nNel 1217 il vescovo di Parigi, Pierre de Nemours, e papa Onorio III, permettono a Filippo di accedere alla carica di cancelliere del capitolo di Notre-Dame.\nLa funzione di cancelliere \u00e8 al quarto rango di importanza nella gerarchia del capitolo. Egli deve sorvegliare i sigilli, spedire gli atti del capitolo dei canonici ed occuparsi di gran parte dei libri della biblioteca capitolare. Ma il privilegio principale del cancelliere \u00e8 quello di conferire la licenza di insegnamento nell'universit\u00e0 (\"licentia docendi\"), per questo motivo \u00e8 scelto tra gli stessi docenti della medesima.\nParallelamente alla cancelleria, Filippo \u00e8 investito dal papato della carica di giudice apostolico. Questa funzione mira a risolvere vari contenziosi ecclesiastici, sulla disciplina, le decime, ecc.\nInflusso sulla genesi dell'Universit\u00e0 di Parigi.\nCome accennato, Filippo in quanto cancelliere del capitolo, pu\u00f2 influire sull'andamento dell'Universit\u00e0 di Parigi. Tre sono gli episodi principali che vedono protagonista Filippo nella formazione di questa istituzione.\nIn primo luogo, nel 1219 l'universit\u00e0 pretende il diritto di raccogliere dei finanziamenti senza il consenso del vescovo. Il cancelliere si schiera contro l'Universit\u00e0. Dopo la morte del vescovo, Filippo continua a negare questo diritto e pure rinnova la scomunica contro gli studenti ed i docenti.\nA questo punto interviene papa Onorio III. Il papato appoggia le ambizioni dell'Universit\u00e0 e sconfessa le misure prese dalla diocesi, annullando la scomunica di Filippo. Malgrado questo episodio sfavorevole, Filippo pu\u00f2 continuare ad esercitare la sua carica di Cancelliere.\nIl secondo episodio si svolge tra il 1229 ed il 1231: si tratta del famoso sciopero universitario. Filippo cambia attitudine ed appoggia l'universit\u00e0 con il nuovo papa, Gregorio IX; il Cancelliere si oppone quindi al reggente di Francia e al nuovo vescovo di Parigi, Guillaume d'Auvergne. Infine, la crisi si chiude con la bolla papale \"Parens scientiarium\" che sancisce e regola l'autonomia dell'Universit\u00e0, garantendone un lungo periodo di pace.\nUn terzo aspetto dell'azione del cancelliere in seno all'universit\u00e0, \u00e8 l'inedito conferimento della \"licentia docendi\" a frati minori. Grazie a Filippo, il primo domenicano ad accedere ad una cattedra di teologia \u00e8 Roland de Cr\u00e9mon nel 1220, cui si aggiunge nel 1231, Jean de St-Gilles, mentre il primo francescano \u00e8 Alexandre de Hales nel 1236.\nL'entrata dei frati minori rafforza l'autonomia dell'universit\u00e0 rispetto al vescovo di Parigi. In effetti i domenicani e francescani sono sottoposti all'autorit\u00e0 papale e quindi sono soggetti in misura minore al potere dei vescovi locali. Filippo conferma cos\u00ec il suo sostegno all'autonomia dell'Universit\u00e0 dal vescovado.\nOpere.\n\"Summa de Bono\".\nL'opera maggiore del Cancelliere, \"Summa de Bono\", \u00e8 stata oggetto dell'edizione di Nicolas Wicki.\nDatazione e originalit\u00e0.\nIl Wicki ha finalmente risolto la questione del rapporto della \"Summa de Bono\" con il manoscritto \"Douai 434\". Questo manoscritto presenta dei frammenti anonimi della \"Summa de Bono\". Il Wicki, confutando puntigliosamente le tesi di P. Glorieux e di V. Doucet, sostiene che il manoscritto \"Douai 434\" da una parte \u00e8 posteriore alla Summa, dall'altra \u00e8 stato compilato da un autore diverso da Filippo.\nUn'altra questione \u00e8 suscitata dalle alcune coincidenze tra la \"Summa\" di Filippo con la \"Glossa alle Sentenze\" di Alessandro di Hales. Il Wicki dimostra che \u00e8 pi\u00f9 probabile che Alessandro dipenda da Filippo che viceversa.\nDa ci\u00f2 risulta che la \"Summa de Bono\" \u00e8 opera originale ed autentica di Filippo il Cancelliere, databile tra il 1225 ed il 1228.\nContenuto e struttura.\nLa \"Summa\" \u00e8 un vero e proprio genere letterario e teologico. Nella serie di questioni sollevate, l'autore, facendo leva sulle autorit\u00e0, espone le obiezioni alla tesi, in seguito le risposte alle obiezioni ed infine la sua soluzione.\nLe questioni della \"Summa de Bono\" concernono pi\u00f9 la teologia morale che non quella dogmatica. Filippo ha sicuramente riproposto le questioni che sono state oggetto di disputa durante il suo periodo di insegnamento all'universit\u00e0. La peculiarit\u00e0 di questa \"Summa\" \u00e8 l'organizzazione della materia secondo la nozione di bene.\nLa Summa spiegando rapporti \"\"del bene e dell'essere, del bene e del vero,\" [il]\" bene supremo,\" [\u2026] \"l'opposizione del bene e del male\" [ed infine i]\" differenti generi di bene.\" funge da \"solida piattaforma teoretica per la discussione\" con gli Albigesi, che in quell'epoca riaffermano un dualismo tra bene e male di stampo manicheo.\nL'opera \u00e8 strutturata principalmente in tre parti, precedute prima da un prologo e poi da undici questioni introduttive. Le tre parti sono le seguenti: \"De bono naturae\", \"De bono in genere\", e l'ultima \"De bono gratiae\".\nL'insegnamento sui trascendentali.\nNelle undici questioni introduttive, Filippo esprime il suo insegnamento sulle propriet\u00e0 trascendentali (\"trascendentalia\") dell'essere, cos\u00ec chiamate a partire dal tardo Medioevo.\nL'Essere (\"ens\"), l'Uno (\"unum\"), il Vero (\"verum\") ed il Bene (\"bonum\") sono delle propriet\u00e0 generalissime (\"communissima\"), rispettivamente concetti primi (\"prime intentiones\"). Pi\u00f9 precisamente, l'Uno, il Vero ed il Bene sono le tre condizioni concomitanti dell'Essere, e corrispondono rispettivamente alla causa efficiente, formale, e finale.\nL'unit\u00e0 \u00e8 una determinazione dell'Essere perch\u00e9 solo l'Unit\u00e0 pu\u00f2 garantire l'inseparabilit\u00e0 all'Essere in ci\u00f2 che \u00e8. \"Sed efficientis est facere esse; quare unum secundum rationem unius, cum sit unum et unum in efficiendo.\" In questo senso \u00e8 causa efficiente, perch\u00e9 fa s\u00ec che la cosa che \u00e8 (\"quod est\") esista (\"esse\").\nLa \"veritas\" \u00e8 concepita come verit\u00e0 ontologica: \"veritas est indivisio esse et eius quod est\". La verit\u00e0 \u00e8 l'unit\u00e0 dell'Essere con la cosa concreta che esiste. La verit\u00e0 garantisce che la cosa concreta (\"quod est\") possegga l'Essere (inteso come causa formale).\nLa definizione del Bene secondo Filippo \u00e8 la seguente: \"bonum est habens indivisionem actus a potentia simpliciter vel quodam modo.\"\" Il bene \u00e8 ci\u00f2 che ha l'unit\u00e0 dell'atto con la potenza, in assoluto o secondo un certo modo. Il bene \u00e8 tale nella misura che \u00e8 Essere (inteso come causa finale).\nCon una mirabile sintesi giunge alla definizione di convergenza tra le tre propriet\u00e0. \n\u00abBonum et ens convertuntur, quia quidquid est ens, est bonum et e converso. Sed ens rationem non habet definitivam; ergo nec bonum\u00bb .\n\u00abVerum et bonum convertuntur. Omne enim quod est, in eo quod est verum est, et in eo quod est\nbonum est. Ergo si est verum, est bonum et e converso\u00bb .\nOpere minori.\nLe opere minori comprendono sermoni e poemi.\nLa predicazione \u00e8 un compito proprio al rettore della facolt\u00e0 di teologia. Il Cancelliere (pure rettore) \u00e8 annoverato tra i predicatori pi\u00f9 celebri ed apprezzati del suo tempo. Ci sono pervenuti circa quattrocento sermoni compiuti ed un insieme di canovacci su vari temi tratti dai Salmi (\"Distinctiones super Psalterium\").\nFilippo \u00e8 autore di poemi profani e liturgici in latino e francese. \u00c8 stato considerato come il miglior poeta latino del XIII secolo, ma l'autenticit\u00e0 dell'attribuzione di numerosi testi non \u00e8 ancora stabilita con certezza.\nFonti utilizzate dal Cancelliere.\nLe fonti a cui Filippo ha attinto.\nLe Sacre scritture sono citate principalmente dalla \"Vulgata\" della Bibbia parigina secondo l'organizzazione del testo introdotta da Etienne Langton.\nI padri latini citati sono i santi: Agostino, Ilario, Ambrogio, Girolamo, Gregorio Magno, Isidoro. Tra questi, il Cancelliere ha privilegiato Agostino.\nFilippo accede pure al pensiero di alcuni padri greci, quali Origene, S. Basilio Magno, S. Giovanni Crisostomo, Pseudo-Dionigi, Giovanni Damasceno.\nIl Cancelliere attinge pure dalla filosofia aristotelica, recentemente tramandata da Avicenna e Ibn Gabirol, che integra con il platonismo di Porfirio e Macrobio e del \"Timeo\" di Platone.\nFilippo cita diverse opere di Aristotele: quelle della \"logica vetus\" (\"Categorie\", \"Peri Hermeneias\"), quelle della \"logica nova\" (\"Analitici I e II\", \"Elenchi sofistici\", e i \"Topici\"), quelle dei \"libri naturales\" (\"Fisica\", \"De caelo et mundo\", \"De generatione et corruptione\", \"De anima\" e \"Parva naturalia\"). Il Cancelliere menziona pure la \"Metafisica\" (nella versione \"vetustissima\" e \"vetus\") e l\"'Etica Nicomachea\" (nella versione \"vetus\").\nNella \"Summa de Bono\" Filippo valorizza alcune grandi figure del XII secolo come Anselmo di Canterbury, Bernardo di Chiaravalle, Ugo e Riccardo di Saint-Victor e Pietro Lombardo. Infine attinge pure dall'opera di autori del XIII secolo come Alfred de Sareshel, e Guillaume d'Auxerre.\nInfluenza.\nGli autori che hanno usufruito dell'opera del Cancelliere sono: Jean de la Rochelle, Oddone di Rigaud, sant'Alberto Magno, Vincenzo di Beauvais, Guillaume Peyraut. Un'influenza dottrinale si riscontra pure in san Bonaventura e san Tommaso d'Aquino.\nInoltre, l'originale idea di strutturare una vasta materia dottrinale attraverso la nozione di bene \u00e8 stata ripresa nel \"De Bono\" e nel \"Commento sull'Etica Nicomachea\" di sant'Alberto Magno e nel \"De sommo bono\" di Ulrico di Strasburgo."}
{"id": "757316", "revid": "123378", "url": "https://it.wikipedia.org/wiki?curid=757316", "title": "Filippo il cancelliere", "text": ""}
{"id": "757318", "revid": "27723", "url": "https://it.wikipedia.org/wiki?curid=757318", "title": "Designazione delle stelle", "text": ""}
{"id": "757319", "revid": "27723", "url": "https://it.wikipedia.org/wiki?curid=757319", "title": "Designazione di Bayer", "text": ""}
{"id": "757320", "revid": "27723", "url": "https://it.wikipedia.org/wiki?curid=757320", "title": "Anni-luce", "text": ""}
{"id": "757322", "revid": "838137", "url": "https://it.wikipedia.org/wiki?curid=757322", "title": "Total suspended solids", "text": "Il termine solidi sospesi totali indica un parametro usato nella gestione della qualit\u00e0 dell'acqua e nella depurazione. Indica la quantit\u00e0 di solidi (misurati solitamente in milligrammi/litro) presenti in sospensione e che possono essere separati tramite mezzi meccanici energici quali la filtrazione sotto vuoto o la centrifugazione di un campione di liquido. Talvolta \u00e8 associato a misure di torbidit\u00e0 dell'acqua.\nLa determinazione.\nUn volume noto di un campione di acqua viene posto a centrifugare a 3.000 giri/minuto in pi\u00f9 provette diverse per un tempo di 10 minuti. Il liquido supernatante separatosi viene quindi sifonato, in sua vece si aggiunge acqua distillata e si procede a nuova centrifugazione e successiva sifonazione del liquido. Il quantitativo di solido ottenuto viene quindi raggruppato in una capsula tarata di platino o porcellana e posto a essiccare in stufa a 110\u00a0\u00b0C per 10 ore o con lampada a raggi infrarossi per 20 minuti. Dopo avere raffreddato in essiccatore e pesato \u00e8 possibile risalire, dalla differenza di peso della capsula, alla quantit\u00e0 di solidi sospesi totali. Effettuando dopo l'essiccazione anche una calcinazione in muffola per 2 ore a 600\u00a0\u00b0C, \u00e8 possibile ricavare le \"sostanze inorganiche sospese\" e per differenza anche le \"sostanze organiche sospese\"."}
{"id": "757323", "revid": "3732", "url": "https://it.wikipedia.org/wiki?curid=757323", "title": "Pieghevole", "text": "Il pieghevole, chiamato anche col termine francese d\u00e9pliant (pronuncia ), \u00e8 un piccolo foglio stampato e piegato (a differenza del volantino che \u00e8 un semplice foglio stampato, senza piegatura), che si distribuisce a scopo pubblicitario o di propaganda.\nSpesso il pieghevole \u00e8 confuso con la \"brochure\" (termine anch'esso francese). In comune hanno il fatto che entrambi sono pubblicazioni, a scopo informativo o pubblicitario, composte di alcune pagine. La differenza \u00e8 che, propriamente, nella \"brochure\" (in italiano \"opuscolo\"), le pagine sono rilegate."}
{"id": "757325", "revid": "1700", "url": "https://it.wikipedia.org/wiki?curid=757325", "title": "Curly Russell", "text": ""}
{"id": "757326", "revid": "1305772", "url": "https://it.wikipedia.org/wiki?curid=757326", "title": "TSS", "text": ""}
{"id": "757329", "revid": "1318658", "url": "https://it.wikipedia.org/wiki?curid=757329", "title": "Varmia", "text": "La Varmia o Warmia (in polacco: \"Warmia\", in tedesco \"Ermland\" o \"Ermeland\") \u00e8 una regione compresa tra la Pomerania e la Masuria, nel nord-est della Polonia.\nInsieme alla Masuria, forma il Voivodato della Varmia-Masuria. Ad ovest della Varmia v'\u00e8 la Pomerania, a sud la Terra di Che\u0142mno, la Sassinia e la Galindia (in seguito chiamata Masuria); ad est la Sambia e a nord la laguna della Vistola. La Varmia \u00e8 stata sotto il controllo di diversi stati durante la sua storia, principalmente dell'Ordine Teutonico, della Polonia e del Regno di Prussia. La storia della Varmia \u00e8 stata sempre legata a quella dell'Arcidiocesi di Varmia.\nL'area \u00e8 quasi sempre stata abitata dalle trib\u00f9 prussiane dei Varmiani (in lettone: V\u0101rmie\u0161i) sottomessi ai Cavalieri Teutonici. Secondo l'etimologia popolare del termine, il nome viene dal nome di un capo prussiano, \"Warmo\" e da quello della sua vedova \"Erma\". Per alcuni secoli rimase come territorio polacco, circondato da quello del Ducato di Prussia.\nCitt\u00e0.\nL'elenco completo delle citt\u00e0 in Varmia:\nFamosi varmiani.\nL'abitante pi\u00f9 famoso di Varmia era l'astronomo e matematico polacco Niccol\u00f2 Copernico. Ha vissuto e lavorato a Lidzbark Warmi\u0144ski, Olsztyn e Frombork. Mor\u00ec a Frombork e fu sepolto nella cattedrale di Frombork.\nUn'altra figura significativa fu Ignacy Krasicki, il principale poeta polacco dell'Illuminismo, chiamato il \"principe dei poeti polacchi\". Ha vissuto a Lidzbark Warmi\u0144ski e Smolajny.\nAltri famosi residenti:"}
{"id": "757330", "revid": "74173", "url": "https://it.wikipedia.org/wiki?curid=757330", "title": "Warmia", "text": ""}
{"id": "757335", "revid": "125822030", "url": "https://it.wikipedia.org/wiki?curid=757335", "title": "Programmi dell'accesso", "text": "Programmi dell'accesso \u00e8 un programma televisivo italiano autogestito, introdotto dalla riforma della RAI del 1975 e trasmesso sotto la sigla di Spaziolibero.\nStoria.\nIl programma nasceva a seguito della riforma della RAI del 1975 che in questo modo andava a legittimare il proprio monopolio sul servizio pubblico radiotelevisivo attraverso l'apertura alle nuove tendenze sociali. La trasmissione esord\u00ec il 14 febbraio 1977 e inizialmente veniva trasmessa solo da Rai 2 alle 18.45 per poi essere trasmessa anche da Rai 1 il luned\u00ec alle 23.10 e il mercoled\u00ec alle 17.45 mentre da Rai 2 il sabato alle 09.00 a.m..\nLa conduzione era affidata in alternanza a diverse annunciatrici della Rai come Marina Morgan, Nicoletta Orsomando, Mariolina Cannuli, Rosanna Vaudetti, Maria Rita Viaggi, Ilaria Moscato e per ultima Alessandra Canale, le quali introducevano gli argomenti trattati nella trasmissione.\nIl tema della sigla \u00e8 tratto dal brano \"Pinball Wizard\" dell'album \"Tommy\" degli Who. Tale sigla era inizialmente caratterizzata dall'animazione di un volatile stilizzato azzurro realizzato da Michele Spera e sostituito dal 1986 dalla lunga ripresa di un gabbiano, sul mare e nel tramonto. Durante la trasmissione compariva in basso a destra il logo dei \"Programmi dell'accesso\" (una lettera \"A\" inclusa in un quadrato), che sostituiva la scritta RAI per tutta la durata della puntata.\nDa met\u00e0 degli anni ottanta e fino agli inizi degli anni novanta, \"Spaziolibero\" fu trasmesso anche alla radio il luned\u00ec su Radio 1 alle 13:20 e il sabato su Radio 2 alle 09:06 circa.\nAnd\u00f2 in onda sulle reti Rai dal 1977 al 1995, venendo poi trasformato in \"10 minuti di programmi per l'accesso\". Nel 2012 \"Spaziolibero\" \u00e8 tornato in onda con una veste rinnovata e curata dalla struttura Rai Parlamento. Dal settembre 2014 il programma viene trasmesso solo su Rai 2, ogni giorno alle ore 9.50, oltre che su Rai Radio 1, ogni giorno alle ore 23.45 circa.\nDal gennaio 2019, \"Spaziolibero\" \u00e8 trasmesso dal luned\u00ec al venerd\u00ec dalle ore 10.50 su Rai 3, mentre su Rai Radio 1 continua ad essere trasmesso ogni giorno alle ore 23.45 circa. Dall'8 novembre 2021 viene trasmesso su Rai 3 alle 10.30.\nContenuti.\nLe trasmissioni vengono realizzate in modo autonomo da associazioni politiche, culturali, sindacali, religiose, etnico-linguistiche e sono regolate dalla \"Sottocommissione parlamentare per l'accesso\" (facente capo alla \"Commissione di vigilanza\"), a cui deve essere inoltrata la domanda per poter accedere. Il contenuto trasmesso - della durata di 10 minuti - viene realizzato in proprio dalle associazioni che possono anche usufruire dell'assistenza tecnica della Rai.\n\u00abNon si tratta di mettersi in concorrenza con la Rai ma di esprimersi il pi\u00f9 liberamente e autenticamente possibile. I programmi dell'accesso non debbono scimmiottare i nostri, ma suggerire modi diversi di comunicazione e di espressione\u00bb.\nNei confronti di questo originale format televisivo, cos\u00ec si espresse il critico Aldo Grasso: \u00abSar\u00e0 involontario, sar\u00e0 casuale, sar\u00e0 indiretto ma in TV non si era mai visto tanto surrealismo. Chi ha il gusto dell'humour nero, della comicit\u00e0 esplosiva, delle letture aberranti, ogni giorno ha un motivo di sollecitazione. Verso le sette di sera o dopo il Tg della notte va in onda un vero e proprio festival dell'autogestione, del fatelo-da-voi, del dilettante allo sbaraglio. Se uno si lascia catturare dal fascino perverso di queste trasmissioni entra in un gorgo di piaceri proibiti, di fulminanti dialoghi, di memorabili inquadrature.\u00bb"}
{"id": "757336", "revid": "124565569", "url": "https://it.wikipedia.org/wiki?curid=757336", "title": "Costituzione del Giappone", "text": "La \u00e8 la legge fondamentale del Giappone dal 1947. La Costituzione stabilisce un sistema parlamentare e garantisce alcuni diritti fondamentali. Secondo la Costituzione, l'Imperatore del Giappone \u00e8 formalmente il capo dello stato ma esercita un ruolo puramente cerimoniale in quanto non possiede la sovranit\u00e0. La Costituzione \u00e8 famosa per la rinuncia al diritto alla guerra contenuta nell'articolo 9 perch\u00e9 stabilisce una sovranit\u00e0 popolare \"de jure\" in congiunzione con la monarchia.\nLa Costituzione fu preparata durante l'occupazione militare del Giappone da parte degli Alleati dopo la seconda guerra mondiale per sostituire il precedente sistema imperiale giapponese con una forma di democrazia liberale. \u00c8 una costituzione rigida e non sono stati apportati emendamenti dal momento della sua adozione.\nOrigini storiche.\nLa Costituzione Meiji.\nLa Costituzione dell'Impero del Giappone dell'11 febbraio 1889, pi\u00f9 comunemente conosciuta come Costituzione Imperiale o Costituzione Meiji, fu la prima costituzione moderna del Giappone. Attuata nell'ambito delle riforme della restaurazione Meiji, stabiliva una forma di monarchia costituzionale basata sul modello prussiano, in cui l'Imperatore del Giappone era un governante attivo con un grande potere politico che doveva gestire insieme ad una dieta eletta.\nLa dichiarazione di Potsdam.\nIl 26 luglio 1945, i leader degli alleati Winston Churchill, Harry S. Truman e Joseph Stalin chiesero, nella dichiarazione di Potsdam, la resa incondizionata del Giappone. Questa dichiarazione definiva anche gli obiettivi principali dell'occupazione alleata successiva alla resa: \"Il governo giapponese dovr\u00e0 rimuovere tutti gli ostacoli alla rinascita e al rafforzamento delle tendenze democratiche nel popolo giapponese. Dovranno essere stabilite le libert\u00e0 di parola, di religione, di pensiero, cos\u00ec come il rispetto dei diritti umani fondamentali\" (Sezione 10). Inoltre, il documento affermava che \"Le forze di occupazione degli alleati si ritireranno dal Giappone non appena questi obiettivi saranno stati portati a compimento e non appena si sar\u00e0 stabilito un governo responsabile e incline alla pace secondo la volont\u00e0 liberamente espressa del popolo giapponese\" (Sezione 12). Gli alleati non cercavano semplicemente la punizione o il risarcimento dei danni di guerra, quanto piuttosto dei cambiamenti fondamentali nella natura del sistema politico. Come disse lo scienziato politico Robert E. Ward: \"L'occupazione fu forse l'operazione pi\u00f9 esaustivamente pianificata di cambiamento politico massiccio diretto dall'esterno nella storia del mondo.\"\nIl processo di preparazione.\nLe parole della Dichiarazione di Potsdam \"... Il governo giapponese dovr\u00e0 rimuovere tutti gli ostacoli...\" e le prime misure prese dal Comandante Supremo delle Forze Alleate Douglas MacArthur dopo la resa del Giappone, suggerivano che il nuovo sistema politico non sarebbe stato imposto sul Giappone unilateralmente. Al contrario, l'augurio era che i nuovi leader del Giappone fossero incoraggiati a introdurre autonomamente le riforme democratiche. Tuttavia nei primi mesi del 1946, lo staff di MacArthur e gli ufficiali giapponesi si trovarono in conflitto sulla questione fondamentale della stesura della nuova costituzione. Il Primo ministro Kijuro Shideara e molti suoi colleghi erano estremamente riluttanti a compiere il drastico passo della sostituzione della Costituzione Meiji con un documento pi\u00f9 liberale. Alla fine del 1945, Shideara aveva nominato il ministro senza portafoglio Joji Matsumoto, capo di una commissione di saggi costituzionalisti incaricata di proporre le revisioni costituzionali. Le raccomandazioni della Commissione Matsumoto, rese pubbliche nel febbraio 1946, furono piuttosto conservatrici (descritte da un costituzionalista giapponese alla fine degli anni ottanta come \"non pi\u00f9 di un ritocco alla costituzione Meiji\"). MacArthur le rifiut\u00f2 completamente e ordin\u00f2 al suo staff di preparare un documento totalmente nuovo.\nGran parte della costituzione venne preparata da due anziani ufficiali di basso grado: Milo Rowell e Courtney Whitney. Gli articoli riguardanti l'uguaglianza fra uomo e donna furono scritti da Beate Sirota. Bench\u00e9 gli autori del documento non fossero giapponesi, essi tennero conto della Costituzione Meiji, delle richieste dei legislatori giapponesi e delle opinioni dei leader politici pacifisti come Shidehara e Shigeru Yoshida. La bozza della costituzione fu presentata il 13 febbraio 1946 per la sorpresa degli ufficiali giapponesi. Il 6 marzo 1946, il governo rese noti pubblicamente i punti pi\u00f9 importanti della costituzione. Il 10 aprile si tennero le elezioni per la Camera dei rappresentanti della Nona Dieta Imperiale, che si sarebbe occupata di discutere il progetto di costituzione. Questa fu la prima elezione a cui poterono partecipare le donne, grazie alla modifica della legge elettorale.\nLa proposta di MacArthur, che proponeva un parlamento monocamerale, fu cambiata per le insistenze dei giapponesi che volevano un parlamento bicamerale con entrambe le camere elette direttamente dal popolo. Nella maggior parte degli altri aspetti importanti, tuttavia, le idee del documento presentato il 13 febbraio furono adottate dal governo giapponese nel preparare la sua proposta del 6 marzo. Questa includeva le caratteristiche pi\u00f9 peculiari della costituzione: il ruolo simbolico dell'Imperatore, l'importanza della garanzia dei diritti civili e umani e la rinuncia alla guerra.\nL'adozione.\nFu deciso che l'adozione del nuovo documento sarebbe stata attuata in accordo con la Costituzione Meiji in modo da mantenere la continuit\u00e0 legale. Per questo motivo, la costituzione del 1946 fu adottata con un emendamento della Costituzione Meiji secondo quanto previsto dal suo articolo 73. La nuova costituzione fu dunque formalmente presentata dall'imperatore alla Dieta Imperiale il 20 giugno. La costituzione fu presentata e votata come Proposta di Revisione della Costituzione Imperiale. La vecchia costituzione richiedeva che la proposta fosse approvata dai due terzi dei membri di ogni camera della Dieta per entrare in vigore. Dopo alcuni emendamenti da parte di entrambe le camere, la Camera dei Pari approv\u00f2 il documento il 6 ottobre; fu adottato nello stesso testo dalla Camera dei rappresentanti il giorno seguente, con soli cinque voti contrari, e divenne legge con l'assenso dell'imperatore, il 3 novembre. Secondo quanto stabilito dalla costituzione stessa, entr\u00f2 in vigore sei mesi dopo, il 3 maggio 1947.\nLe prime proposte di emendamento.\nLa nuova costituzione non sarebbe stata scritta come lo fu effettivamente se MacArthur e il suo staff non avessero permesso ai politici e agli esperti costituzionali giapponesi di risolvere le questioni controverse con la loro collaborazione. Le origini straniere del documento sono state, comprensibilmente, un punto controverso fin da quando il Giappone ebbe riguadagnato la piena sovranit\u00e0 nel 1952. Gi\u00e0 nel 1945 e nel 1946, c'era stato un grande dibattito pubblico sulla riforma costituzionale, e la bozza di MacArthur era apparentemente influenzata dalle idee di alcuni liberali giapponesi. La bozza di MacArthur non tent\u00f2 di imporre un sistema federale o presidenziale sul modello degli Stati Uniti. La proposta di costituzione era invece molto vicina al modello britannico del sistema parlamentare, che fu visto dai liberali come la migliore alternativa all'assolutismo illuminato della Costituzione Meiji.\nDopo il 1952, i conservatori e i nazionalisti tentarono di emendare la costituzione per renderla pi\u00f9 \"giapponese\", ma questi tentativi fallirono per una serie di ragioni. Una era l'estrema difficolt\u00e0 di emendarla. Gli emendamenti richiedono infatti un'approvazione da parte dei due terzi dei membri di entrambe le camere della Dieta Nazionale prima che possano essere presentati al popolo in un referendum (Articolo 96). Inoltre, i partiti di opposizione, che occupavano pi\u00f9 di un terzo dei seggi, erano fermi sostenitori dello status quo costituzionale. Anche secondo i membri del partito al governo, Partito Liberal Democratico (LDP), la costituzione non portava svantaggi. L'ambiente costituzionale era favorevole al loro modo di fare politica. Yasuhiro Nakasone, un fermo sostenitore della revisione costituzionale per tutta la sua carriera politica, per esempio, non si occup\u00f2 della questione quando fu primo ministro tra il 1982 e il 1987.\nDisposizioni principali.\nStruttura.\nLa costituzione ha una lunghezza approssimativa di 5000 parole. Consiste di un preambolo e di 103 articoli raggruppati in undici capitoli. Questi sono:\nPrincipi fondamentali.\nLa costituzione contiene una ferma dichiarazione del principio della sovranit\u00e0 popolare nel preambolo. Questo \u00e8 proclamato nel nome del \"popolo giapponese\" e dichiara che \"la sovranit\u00e0 emana dal popolo\" e che\nUno degli scopi di questo linguaggio \u00e8 quello di rifiutare la precedente teoria costituzionale secondo la quale la sovranit\u00e0 emanava dall'imperatore. La costituzione afferma che l'imperatore \u00e8 semplicemente un simbolo e che \"la sua posizione dipende dalla volont\u00e0 del popolo da cui emana la sovranit\u00e0\" (Articolo 1). Il testo della costituzione afferma la dottrina liberale dei fondamentali diritti umani. In particolare l'articolo 97 dichiara:\nOrgani di governo.\nLa costituzione stabilisce un sistema di governo parlamentare. L'imperatore svolge molte delle funzioni tipiche di un capo di Stato ma il suo ruolo \u00e8 puramente cerimoniale e, al contrario di altre forme di monarchia costituzionale, non ha alcun potere di riserva. L'autorit\u00e0 legislativa spetta alla Dieta Nazionale, bicamerale, e dove in precedenza la camera alta era composta dalla nobilt\u00e0, la nuova costituzione prevedeva che entrambe le camere sarebbero state direttamente elette. L'autorit\u00e0 esecutiva \u00e8 esercitata da un Primo ministro e dal Gabinetto responsabile davanti al parlamento, mentre il potere giudiziario \u00e8 guidato dalla Corte suprema.\nDiritti individuali.\n\"I diritti e i doveri del popolo\" sono una caratteristica peculiare della costituzione del dopoguerra. Nell'insieme, 31 dei suoi 103 articoli sono dedicati alla descrizione dei diritti e dei doveri con grande particolarit\u00e0, ci\u00f2 riflettendo l'obiettivo di \"rispettare i diritti umani fondamentali\" della dichiarazione di Potsdam. Anche se la Costituzione Meiji presentava una sezione dedicata ai \"diritti e doveri dei soggetti\", che garantiva la \"libert\u00e0 di parola, di scrittura, pubblicazione, di riunioni pubbliche e di associazione\", questi diritti erano garantiti \"nei limiti della legge\". La libert\u00e0 religiosa era ammessa \"purch\u00e9 non interferisse con i doveri degli individui\" (a tutti i giapponesi era richiesto di aderire al culto dell'imperatore, e chi, come i cristiani, si rifiutava di farlo per convinzioni religiose, era accusato di lesa maest\u00e0). Queste libert\u00e0 sono descritte dalla costituzione del dopoguerra senza alcuna qualificazione.\nEmendamenti.\nL'Articolo 96 dispone che gli emendamenti possono essere apportati a qualsiasi parte della costituzione. In ogni modo, una proposta di emendamento deve prima essere approvata da entrambe le camere della Dieta, da almeno due terzi dei membri di ciascuna camera (invece del numero totale dei votanti). Deve poi essere sottoposta a referendum in cui \u00e8 sufficiente la maggioranza semplice dei voti espressi per l'approvazione. L'emendamento viene poi promulgato dall'imperatore, senza possibilit\u00e0 per quest'ultimo di esercitare il diritto di veto.\nI cambiamenti che sono stati proposti sono provenuti spesso dalla destra politica. Le proposte includevano la modifica dell'Articolo 9 e delle disposizioni riguardanti l'imperatore, in modo da definirlo esplicitamente \"capo di Stato\". Questo per chiarire il ruolo dell'imperatore e per aumentarne il prestigio, piuttosto che per garantirgli nuovi poteri.\nAlcuni studiosi hanno suggerito che le difficolt\u00e0 del processo di emendamento siano state favorite dagli autori americani della costituzione in modo che la struttura fondamentale del regime da essi imposto avrebbe resistito ai cambiamenti. In realt\u00e0, per gli stessi giapponesi ogni cambiamento della carta costituzionale e dell'assetto del dopoguerra \u00e8 molto controverso, soprattutto riguardo all'Articolo 9 e al ruolo dell'imperatore, argomenti che toccano la sensibilit\u00e0 profonda della popolazione.\nLe proposte dell'LDP del 2005.\nNell'agosto del 2005, il Primo ministro giapponese, Junichiro Koizumi ha proposto un emendamento alla costituzione per accrescere il ruolo della Forze di Difesa Giapponesi all'interno delle questioni estere. Un abbozzo della proposta \u00e8 stato presentato dal Partito Liberal-Democratico (LDP) il 22 novembre 2005 in occasione del cinquantesimo anniversario della fondazione del partito.\nLe proposte del 2013.\nIn seguito alla rielezione al governo di Shinzo Abe, da sempre favorevole a una rivisitazione della costituzione, e dell'emergenza di forti movimenti di destra, capitanati dal sindaco di Osaka e dall'ex-governatore di Tokyo, il governo Abe pare seriamente intenzionato a procedere con la riforma dell'Articolo 9, dotando cos\u00ec il Giappone di un vero esercito, tutto ci\u00f2 in funzione essenzialmente anti-cinese e con il supporto degli Stati Uniti, che contano di impiegare i futuri militari nipponici nelle varie \"operazioni di pace\" in giro per il mondo.\nLa garanzia dei diritti umani nella pratica.\nCorpi internazionali come la Commissione per i Diritti Umani delle Nazioni Unite, che controlla l'applicazione della Convenzione Internazionale dei Diritti Civili e Politici, e altri gruppi come Amnesty International hanno sostenuto che molte delle garanzie dei diritti individuali contenute nella costituzione giapponese non sono state rese effettive nella pratica. Queste critiche hanno sostenuto anche che, contrariamente all'Articolo 98 che dispone che il diritto internazionale viene considerato automaticamente legge dello stato, i trattati internazionali riguardanti i diritti umani firmati dal Giappone vengono raramente impugnati nei tribunali giapponesi.\nA dispetto delle garanzie costituzionali del diritto all'imparzialit\u00e0 del giudice e dell'equo processo, il tasso di condanna in Giappone supera il 99%. A dispetto del divieto categorico dell'Articolo 38 di \"condannare o punire una persona nei casi in cui l'unica prova contro di essa \u00e8 la sua confessione\", gli imputati sono normalmente condannati sulla base di una confessione firmata e di una prova confermante. Bench\u00e9 lo stesso articolo vieti le confessioni forzate, gli imputati sono normalmente tenuti in isolamento e interrogati dalla polizia per periodi di tempo non permessi in altre nazioni sviluppate. A dispetto della proibizione della tortura e delle punizioni crudeli dell'Articolo 36, l'inusuale condizione delle carceri giapponesi \u00e8 descritta da pi\u00f9 parti come degradante e inumana."}
{"id": "757338", "revid": "767487", "url": "https://it.wikipedia.org/wiki?curid=757338", "title": "Les Exp\u00e9riences \u00e9rotiques de Frankenstein", "text": "Les Exp\u00e9riences \u00e9rotiques de Frankenstein \u00e8 un film del 1972 diretto da Jes\u00fas Franco.\nFu girato a Murcia, Lisbona, Alicante e negli Estudios Balc\u00e1zar di Barcellona.\nNel 1973 Franco gir\u00f2 alcune scene addizionali con Lina Romay per la versione spagnola, intitolata La maldici\u00f3n de Frankenstein. Sin dall'inizio, inoltre, egli gir\u00f2 alcune scene in doppia versione: con i personaggi nudi, per il mercato francese, e con i personaggi vestiti, per quello spagnolo. Per la stessa ragione, nella versione spagnola alcune scene furono accorciate allo scopo di ottenere il visto della censura.\nTrama.\nVarna, inizio del XX secolo. Nel suo castello, il dottor Frankenstein \u00e8 appena riuscito a dar vita alla sua creatura quando viene attaccato mortalmente da Melissa, una donna-uccello cieca nata degli esperimenti genetici del conte Cagliostro. Con lei \u00e8 Caronte, il forzuto servo di Cagliostro, che dopo aver ucciso Morpho, l'assistente di Frankenstein, rapisce la creatura e la porta al castello.\nCagliostro intende servirsi del mostro di Frankenstein affinch\u00e9 rapisca le pi\u00f9 belle fanciulle del villaggio, con le cui parti anatomiche egli intende creare la donna perfetta.\nUn amico di Frankenstein, il dottor Seward, giunge al castello mentre lo scienziato \u00e8 ancora in agonia. Con le sue ultime forze Frankenstein gli raccomanda la sua creatura. Durante il funerale, appare una donna velata che si rivela essere la figlia dello scienziato, Vera Frankenstein. Nella notte, aiutata dalla sua dama di compagnia, Vera riesuma la salma del padre e la trasporta al castello dove, manovrando uno dei suoi marchingegni, riesce a riportarla in vita per due volte, sia pure per pochi istanti. In preda a convulsioni, Frankenstein pronuncia il nome del mandante della fatale aggressione: Cagliostro.\nNel frattempo la creatura, ipnotizzata dal suo nuovo padrone, rapisce Madame Orloff, una meravigliosa fanciulla bionda. Ma \u00e8 solo la prima della lista. Per introdursi nel castello di Cagliostro, l'astuta Vera Frankenstein, si fa rapire sostituendosi ad una delle fanciulle. Ma lo scienziato non tarda a riconoscerla e, dopo averla sottoposta ad una prova cruenta che costa la vita a Caronte, la ipnotizza a sua volta, col proposito di avvantaggiarsi delle sue conoscenze scientifiche.\nAiutato dall'ispettore Tanner, di Scotland Yard, il dottor Seward indaga sulla scomparsa di Vera, la cui compagna ha perso la ragione dopo aver assistito al rapimento. Stimolando i suoi processi associativi, Seward riesce tuttavia a farle pronunciare le due parole chiave: Varna e Cagliostro. I due si precipitano quindi al castello, dove Cagliostro presenta con orgoglio la donna perfetta agli adepti della misteriosa setta di \"Panthos\" e la fa accoppiare pubblicamente con il mostro di Frankenstein. Finalmente egli ha raggiunto il suo obiettivo: popolare la terra di una razza di superuomini.\nSeward e Tanner irromponono nel mezzo della cerimonia e rivelano alla creatura che il conte Cagliostro altri non \u00e8 che l'assassino del suo creatore. Inorridito, il gigantesco mostro si rivolta contro lo scienziato, che fa appena in tempo a fuggire su un carro, mentre scoppia la tempesta. \u00c8 l'alba. Vera, Tanner e Seward guardano allontanarsi il nemico, ma la sua risata non lascia dubbi sul fatto che la partita non \u00e8 chiusa.\nDistribuzione.\nHome video.\nDel film \u00e8 uscita in DVD solo la versione spagnola, edita prima in Germania da X-Rated Kult nel 2004 con il titolo \"Eine Jungfrau in den Krallen von Frankenstein\", poi negli Stati Uniti dalla Image Entertainment nel 2005 con il titolo \"The Rites of Frankenstein\". In seguito il film \u00e8 uscito anche in Spagna (con il titolo corretto), Giappone e Gran Bretagna.\nI diritti della versione francese non sono accessibili a causa di problemi legali. In Italia il film \u00e8 noto per essere stato trasmesso su \"Fuori orario\" durante una notte dedicata al cinema Jess Franco. In quell'occasione tuttavia fu utilizzata la vecchia edizione VHS spagnola della Divisa Ediciones in cui il formato a schermo pieno rendeva impossibile capire la composizione dell'immagine."}
{"id": "757339", "revid": "827882", "url": "https://it.wikipedia.org/wiki?curid=757339", "title": "Giorgio Tadeo", "text": "Biografia.\nAllievo di Ettore Campogalliani al Conservatorio di Parma nell'ottobre 1952, ha debuttato il 16 settembre 1953 alla Rai come Mefistofele nel \"Faust\" di Gounod, e in teatro nel dicembre successivo al Politeama di Palermo. Ha cantato al Teatro alla Scala dal 1955 fino al 1982, alla Piccola Scala dal 1958 al 1969 e in altri enti lirici Italiani fino al 1996.\nHa lavorato con i direttori d'orchestra Vittorio Gui, Carlo Maria Giulini, Tullio Serafin, Sergiu Celibidache, Antal Dor\u00e1ti, Oliviero De Fabritiis, Gianandrea Gavazzeni, Nino Sanzogno, Peter Maag, Herbert Von Karajan, Claudio e Roberto Abbado, Pierre Boulez, Tsuneo Osawa, e con i registi Sandro Bolchi, Giorgio Strehler, Franco Zeffirelli.\nHa interpretato opere del Novecento di Nino Rota, Goffredo Petrassi, Luciano Chailly, Ildebrando Pizzetti e Virgilio Mortari, ma soprattutto si \u00e8 distinto nel repertorio mozartiano, rossiniano e donizettiano, oltre ad aver sfoggiato doti da autentico basso profondo, interpretando, ad esempio, Seneca ne \"L'incoronazione di Poppea\" di Monteverdi, di cui esiste un documento filmato, registrato dal vivo.\nAll'estero ha cantato alla Staatsoper di Vienna, ad Amburgo, Monaco di Baviera, all'Op\u00e9ra di Parigi, al Covent Garden e all'Albert Hall di Londra, al Carnegie Hall di New York, al Lyric Opera di Chicago, ai Festival di Aix en Provence (per dieci anni), a Edimburgo, Dallas, Tel Aviv, Atene e Baalbek.\nHa sposato il soprano Mariella Adani da cui ha avuto due figli."}
