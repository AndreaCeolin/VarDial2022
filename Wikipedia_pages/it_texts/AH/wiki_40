{"id": "697199", "revid": "123483239", "url": "https://it.wikipedia.org/wiki?curid=697199", "title": "Fondo europeo agricolo di orientamento e di garanzia", "text": "Il Fondo europeo agricolo di orientamento e di garanzia (abbreviato FEAOG, detto anche \"Fondo europeo di orientamento e garanzia agricola - FEOGA\") \u00e8 stato un fondo strutturale dell'Unione europea, istituito dal reg. 25/1962 e modificato dal reg. CEE 728/70. Ha costituito parte dei pi\u00f9 estesi finanziamenti della politica agricola comune, del quale era il braccio finanziario.\nStoria.\nNasce nel 1962, con il Regolamento 25, composto da due sezioni, Orientamento (concessione di aiuti finanziari per progetti di sviluppo agricolo promossi da enti pubblici e privati, investimenti in nuove tecnologie o attrezzature da impiegare in agricoltura) e Garanzia (finanziamento delle misure di sostegno dei prezzi e di stabilizzazione dei mercati, come le restituzioni all'esportazioni, gli interventi per il rispetto delle quote latte, degli ammassi\n, aiuti diretti agli agricoltori, sussidi per il consumo e la trasformazione).\nNel periodo di programmazione 2007-2013 a seguito delle importanti modifiche che hanno interessato la politica agricola comune dettate dal Regolamento (CE) n. 1290/05, il fondo \u00e8 scomparso, sostituito da due distinti fondi, chiamati Fondo europeo agricolo di garanzia o FEAGA per la parte Garanzia e Fondo europeo agricolo per lo sviluppo rurale o FEASR, erede della sezione Orientamento del precedente fondo FEOGA."}
{"id": "697200", "revid": "256896", "url": "https://it.wikipedia.org/wiki?curid=697200", "title": "FEOGA", "text": ""}
{"id": "697201", "revid": "256896", "url": "https://it.wikipedia.org/wiki?curid=697201", "title": "FEAOG", "text": ""}
{"id": "697203", "revid": "37056", "url": "https://it.wikipedia.org/wiki?curid=697203", "title": "Esculapio", "text": ""}
{"id": "697205", "revid": "36426", "url": "https://it.wikipedia.org/wiki?curid=697205", "title": "Torre dei Foresi", "text": "La casa torre dei Foresi \u00e8 un edificio storico del centro di Firenze, situato all'angolo tra via Porta Rossa 10 e piazza dei Davanzati 1r-2r-3r.\nIl complesso appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nStoria.\nSi tratta di una case con torre che nel Duecento apparteneva alla famiglia ghibellina dei Monaldi e che pass\u00f2, per eredit\u00e0, ai Foresi, famiglia originaria di Campi Bisenzio, che ebbe il suo momento di maggior splendore tra il XIII e il XIV secolo, prima di estinguersi nel Cinquecento. Legati alla parte guelfa, essi avevano il patronato della chiesa di Sant'Andrea a Brozzi. Il complesso, parzialmente distrutto dopo la battaglia di Montaperti, fu ricostruito per diventare, nel Quattrocento, propriet\u00e0 dei Della Palla e quindi dei Pandolfini. \nL'attuale visibilit\u00e0 della fabbrica, isolata e libera sull'antistante piazza de' Davanzati, ha origine nel periodo del risanamento del vecchio centro (1885-1895), quando, oltre a creare la piazza, si intervenne per rendere decoro all'antico edificio. Le case, gi\u00e0 ridotte d'altezza e in questo periodo restaurate con numerose integrazioni (a interessare anche i tipici ferri da facciata qui in grande numero), rappresentano comunque un verosimile esempio di architettura medievale, nonch\u00e9 una testimonianza delle caratteristiche dell'area prima delle demolizioni ottocentesche.\nDescrizione.\nLa torre, tra le pi\u00f9 grandi e meglio conservate a Firenze, si eleva in angolo con la sua mole a base quadrangolare e il tipico filaretto di pietra come rivestimento. Sono ben cinque le file di buche pontaie che marcano anche i piani (vestigia di ballatoi lignei che correvano attorno alla muratura), mentre vi si aprono solo tre finestre per lato perfettamente in asse tra di loro, dal primo al terzo piano, probabilmente allargate e rettificate in epoca successiva alla costruzione. Al piano terra resta una porta alta e stretta con architrave monolitico sormontato da un arco a tutto sesto. Tracce di finestre tamponate sono visibili su piazza Davanzati. \nSul fianco destro della torre si nota una casa pi\u00f9 bassa ma con lo stesso tipo di decorazione esterna, tanto da far pensare ad un edificio unico con la torre. Questa casa \u00e8 un po' pi\u00f9 recente rispetto alla torre e non si appoggia alla stessa a causa di una piccola intercapedine, un espediente usato per poter salvare la casa in caso di eventuale distruzione della torre.\nLa torre e l'edificio attiguo, una casa pi\u00f9 bassa leggermente discostata dalla torre da una piccola intercapedine che avrebbe assicurato stabilit\u00e0 alla casa in caso di distruzione e abbattimento della torre stessa, formavano una sorta di \"palagio\", cio\u00e8 quella forma residenziale intermedia tra le case-torri e i palazzi veri e propri. Tra i \"confort\" dell'epoca spiccano un pozzo privato e le ampie cantine per le merci."}
{"id": "697206", "revid": "547034", "url": "https://it.wikipedia.org/wiki?curid=697206", "title": "Fondo europeo agricolo per lo sviluppo rurale", "text": "Il Fondo europeo agricolo per lo sviluppo rurale (abbreviato FEASR) \u00e8 un fondo strutturale dell'Unione europea, dedicato all'incentivazione delle attivit\u00e0 agricole ed aree rurali, attraverso linee di agevolazione specifica per varie categorie di investimenti.\nIl fondo ha una durata limitata nel tempo, e viene gestito secondo una programmazione settennale.\nStoria.\nNasce il 20 settembre 2005 a seguito dell'emanazione del Regolamento UE 1290/2005 destinato a finanziare i programmi di sviluppo rurale, in regime di cofinanziamento con gli Stati membri. Operativo dal 2007, sostituisce il precedente Fondo europeo agricolo di orientamento e di garanzia.\nObiettivi e funzionamento.\nQuesto fondo, specifico per il periodo di programmazione 2007-2013, pone un accento particolare sul cosiddetto \"secondo pilastro\" della politica agricola comune, nella fattispecie lo sviluppo rurale. Si specifica che, invece, il \"primo pilastro\" si concentra sul sostegno dei prezzi dei prodotti agricoli e sull\u2019integrazione diretta dei redditi degli agricoltori, gestito tramite un fondo non strutturale, il FEAGA.\nTutta la politica di sostegno e finanziamento relativa sar\u00e0 inserita in unico quadro finanziario e di programmazione al fine di garantirle un maggior grado di coerenza, trasparenza e visibilit\u00e0. Il fondo assicurer\u00e0 inoltre il finanziamento dell'iniziativa comunitaria LEADER.\nAttualmente vige la Programmazione 2014/2020 istituita con il Reg. UE 1305/2013.\nLa stesura dei regolamenti che danno vita alla programmazione \u00e8 affidata alla Comunit\u00e0 Europea, la quale, a seguito di analisi dei rapporti della gestione delle programmazioni precedenti degli stati membri, e dopo un'analisi quinquennale socio-economica delle aree di interesse, redige il testo base ed i regolamenti attuativi. Lo Stato membro propone alla Comunit\u00e0 Europea un Piano Strategico Nazionale per lo Sviluppo Rurale, mentre la singola Regione il suo Programma di Sviluppo Rurale, che se approvati, verranno attivati nell'area di competenza. Il Paese o la Regione assumono la qualifica di Autorit\u00e0 di gestione di un programma di sviluppo rurale, ente pagatore e controllore della bont\u00e0 dei finanziamenti erogati. \nIl PSR nasce da un'analisi dei fabbisogni (F), degli elementi di criticit\u00e0, delle Focus Area da sviluppare (FA), e degli obiettivi in termini ambientali, economici e sociali di ogni regione europea, e si sviluppa attraverso l'attivazione di Misure specifiche per ogni settore agricolo, forestale, agroindustriale, della gestione del territorio e dell'inclusione sociale.\nObiettivo politico del Programma \u00e8 quindi quello di attivare investimenti, migliorare le capacit\u00e0 economiche e reddituali delle aziende agricole, incrementare lo sviluppo dell'innovazione nel tessuto aziendale, di migliorare l'inclusione sociale delle aree meno sviluppate, o aree rurali. Sulla base della coerenza con le direttive del PSR, il singolo agricoltore pu\u00f2 richiedere alla propria Autorit\u00e0 nazionale/regionale l'accesso ai finanziamenti FEASR, generalmente partecipando ai bandi da essa indetti.\nSecondo le prescrizioni formali del regolamento di esecuzione della commissione europea n.808 del 2013 il \"Programma di sviluppo rurale\" (PSR) procede da una raccolta di dati statistici in ambiti prestabiliti e stabilisce le strategie, le priorit\u00e0 e gli obiettivi specifici da perseguire, formulando linee guida su soggetti beneficiari e importi disponibili per il sostegno finanziario in ordine a \"misure\" che sono gi\u00e0 stabilite a priori in un allegato al detto regolamento di esecuzione UE n.808 del 2013. (ma in pratica gli atti che hanno effetti diretti sugli interessi dei soggetti beneficiari, e che esprimono la maggior discrezionalit\u00e0 amministrativa nella politica agricola, sono i bandi che fanno applicazione dei programmi di sviluppo rurale).\nQuesta impostazione determinista e formalista del \"Programma di sviluppo rurale\" colloca tale strumento nel solco del cosiddetto \"modello razional-sinottico\" delle politiche pubbliche, che ha la sua principale espressione nel cosiddetto \"metodo della programmazione\" (oltre che ad esempio anche nell' \"analisi costi-benefici\"). Il metodo della programmazione in ambito socio-economico, in quanto fondato sul postulato che si possano anteporre gli obiettivi agli atti che applicano gli obiettivi, \u00e8 per\u00f2 giudicato uno strumento infondato e un residuo della fallimentare concezione economica socialista, da Bruno Dente , che cos\u00ec afferma nel solco della moderna epistemologia (cos\u00ec a pagg.30-31 di Bruno Dente, In un diverso stato, 1995, ed. Il Mulino) .\nProgramma di sviluppo rurale 2014/2020.\nL'Unione europea ha individuato le seguenti priorit\u00e0, che ha posto alla base della nuova programmazione 2014/2020: \nLa dotazione per il settennato prevede 99,6 miliardi di euro, che si affiancheranno a 50,9 miliardi erogati dagli Stati membri come cofinanziamento, a cui si aggiungeranno ulteriori 10,7 miliardi stanziati dagli Stati membri a titolo volontario, oltre ai 50,9 miliardi precedenti.\nAlmeno il 30% dei finanziamenti del FEASR deve essere destinato agli investimenti nei settori dell'ambiente e del clima, allo sviluppo delle aree forestali e al miglioramento della redditivit\u00e0 delle foreste, alle misure agroambientali e climatiche, all'agricoltura biologica e ai pagamenti di Natura 2000. Inoltre, almeno il 5% della partecipazione del FEASR deve essere dedicato all'approccio LEADER.\nStati Membri e Singoli Programmi.\nPer la programmazione 2014/2020 sono stati attivati diversi programmi nazionali, i quali possono essere declinati in programmi regionali, \nnello schema seguente si riportano i dati dei singoli Paesi aderenti al Programma di sviluppo rurale"}
{"id": "697208", "revid": "256896", "url": "https://it.wikipedia.org/wiki?curid=697208", "title": "FEASR", "text": ""}
{"id": "697210", "revid": "1610933", "url": "https://it.wikipedia.org/wiki?curid=697210", "title": "Urial", "text": ""}
{"id": "697212", "revid": "1543377", "url": "https://it.wikipedia.org/wiki?curid=697212", "title": "Gallia Aquitania", "text": "La Gallia Aquitania era una provincia romana confinante con le odierne regioni Poitou-Charentes a nord, Limosino a nord-est e Midi-Pirenei a est, oltre che con la Spagna (Aragona, Navarra e Paesi Baschi) a sud. Le coste occidentali sono bagnate dall'Oceano Atlantico (Golfo di Guascogna). L'Aquitania \u00e8 attraversata da tre fiumi: la Garonna, la Dordogna e dall'Adour. Essa si estende ad ovest sull'Oceano Atlantico per una costa di 250\u00a0km, chiamata Costa d'Argento interrotta solamente dal bacino di Arcachon.\nStatuto.\nLa regione divenne provincia romana nel 50 a.C., al termine della conquista della Gallia operata da Gaio Giulio Cesare negli otto anni precedenti. In et\u00e0 imperiale, la provincia fu affidata ad un \"legatus Augusti pro praetore\".\nL'Aquitania fu poi divisa da Diocleziano in tre parti: l'Aquitania prima, l'Aquitania seconda e l'Aquitania terza o \"Novempopulana\".\nStoria.\nOrigini celtiche.\nIl termine Aquitania ha origine latina e ha diversi etimi supposti. Pu\u00f2 significare \"paese delle acque\"; derivare dalla citt\u00e0 romana di \"Aqu\u00e6 Tarbellic\u00e6\", l'odierna Dax; oppure \"paese degli Auscii\", popolazione molto vicina ai baschi (\"euskotarrak\"), con Auch come capitale. \u00c8 comunque certa una forte presenza celtica, ed infatti qui formavano una coalizione che i romani chiamavano Aquitani.\nEcco come Cesare, nel celebre incipit del \"De bello Gallico\", descrive la Gallia prima della conquista, e di conseguenza anche l'Aquitania:\nConquista romana.\nCesare nel corso della conquista della Gallia, nel 56 a.C., incaric\u00f2 il suo \"legatus legionis\" Publio Licinio Crasso di sottomettere i popoli dell'Aquitania, con 12 coorti ed un gran numero di cavalieri (tra la Garonna ed i Pirenei). La descrizione della campagna militare racconta che Crasso riusc\u00ec a sottomettere tutte le trib\u00f9 dell'Aquitania fino ai Pirenei, a cominciare dai Soziati di Adiatuano, dei Vocati e dei Tarusati, battuti in due successive battaglie. Oltre a queste, altre trib\u00f9 si arresero per il solo timore di essere attaccate: i Tarbelli, i Bigerrioni, i Ptiani, gli Elusati, i Gati, gli Ausci, i Garonni, i Sibuzati ed i Cocosati.\nLa Gallia Aquitania divenne provincia romana attorno al 50 a.C., ed insieme all'intera Gallia, and\u00f2, via via, romanizzandosi attraverso la costruzione di nuove citt\u00e0, strade ed acquedotti, con la fusione delle due culture in un'unica. Ne nacque un sincretismo che diede vita a quella cultura gallo-romana che in seguito verr\u00e0 assimilata anche dagli invasori Franchi e su cui germoglier\u00e0 il Sacro Romano Impero di Carlo Magno. Ottanta anni dopo la conquista, Claudio, nato significativamente a Lugdunum, permise ai senatori di origine gallica di confluire nel Senato, formalizzando un'integrazione oramai compiuta. Augusto nel frattempo aveva diviso la Gallia in diverse province: oltre alla preesistente Narbonense, vennero istituite le province di Aquitania, Lugdunense e Belgica.\nOccupazione dei Visigoti.\nI primi a passare per questi territori furono, nel corso del triennio 406-409, le popolazioni di Vandali, Alani e Suebi, le quali, dopo aver attraversato il fiume Reno, andarono poi ad occupare i territori della provincia d'Hispania. Seguirono i Visigoti che, nella primavera del 412, passando per la via militare che da Torino portava al fiume Rodano, attraversarono il Colle del Monginevro e, una volta giunti in Gallia, si stabilirono tra la Provenza e l'Aquitania. Il loro re, Ataulfo, in un primo tempo, appoggi\u00f2 l'usurpatore Giovino, poi strinse un patto con Onorio: in cambio di rifornimenti, terre ed oro, gli avrebbe consegnato l'usurpatore ed avrebbe liberato Galla Placidia, sorella di Onorio fatta prigioniera durante il Sacco di Roma del 410. Pochi anni pi\u00f9 tardi, nel 415, il nuovo re, Walia sigl\u00f2 un trattato di pace con il generale Flavio Costanzo; in cambio di misure di grano e del territorio della regione d'Aquitania, dai Pirenei alla Garonna, i Visigoti, in qualit\u00e0 di \"foederati\" dell'Impero, si impegnavano a combattere in nome dei Romani i Vandali, gli Alani e i Suebi.\nNel 416 i Visigoti invasero l'Hispania, dove tra il 416 ed il 418 distrussero i Vandali Silingi e sconfissero gli alani cos\u00ec duramente che rinunciarono di eleggere il successore del defunto re Addac e si posero sotto il governo di Gunderico, re dei vandali Asdingi, che da allora ebbe il titolo di \"reges vandalorum et alanorum\". E quando, nel 418, si accingevano ad attaccare i Vandali asdingi e i Suebi che si trovavano in Galizia, Costanzo li richiam\u00f2 in Gallia, permettendo ai Visigoti di stanziarsi nella Valle della Garonna, in Aquitania (l'Aquitania secunda, la zona di Tolosa). Questa donazione venne probabilmente fatta con il contratto di \"hospitalitas\", l'obbligo di ospitare i soldati dell'esercito. La scelta dell'Aquitania come luogo di stanziamento dei Visigoti sembra motivata da ragioni di carattere strategico: infatti era un luogo poco distante sia dalla Spagna occupata in parte dai Barbari, sia dalla Gallia nord-occidentale, dove si erano rivoltati i gruppi autonomisti Bagaudi. Il primo insediamento form\u00f2 il nucleo del futuro regno visigoto che si sarebbe espanso fin oltre i Pirenei. Walia stabil\u00ec la propria corte a Tolosa, che divenne cos\u00ec la capitale visigota per il resto del quinto secolo. Poi, durante il prosieguo del V secolo, i possedimenti dei Visigoti oltre all'Aquitania e alla Provenza si estesero anche alla parte settentrionale della Penisola Iberica.\nVa per\u00f2 precisato che la parte orientale dell'Aquitania, corrispondente grossomodo all'Alvernia (con la citt\u00e0 di Clermont-Ferrand), venne conquistata dai Visigoti solo negli anni 470, sotto Eurico.\nGeografia politica ed economica.\nLa Gallia Aquitania fior\u00ec durante l'Impero romano. Una delle vie dello stagno passava dalla Cornovaglia attraverso Bretagna, fino a Bordeaux, Tolosa e poi Narbona. I Romani per primi piantarono l'albero della vite nella provincia, e molti coloni, tra cui numerosi artigiani di \"Arretiusm\" portarono alla costruzioine di numerose officine specializzate in ceramica sigillata a \"Condatomagos\" (La Graufesenque, presso Millau) ed a \"Lusonum\" (Lezoux, presso Thiers). La loro qualit\u00e0 e quantit\u00e0 della loto produzione permisero di esportare questi prodotti in tutta la Gallia, la Britannia, Italia e le due province di Germania superiore ed inferiore.\nI principali centri in Gallia Aquitanie erano: \"Burdigala\" (Bordeaux), \"Vesuna\" (P\u00e9rigueux); \"Mediolanum Santonum\" (Saintes), \"Divona Cadurcorum\" (Cahors), \"Limonum\" (Poitiers), \"Avaricum\" (Bourges), \"Augustonemetum\" (Clermont-Ferrand), \"Aginnum\" (Agen), \"Augustoritum\" (Limoges), \"Iculisma\" (Angoul\u00eame), \"Aquae Tarbellicae\" (Dax), ecc.\nCome tutte le province della Gallia, le campagne furono ampiamente utilizzate da proprietari di grandi ville e piccoli agricoltori. Sappiamo che la citt\u00e0 di Burdigala attorno alla met\u00e0 del III secolo contava, tra i ed i abitanti."}
{"id": "697214", "revid": "289247", "url": "https://it.wikipedia.org/wiki?curid=697214", "title": "Miglior allenatore italiano", "text": ""}
{"id": "697216", "revid": "1610933", "url": "https://it.wikipedia.org/wiki?curid=697216", "title": "Caperea", "text": ""}
{"id": "697217", "revid": "1610933", "url": "https://it.wikipedia.org/wiki?curid=697217", "title": "Balena franca pigmea", "text": ""}
{"id": "697218", "revid": "108391547", "url": "https://it.wikipedia.org/wiki?curid=697218", "title": "Severi", "text": ""}
{"id": "697219", "revid": "121028596", "url": "https://it.wikipedia.org/wiki?curid=697219", "title": "Torri dei Galigai", "text": "Le torri dei Galigai sono tre torri che occupano la fiancata su via dei Cerchi di quello che oggi \u00e8 un unico edificio, in una delle zone pi\u00f9 antiche del centro storico di Firenze. Si trovano lungo via de' Cerchi, una all'angolo con via dei Tavolini, una a quello con via dei Cimatori e una nella cortina muraria tra queste due.\nIl nome dei Galigai significava nella Firenze medievale conciatore di pelli, ed esisteva l'Arte dei Galigai appunto per gli addetti a tale mestiere, anche se le torri in questioni appartenevano a una famiglia che si chiamava proprio \"Galigai\".\nLo stemma di famiglia era simile a quello degli Alberti, con quattro catene d'oro in campo dorato.\nLe tre torri furono costruite tra il XII e il XIII secolo: di quella centrale restano solo due grandi portali, mentre sono meglio visibili quelle agli angoli. Entrambe presentano dei maestosi portali, con architravi sormontate da ghiere molto arcuate, e sono coperte dal tipico filaretto in pietra, con buche pontaie e finestrelle. Nella parte alta sono state intonacate.\nSu via dei Tavolini \u00e8 presente un'iscrizione con versi della Divina Commedia che recita:\nSopra la citazione \u00e8 anche scolpito un piccolo stemma dei Galigai.\nL'edificio dove si trovano le due torri \u00e8 davanti alla torre dei Cerchi, alla loggia dei Cerchi, alla torre dei Della Bella ed al tabernacolo della Quarquonia."}
{"id": "697220", "revid": "36426", "url": "https://it.wikipedia.org/wiki?curid=697220", "title": "Loggia dei Cerchi", "text": ""}
{"id": "697221", "revid": "36426", "url": "https://it.wikipedia.org/wiki?curid=697221", "title": "Torre dei Galigai", "text": ""}
{"id": "697222", "revid": "339392", "url": "https://it.wikipedia.org/wiki?curid=697222", "title": "Affidamento conviviso", "text": ""}
{"id": "697223", "revid": "154326", "url": "https://it.wikipedia.org/wiki?curid=697223", "title": "Episodi di Zack e Cody al Grand Hotel", "text": ""}
{"id": "697225", "revid": "1564499", "url": "https://it.wikipedia.org/wiki?curid=697225", "title": "Asinara", "text": "LAsinara \u00e8 un'isola del mar Mediterraneo, situata fra il Mar di Sardegna a ovest, il Mare di Corsica a nord e l'omonimo golfo a est; a sud \u00e8 separata dalla piccola Isola Piana da uno stretto canale navigabile, il cosiddetto \"Passaggio dei Fornelli\". Fa parte del comune di Porto Torres, in provincia di Sassari.\nHa una superficie di . Gli ultimi residenti civili, antecedenti all'istituzione della colonia penale, abbandonarono l'isola nel 1885; alcuni si trasferirono nell'area dove oggi sorge il paese di Stintino (comune autonomo dal 1988, fino ad allora frazione di Sassari), da loro stessi costruito, situato sul prospiciente promontorio di Capo Falcone.\nMorfologicamente \u00e8 montuosa, con coste alte e frastagliate, tra le quali si inframmezzano spiagge e una vegetazione caratterizzata dalla macchia mediterranea, scarsamente alberata per l'attivit\u00e0 umana e la mancanza di corsi d'acqua o laghi. L'accesso all'omonimo Parco nazionale dell'Asinara \u00e8 libero, con i servizi di visita effettuati da operatori autorizzati dal Parco stesso.\nOrigine del nome.\nFu chiamata inizialmente \"Herculis Insula\" dai Romani, per la leggenda in cui si narra che Ercole afferr\u00f2 l'estrema propaggine a nord-ovest della Sardegna e la stacc\u00f2 dalla penisola della Nurra. Fu stretta talmente tanto forte nel pugno della sua mano da assottigliarne la parte centrale, lasciando impresse tre profonde insenature nei punti in cui le sue possenti dita l'avevano strangolata.\nSuccessivamente fu rinominata \"Insula Sinuaria\", ossia isola ricca di seni e golfi, per via della sinuosit\u00e0 delle sue coste.\nIl nome odierno Asinara si deve alle graduali storpiature del nome latino seguite nel tempo. Tuttavia i suoi celebri asinelli albini, proliferati sull'isola in epoca pi\u00f9 recente, sono ormai divenuti il simbolo dell'isola.\nGeografia.\nHa un'estensione di e questo ne fa la quinta isola italiana per estensione (escludendo Sicilia e Sardegna) e la terza sarda, dopo Sant'Antioco e San Pietro. \u00c8 situata nella parte pi\u00f9 occidentale del settentrione sardo, a mo' di spartiacque tra il Mar di Sardegna e il Golfo dell'Asinara. La sua larghezza \u00e8 assai variabile e va da , nel punto pi\u00f9 stretto a in quello pi\u00f9 largo. Il suo perimetro costiero raggiunge i . La vegetazione \u00e8 prevalentemente arbustiva con l'unica eccezione di \"Elighe Mannu\", in cui vi \u00e8 la presenza di numerosi lecci.\nL'isola ha carattere prevalentemente collinare, con punte che arrivano a , come \"Punta della Scomunica\" nella parte settentrionale dell'isola, altri rilievi si stagliano nella parte meridionale, col picco massimo della \"punta Maestra di Fornelli\", . Le poche zone pianeggianti si insinuano tra il blocco settentrionale (la \"piana di Campu Perdu\") e quello meridionale, come la \"Piana di Fornelli\". La conformazione costiera \u00e8 varia, nella parte occidentale \u00e8 alta e frastagliata, nella parte orientale pi\u00f9 bassa, con l'interruzione di alcune spiagge. Sono inoltre presenti alcuni bacini artificiali per contenere le acque dolci. La conformazione rocciosa, infine, \u00e8 prevalentemente scistosa, troncata da alcuni massicci granitici come Fornelli. L'isola \u00e8 interamente parte del Parco nazionale dell'Asinara e dell'area marina protetta internazionale, nota come Santuario per i mammiferi marini.\nFlora e fauna.\nL'isola dell'Asinara \u00e8 sede dell'omonimo parco nazionale dal 3 ottobre 2002.\nLa flora \u00e8 costituita da quasi 700 specie. L'isola dell'Asinara si contraddistingue per le vaste superfici di roccia affiorante, con limitata copertura vegetale a macchia mediterranea; solo l'area di Elighe Mannu presenta una piccola parte di formazioni boschive di leccio. La vegetazione nel tempo si \u00e8 diradata per via del pascolo eccessivo da parte di specie introdotte dall\u2019uomo.\nRicchissima di avifauna e di ittiofauna, non \u00e8 invece pi\u00f9 presente la foca monaca. L'isolamento geografico dell\u2018isola dell'Asinara ha permesso alla fauna di trovare il giusto habitat dove vivere e riprodursi. Il Parco conta circa 80 specie, molte delle quali di assoluta rarit\u00e0. I mammiferi del Parco dell'Asinara sono la lepre, la donnola, il muflone, il cinghiale, il cavallo e i famosi asinelli bianchi.\nLa loro presenza su questo lembo di terra \u00e8 molto antica, gi\u00e0 nel XII secolo l'isola \u00e8 menzionata come \u201cisola madre degli asini\u201d. Gli asinelli vivono allo stato brado e la loro caratteristica principale \u00e8, oltre a l'esser molto piccoli, la colorazione bianca del loro manto. Le zone umide del territorio ospitano anfibi come il discoglosso sardo, il rospo smeraldino e la raganella. Le specie di rettili sono 11; tra le pi\u00f9 comuni vi \u00e8 la testuggine comune e biscia viperina. Gli uccelli marini sono rappresentati dal gabbiano corso, dal marangone dal ciuffo e dalla pernice sarda. L'Asinara, inoltre, fa parte da tempo del cosiddetto \u201cSantuario dei cetacei\u201d, classificato come Area Specialmente Protetta di Interesse Mediterraneo. I cetacei che percorrono periodicamente quest'area sono: balenottera, capodoglio, delfino comune, stenella, tursiope, globicefalo, zinfio e grampo. Durante la navigazione in barca non \u00e8 raro incontrare i magnifici delfini.\nGrazie alla permanenza del carcere di massima sicurezza nell'ultimo secolo, l'Asinara \u00e8 oggi una delle isole maggiori del mar Mediterraneo in cui vi \u00e8 stato minore sfruttamento e consumo di territorio. Anche per questo l'isola costituisce il SIC denominato \"Isola del Toro\" (codice ITB010082).\nIl clima.\nIl clima dell'isola \u00e8 quello mediterraneo, con inverni miti ed estati calde. La temperatura media del mese pi\u00f9 freddo, che \u00e8 febbraio, \u00e8 mentre quella del mese pi\u00f9 caldo, che \u00e8 agosto, \u00e8 . Le precipitazioni sono molto scarse e raggiungono una media di 481 millimetri annui.\nLuoghi d'interesse.\nNel territorio dell'Asinara sono presenti diversi luoghi d'interesse, tra cui torri costiere, spiagge, cale e piccoli insediamenti. Si ricordano:\nCala Reale.\nPresenta diverse strutture di particolare interesse, come ad esempio il \"Palazzo Reale\", oggi sede del ministero dell'ambiente. La maggior parte degli edifici adiacenti al palazzo reale, oggi, sono adibiti al servizio turistico, comprensivi di un bar/ristorante. Gli altri edifici seguono perlopi\u00f9 l'andamento della stradina principale, e si possono riconoscere l'ospedale, la chiesa e la cappella austroungarica.\nIl carcere.\nLa colonia penale agricola dell'Asinara aveva diversi distaccamenti su tutta l'isola, ognuno dei quali era retto da un capo diramazione, che, a sua volta, doveva rispondere al maresciallo capo, di stanza a Cala d'Oliva. Sempre a Cala d'Oliva risiedevano il direttore e il vice direttore, nonch\u00e9 tutto il personale impiegato, tra cui medici, ecc.\nStoria.\nGrazie ad alcuni siti archeologici si pu\u00f2 datare la presenza umana nell'isola fin dal IV millennio a.C.; tali siti collocati nel nord dell'isola sono le pi\u00f9 antiche testimonianze dell'uomo nell'intera Sardegna. Il sito pi\u00f9 importante \u00e8 quello di \"Campu Perdu\", una domus de janas, ricavata su di un pianoro nei pressi della Reale. \u00c8 quindi dal Neolitico ininterrotta la presenza umana. Del periodo nuragico dell'isola si ha una testimonianza di rilievo, un bronzetto raffigurante un bovino tuttora esposto nell'Antiquarium Turritano a Porto Torres. Altre testimonianze dell'importanza storica e strategica dell'isola si hanno grazie ai Romani, furono proprio essi a rinominarla Herculis Insula, in onore al semidio, figlio di Giove, Ercole.\nLa leggenda voleva vederlo, nel suo peregrinare da oriente a occidente, stabilirsi proprio nell'isola. Di quest'epoca erano stretti anche i rapporti con la vicina \"Turris Lybissonis\" (l'odierna Porto Torres), proprio in questi anni infatti sono stati ritrovati ed esplorati dei relitti di navi contenenti anfore, che trasportavano soprattutto merce legate al mercato ittico. Di questi relitti si fanno presenti quello al largo della Reale e quello nello stretto dei Fornelli. Il nome odierno invece deriva da un altro toponimo dato dai Romani all'isola, \"Sinuaria\", dovuto al carattere frastagliato dell'isola. Successivamente alla caduta dell'Impero romano d'Occidente l'isola, come tutta la Sardegna, pass\u00f2 dapprima in mano ai Vandali e successivamente di nuovo all'impero, stavolta bizantino. Proprio a questo periodo risalgono le prime incursioni arabe, circa al 700 d.C., che costrinsero le popolazioni a ritirarsi dalle coste, abbandonando le isole al loro destino. Ma con la nascita dei Giudicati e la lotta delle Repubbliche marinare per la supremazia nel Mediterraneo, l'Asinara ritorn\u00f2 a essere un importante punto strategico conteso tra Genova e Pisa, fin quando un'importante famiglia ligure, i signori della Lunigiana, si suppone i Malaspina, fece costruire il castello, abbarbicato sul massiccio granitico di Fornelli, teso a mirare lo stretto, importante via per abbandonare il Golfo dell'Asinara.\nA questo castello tuttavia si attribuiscono diverse leggende (probabilmente con un minimo di fondamento), che ne fanno la dimora del corsaro Barbarossa, da cui il nome dell'omonima cala nelle vicinanze del castello. Ma nonostante la presenza dei Malaspina nell'isola alcuni monaci pisani, camaldolesi, provenienti dall'abbazia di San Michele in Borgo circa nel 1100 vi si stanziarono. Erigendo per altro un convento, il convento di Sant'Andrea, prospiciente l'omonima spiaggia. Di tutto ci\u00f2 oggi non rimangono che ruderi. Con l'arrivo degli Aragonesi l'Asinara si vide teatro di numerose battaglie, da citare quella del 1409 tra Genovesi e Aragonesi, questi ultimi di stanza ad Alghero, mentre i primi proprio sull'isola. La sconfitta genovese fu dovuta all'utilizzo delle nuove bombarde da parte degli Aragonesi. Ancora nel \u2018500 le incursione moresche continuavano a vessare la Sardegna e l'Asinara, \u00e8 proprio in questo periodo che s'iniziarono a edificare le prime torri costiere, di cui l'Asinara pu\u00f2 vantarne tre, in discreto stato di conservazione. Anche le scorrerie e la residenza all'Asinara di Barbarossa risalgono a questo periodo. L'isola dell'Asinara permane per oltre tre secoli nel Regno di Sardegna sotto la Corona aragonese e poi spagnola.\nNel 1720, dopo una breve parentesi asburgica, la Corona del Regno di Sardegna passa alla Casa Savoia, e sotto questo governo nel 1768, viene concesso ai fratelli Gioacchino e Felice Velixandre di colonizzare l'isola con coloni di varia origine allontanando i precedenti abitanti (per la maggior parte pastori dell'entroterra sardo e pescatori liguri perlopi\u00f9 di Camogli), anche se il tentativo fall\u00ec. Ma alla rinuncia dei Velixandre risposero i nobiluomini sardi, tra cui il sassarese don Antonio Manca Amat, marchese di Mores e Montemaggiore (comprendente Thiesi, Cheremule e Bessude), che nel 1775 convinse Vittorio Emanuele I a concedergli l'isola, col titolo di \"Duca dell'Asinara\". Grazie all'arrivo dei nuovi coloni richiamati dal Manca Amat, riuscirono a svilupparsi una discreta agricoltura e pesca, la popolazione continu\u00f2 a crescere fino ad arrivare, nel 1833, a 300 abitanti e capi di bestiame: il livello di produttivit\u00e0 e benessere raggiunto nel periodo in questo Ducato \u00e8 ben esemplificato dalla costruzione del Palazzo Ducale di Sassari, ora sede dello stesso Comune.\nNel 1836 venne abolito il feudalesimo e l'Asinara ritorn\u00f2 sotto il controllo diretto dello Stato, ed \u00e8 in questi anni, per essere precisi nel 1842 che l'isola col suo arcipelago (comprendente tutte le isole minori a corollario della stessa) entrarono a far parte della neo-nata amministrazione comunale di Porto Torres. Passarono diversi decenni finch\u00e9 nel 1885 il Governo Depretis VII istitu\u00ec una colonia agricola e un lazzaretto. Gli abitanti dell'isola contrariati si opposero, i pi\u00f9 combattivi furono allontanati anche tramite navi da guerra. Degli abitanti originari, 57 famiglie di origini sarde si trasferirono nella Nurra, a Porto Torres e Sassari. Le restanti 45 famiglie sarde e liguri si insediarono invece nelle vicinanze della tonnara, fondando il borgo di Stintino, allora chiamato \"Cala Savoia\", grazie all'aiuto dei fratelli sassaresi Salvatore e Cristoforo Murtola. Risale all'inizio della prima guerra mondiale l'inizio della deportazione di prigionieri di guerra, soprattutto austro-ungarici. Furono trasferiti in quegli anni circa prigionieri; di questo periodo rimangono la cappella austroungarica e la stele commemorativa nel cimitero. Nel 1936 per volere del governo austriaco fu fatto edificare l'ossario. Negli stessi anni, in seguito alla Guerra d'Etiopia (1937), furono deportati sull'isola molti etiopi. Tra essi si annovera anche la figlia del Negus. L'Asinara \u00e8 rimasta chiusa al pubblico dal 1885 al 1999, in un isolamento totale rafforzato nei primi anni sessanta dall'istituzione del carcere di massima sicurezza in cui vennero internati brigatisti e mafiosi come Raffaele Cutolo e Salvatore Riina. L'isolamento ha tuttavia permesso la preservazione di gran parte dell'ambiente naturale dell'isola, evitando la cosiddetta \"cementificazione\", e permettendo la nascita nel 1997 del Parco Nazionale dell'Asinara.\nIl 30 marzo 2009, dando seguito a quanto specificato dalla Giunta regionale con deliberazione n. 48/1 del 9 settembre 2008, il Servizio Territoriale Demanio e Patrimonio di Sassari ha affidato alla Conservatoria delle Coste la gestione dell'intero territorio e di tutti gli immobili dell'isola dell'Asinara di propriet\u00e0 della Regione Autonoma della Sardegna. La maggiore sfida e preoccupazione della Conservatoria \u00e8 quella di indirizzare una geografia del riuso per i patrimoni regionali in grado di conservare e anzi rafforzare, proprio attraverso le finalit\u00e0 fruitive, l'atmosfera inconfondibile e atemporale che questi luoghi attualmente emanano.\nGeografia politica.\nAmministrativamente il territorio dell'isola fa parte del comune di Porto Torres. Nella parte settentrionale si trova il borgo di Cala d'Oliva che, nel Novecento, era il principale centro abitato presso il quale risiedevano le famiglie delle guardie impiegate nella sorveglianza del carcere. Nella met\u00e0 degli anni ottanta, quattro mesi prima dell'inizio del Maxiprocesso, i giudici Giovanni Falcone e Paolo Borsellino vi soggiornarono per motivi di sicurezza in un edificio (oggi caserma del Corpo Forestale e di Vigilanza Ambientale) affacciato sul mare e adibito a foresteria."}
{"id": "697226", "revid": "49022", "url": "https://it.wikipedia.org/wiki?curid=697226", "title": "Conquista romana della Gallia", "text": ""}
{"id": "697227", "revid": "104485", "url": "https://it.wikipedia.org/wiki?curid=697227", "title": "Fulmine", "text": "In meteorologia il fulmine (detto anche saetta o folgore) \u00e8 un fenomeno atmosferico legato all'elettricit\u00e0 atmosferica che consiste in una scarica elettrica di grandi dimensioni che si instaura fra due corpi con elevata differenza di potenziale elettrico.\nI fulmini pi\u00f9 facilmente osservabili sono quelli fra nuvola e suolo, ma sono comuni anche le saette, scariche che avvengono fra due nuvole o all'interno della nuvola stessa. Inoltre qualsiasi oggetto sospeso nell'atmosfera pu\u00f2 innescare un fulmine: si sono osservati infatti fulmini tra nuvola, aeroplano e suolo. Un caso particolare sono i cosiddetti fulmini globulari al suolo, tuttora in fase di studio e ricerca.\nLe condizioni ideali per lo sviluppo di fulmini sono i cumulonembi tipici dei fenomeni temporaleschi, ma sono stati osservati fulmini anche durante tempeste di sabbia, bufere di neve e nelle nuvole di cenere vulcanica. Un caso particolare e raro \u00e8 quello legato alla cosiddetta \"tempesta di fulmini\" ovvero sequenze ininterrotte di fulmini a brevissima distanza uno dall'altro (pochi secondi) per una durata complessiva anche di un'ora.\nA causa della grande potenza rilasciata, essi costituiscono una minaccia per l'incolumit\u00e0 umana, sebbene con rischi inferiori a molti altri fenomeni. Una loro rappresentazione stilizzata \u00e8 spesso usata nell'iconografia mitologica e araldica.\nDescrizione.\nIl fenomeno elettrico.\nSi descrive fulmine perch\u00e9 una singola scarica, ma sono molto frequenti i casi in cui si verificano una serie di scariche in rapida successione. Tipicamente, l'intervallo di tempo tra una scarica e l'altra pu\u00f2 oscillare tra i 5 e i 500 millisecondi, e la serie nel complesso pu\u00f2 durare anche 1,5 secondi.\nL'attivit\u00e0 luminosa connessa alla scarica di un fulmine \u00e8 detta lampo, mentre l'espansione del canale ionizzato in seguito alla scarica genera un'onda d'urto molto rumorosa, il tuono. Un osservatore distante vede il lampo sensibilmente prima di sentire il tuono, poich\u00e9 il suono viaggia a velocit\u00e0 molto inferiore a quella della luce (1238\u00a0km/h circa contro 300.000\u00a0km/s) e quindi percepir\u00e0 un ritardo di circa tre secondi per ogni chilometro di distanza dal fulmine. L'intensit\u00e0 della corrente elettrica prodotta da un fulmine varia tipicamente tra i 10 e i 200 kiloampere.\nPi\u00f9 in particolare, il fulmine \u00e8 una colonna di gas ionizzato (plasma), con le seguenti caratteristiche fisiche principali:\n. In realt\u00e0, la grande pericolosit\u00e0 del fulmine \u00e8 dovuta, pi\u00f9 che alle grandi tensioni, alla corrente che fluisce nel canale d'aria ionizzata: essendo infatti il plasma un ottimo conduttore di corrente, esso permette il fluire di correnti tipiche di migliaia di ampere (si consideri che bastano circa 20 mA per causare danni fisiologici da folgorazione).\nTipi di fulmini.\nEsistono quattro diversi tipi di fulmini:\nLa velocit\u00e0 \u00e8 variabile e dipende sia dalle condizioni di umidit\u00e0 che dalla differenza di potenziale della scarica, ma si muove tra i 40.000 e i 50.000\u00a0km/s.\nInterferenze elettromagnetiche.\nIl fulmine genera un forte impulso elettromagnetico che provoca interferenze nella ricezione di segnali radio \nEmissione di raggi gamma e generazione di antimateria.\nOsservazioni compiute, a partire dagli anni novanta, mediante l'uso di telescopi spaziali (come, ad esempio Compton Gamma Ray Observatory, lanciato nel 1990), hanno rivelato l'inaspettata emissione di radiazione elettromagnetica a pi\u00f9 alta energia, fin nello spettro dei raggi gamma: i cosiddetti \"Terrestrial Gamma Ray Flash\" (TGFs). Queste osservazioni hanno rivelato l'esistenza di un fenomeno inatteso e piuttosto inspiegabile, che pone serie sfide alla teoria dei fulmini, specialmente quando si sono scoperti i segni evidenti della produzione di antimateria nei fulmini.\nCause e formazione.\nLa scarica di un fulmine \u00e8 un tipico fenomeno elettrostatico molto simile a livello fisico e logico a quello di una scarica elettrica che avviene tra due piastre di un condensatore piano quando la differenza di potenziale tra di esse supera la cosiddetta rigidit\u00e0 dielettrica del mezzo fisico frapposto, in questo caso l'aria atmosferica (\"modello a condensatore\").\nA livello microscopico la scarica sarebbe generata dalle particelle cariche negativamente presenti sulla superficie esterna della nube, che vengono attratte dalle particelle positive presenti nel suolo. Si genera quindi una differenza di potenziale. Sono state studiate varie cause che includono le perturbazioni atmosferiche (vento, umidit\u00e0, attrito e pressione atmosferica), ma anche l'impatto di particelle provenienti dal vento solare e l'accumulo di particelle solari. Anche le particelle di ghiaccio all'interno della nuvola sono ritenute essere un elemento fondamentale nello sviluppo dei fulmini, in quanto possono provocare la separazione forzata delle particelle con cariche positive e negative, contribuendo cos\u00ec all'innesco della scarica elettrica.\nIl meccanismo di formazione \u00e8 solitamente il seguente: dalla nuvola ha inizio un canale ionizzato (detto \"canale di prescarica\") che avanza nell'aria verso il basso, muovendosi a tratti con avanzamenti rapidi dell'ordine dei 50 metri e pause nell'ordine di 50 microsecondi, in modo che la velocit\u00e0 media risultante dell'avanzamento sia di circa 1\u00a0metro/microsecondo. Quando il canale ionizzato, che appare debolmente luminoso e presenta irregolarit\u00e0 di percorso e ramificazioni, raggiunge il punto di contatto con il suolo (o su una linea elettrica ad esempio) fluisce verso terra una elevata corrente dovuta alla scarica quasi completa del canale ionizzato (\"scarica di ritorno\"), la quale inizia dal suolo e si propaga verso la nube con una velocit\u00e0 di circa 10% - 30% di quella della luce rendendo via via notevolmente luminoso il condotto di fulmine e le sue ramificazioni. \u00c8 possibile riprodurre il fenomeno fisico del fulmine tramite apparecchiature quali elettrofori, come ad esempio quello di Van de Graaff, sebbene il controllo di queste scariche elettostatiche sia limitato.\nRilevazione.\nI fulmini possono essere rilevati tramite strumenti ad antenna o a satellite, detti fulminometri; tramite l'elaborazione dei dati, spesso insieme ad un radar, \u00e8 possibile stimare il numero di scariche elettriche e l'evoluzione e propagazione di un temporale in corso (nowcasting).\nPericolosit\u00e0.\nUn corpo colpito da un fulmine viene riscaldato, e le grandi correnti in gioco possono, a seconda dei casi, incendiarlo o fonderlo all'istante; quando un fulmine si scarica nell'acqua, essa pu\u00f2 vaporizzarsi.\nQuando un fulmine colpisce una persona, si parla di fulminazione (mentre si parla di folgorazione per indicare le lesioni violente prodotte dalle scariche elettriche provenienti dagli impianti industriali): in una frazione di secondo un fulmine pu\u00f2 danneggiare il cervello e arrestare il battito cardiaco. Dato che l'impulso elettrico \u00e8 caratterizzato anche da alte frequenze, parte della corrente scorre sull'esterno del corpo, ustionando in particolar modo la pelle. Si stima che in tutto il mondo, nell'arco di un anno, pi\u00f9 di mille persone vengano colpite da un fulmine.\nAnche se una persona non viene colpita direttamente, un fulmine pu\u00f2 comunque provocare danni gravi. L'onda d'urto pu\u00f2 investire le persone vicine, spostandole e stordendole. Se il fulmine si scarica su un albero, questo esplode a causa della improvvisa vaporizzazione della linfa, proiettando schegge. Essere colpiti da un fulmine \u00e8 un evento improbabile, ma non rarissimo, se non si adottano adeguate precauzioni quando pu\u00f2 manifestarsi. Per ridurne i rischi si utilizzano i parafulmini. Le scariche elettriche sono attratte dalla presenza di materiali conduttori oppure di energia nelle sue varie forme, e, a parit\u00e0 di materiale, tendono a concentrarsi sulle punte. Infatti, la densit\u00e0 di carica elettrica (rapporto tra la carica del corpo e la sua superficie) misurabile in un materiale conduttore risulta massima nelle sue punte e sui suoi spigoli, dove tendono a concentrarsi le particelle elettriche libere, in quanto essendo la carica \"q\" costante, al diminuire della superficie \"S\" del corpo aumenta la densit\u00e0 di carica: \u00e8 in base a questo principio che funziona il parafulmine.\nLa casa, ed in generale i luoghi al chiuso costituiscono un riparo sicuro in caso di temporale. All'interno si consiglia di:\nAl chiuso i cellulari sono sicuri da utilizzare in quanto il loro campo elettromagnetico \u00e8 troppo debole per attrarre in forma significativa i fulmini.\nL'automobile e gli aeroplani sono pressoch\u00e9 sicuri perch\u00e9 sono una gabbia di Faraday e quindi isolano l'ambiente interno dai campi elettrostatici presenti al loro esterno.\nIn mancanza di un luogo chiuso, la posizione pi\u00f9 sicura \u00e8 quella in cui si sta piegati sulle proprie ginocchia, senza stare in piedi o sdraiati sul terreno, evitando di stare in gruppo con altre persone. La prossimit\u00e0 di elementi sporgenti, come alberi, e pali e il contatto con masse d'acqua, come il mare e i laghi, \u00e8 fonte di rischio. Il corpo umano \u00e8 esso stesso un conduttore elettrico: per questo la posizione piegata sulle ginocchia, e isolata dagli altri, \u00e8 quella che minimizza la superficie conduttrice e di scambio termico che potrebbe attrarre un fulmine.\nNella storia.\nNella religione e nella mitologia di numerosissimi popoli l\u2019entit\u00e0 suprema o divinit\u00e0 di un pantheon politeistico veniva concepita in forte connessione con il cielo e con le manifestazioni meteorologiche: tra cui quella del fulmine, il cui nome a volte coincide con quello della divinit\u00e0. Nelle religioni politeistiche \u00e8 spesso il principale attributo delle divinit\u00e0 sovrane come: Zeus, Giove, Teshup degli Ittiti, il germanico Thor e Perun degli antichi Slavi. Anche nella mitologia e fede ebraica si crede sia il Signore Dio a scaraventare le sue saette dal suo padiglione, come affermano Giobbe e i versi del libro dei Salmi, scritti per lo pi\u00f9 dal re Davide.\nLa credenza che tale fenomeno fosse un evento divino \u00e8 sopravvissuta nelle religioni monoteistiche fino al XVIII secolo quando Benjamin Franklin invent\u00f2 il parafulmine, dimostrando che le dinamiche relative ad esso fossero prive di una qualsiasi volont\u00e0 e scopo."}
{"id": "697228", "revid": "1833487", "url": "https://it.wikipedia.org/wiki?curid=697228", "title": "Folignano", "text": "Folignano (\"Fiagn\u00e0\" in dialetto ascolano) \u00e8 un comune italiano di abitanti della provincia di Ascoli Piceno nelle Marche.\nGeografia fisica.\nFolignano sorge su una collina a sud di Ascoli Piceno, tra il Colle San Marco a ovest e il comune di Maltignano a est. Territorio di confine con l'Abruzzo, dista pochi chilometri dal capoluogo di provincia e circa 35\u00a0km dal mare Adriatico.\nFolignano \u00e8 l'unico comune piceno, insieme al confinante Maltignano, ad estendersi interamente a sud del fiume Tronto.\nIl territorio comunale, prevalentemente collinare, \u00e8 attraversato dal torrente Marino, che da sud-ovest scorre in direzione nord fino a confluire nel Tronto. L'altitudine del territorio diminuisce gradualmente scendendo verso la vallata del Tronto. Ad est del Marino, continuando verso la Val Vibrata, il paesaggio \u00e8 piano e meno scosceso; mentre la porzione sud-occidentale \u00e8 pi\u00f9 impervia, sviluppandosi nel settore pedemontano posto alle falde della Montagna dei Fiori e del Colle San Marco. \nNella porzione nord-orientale si erge la collina di Rocca di Morro, dalla quale si dirama il lungo crinale che si estende fino al Mare Adriatico e che separa la Valle del Tronto da quella del Vibrata.\nIl territorio di Folignano \u00e8 situato nella Valle del Tronto. A nord confina con Ascoli Piceno, a est con Maltignano, a sud con i comuni abruzzesi di Civitella del Tronto e Sant'Egidio alla Vibrata e ad ovest sempre con Ascoli Piceno.\nNella classificazione sismica della protezione civile \u00e8 identificato come \"Zona 2\", cio\u00e8 zona a sismicit\u00e0 media, mentre nella classificazione climatica \u00e8 contrassegnato come \"Zona D\".\nOrigini del nome.\nL'origine del nome non \u00e8 mai stata accertata. Si pensa che esso derivi dal latino \"fu lignum\" che stava ad indicare la massiccia presenza di boschi intorno al paese. Secondo altre tesi il paese deve il suo nome al \"castrum faundanianum\" (oggi Castel Folignano), un avamposto difensivo medievale di cui ancora oggi si conservano i ruderi.\nStoria.\nA testimoniare un passato preromano sono le necropoli picene che sono state rinvenute nei pressi di Folignano e della frazione di Piane di Morro, in quest'ultima \u00e8 stata ritrovata una spada di bronzo con una particolare elsa \"ad antenne\". Gi\u00e0 in epoca romana il colle di Rocca di Morro era un punto strategico noto come \"Castrum Muricae\". Nell'attuale territorio comunale erano presenti anche delle ville romane. Con la caduta dell'Impero Romano e l'avvento del Medioevo inizi\u00f2 il periodo dell'incastellamento. Le ville vennero abbandonate e sulla sommit\u00e0 dei colli furono edificati castelli fortificati, tra cui si ricordano nella zona il Castello di Pigna, di San Gennaro, di San Cipriano e di Rocca di Morro. San Cipriano e San Gennaro erano anche a capo di due sindicati dipendenti dalla citt\u00e0 di Ascoli Piceno. Dall'anno 996 viene anche citato \"Castrum Fundanianum\", l'attuale Castel Folignano, principale fortificazione della zona di confine meridionale. Nel XVI secolo Castel Folignano decade e il centro sociale e amministrativo si sposta a \"Sancti Jennari de Folignano\", l'attuale Folignano. Inizialmente la Villa di San Gennaro era composta da 4 nuclei distinti, \"Piedi la Villa\", \"Spiazzo\", \"Colle Pasquale\" e \"Capo la Villa\". Durante il Risorgimento il territorio \u00e8 stato coinvolto ad eventi legati al brigantaggio, soprattutto dovuti alla posizione frontaliera del comune e alla sua vicinanza con la roccaforte borbonica di Civitella. Nel dopoguerra con l'espansione demografica i 4 nuclei si fondono nell'unico centro urbano attuale di Folignano. Inoltre si vengono a formare nuove frazioni moderne, \"Villa Pigna\", \"Case di Coccia\" e \"Piane di Morro\".\nGeografia antropica.\nFrazioni.\nIl comune di Folignano ha 7 frazioni (Case di Coccia, Castel Folignano, Piane di Morro, Sant'Antonio, San Benedetto, San Cipriano, Villa Pigna). \nSport.\nLa principale squadra di calcio l'A.S.D. Ciabbino, gi\u00e0 militante nel campionato di Eccellenza, \u00e8 confluita nella societ\u00e0 A.S.D. Atletico Ascoli, l\u2019altra squadra \u00e8 il Vigor Folignano (Seconda Categoria)."}
{"id": "697229", "revid": "118411214", "url": "https://it.wikipedia.org/wiki?curid=697229", "title": "Sonicazione", "text": "La sonicazione \u00e8 un termine utilizzato per descrivere l'utilizzo di onde acustiche, in particolare ultrasoniche, per vari scopi. In laboratorio la sonificazione \u00e8 normalmente condotta con l'ausilio di un \"sonificatore\", un apparecchio che genera vibrazioni meccaniche amplificate sfruttando corrente elettrica ad elevata frequenza prodotta da un generatore. Gli ultrasuoni vengono trasmessi in una vasca contenente acqua, che pu\u00f2 essere anche termostatata a varie temperature. La cavitazione sonica \u00e8 l'effetto energetico che viene fondamentalmente sfruttato.\nLa sonicazione permette di velocizzare la dissoluzione dei soluti in determinati solventi, utile soprattutto nei casi pi\u00f9 problematici. Un utilizzo importante riguarda la preparazione di campioni per NMR. Altro utilizzo fondamentale consiste nel provvedere energia per originare reazioni sonochimiche. In ambito biologico la sonicazione permette di estrarre efficacemente enzimi e proteine per lisi di membrane cellulari di batteri o colture cellulari.\nAltri utilizzi riguardano l'estrazione da un terreno di sostanze da sottoporre ad analisi e la pulizia di oggetti su larga scala."}
{"id": "697230", "revid": "120903128", "url": "https://it.wikipedia.org/wiki?curid=697230", "title": "Loro Bori\u00e7i", "text": "Carriera.\nClub.\nArriv\u00f2 in Italia nel 1941, dove disput\u00f2 due campionati con la maglia della Lazio, senza ottenere molta fortuna (19 partite, 4 reti totali). \u00c8 stato il capitano della Nazionale albanese che nel 1946 vinse la Coppa dei Balcani.\nNegli anni sessanta \u00e8 stato allenatore dell'Albania e in suo onore \u00e8 stato dato il nome dello Stadio di Scutari, impianto casalingo del Vllaznia, ex squadra di Bori\u00e7i. Successivamente ha maturato anche un'esperienza come commissario tecnico della Cina negli anni settanta."}
{"id": "697231", "revid": "125392526", "url": "https://it.wikipedia.org/wiki?curid=697231", "title": "Salvatore Bruno", "text": "Con 98 reti all'attivo (oltre ad un'ulteriore rete segnata nei play-out) \u00e8 al ventesimo posto come marcatore pi\u00f9 prolifico della Serie B.\nBiografia.\nNativo di Napoli, pu\u00f2 essere considerato piacentino d'adozione avendo la residenza a Rottofreno (PC) mentre la moglie \u00e8 originaria di Pianello (PC).\nCarriera.\nGiocatore.\nGli inizi.\nCresce nel , con cui debutta in Serie A poco pi\u00f9 che diciottenne nella stagione 1997-1998, quella della retrocessione dei partenopei. Il suo esordio avviene grazie al mister Giovanni Galeone che il 18 gennaio 1998 lo fa esordire titolare in Napoli- (0-3). Quell'anno scender\u00e0 in campo altre 2 volte. La stagione successiva passa alla , in Serie C1, dove riesce a ritagliarsi un buon spazio (29 gare, 5 reti) in un'annata storica per i gialloblu che conquistano la promozione in serie B.\nL'approdo al Chievo Verona ed i vari prestiti.\nNella stagione 1999-2000 il giocatore diventa di propriet\u00e0 del , la societ\u00e0 veronese lo ha praticamente sempre ceduto in prestito ad altri club. Dopo aver collezionato 2 presenze con i giallobl\u00f9 ad inizio stagione, a settembre 1999 passa alla , in Serie C1. Scende in campo 26 volte mettendo a segno 3 reti. L'annata 2000-2001 lo vede diviso tra la , con la quale gioca fino a gennaio (13 presenze, 2 reti), e l'Alzano Virescit, dove gioca nel primo semestre del 2001 con 13 presenze e 2 reti.\nLa stagione 2001-2002 \u00e8 l'ultima di Bruno in Serie C1. Con l' segna 15 reti in 32 presenze e risulta fondamentale per la promozione dei bianconeri in Serie B. L'anno successivo rimane ai bianconeri in cadetteria, giocando 33 partite con 10 reti.\nNell'estate 2003 il Chievo decide ancora una volta di non puntare sul giocatore, e lo presta all'. Con i marchigiani ritrova la Serie A a pi\u00f9 di cinque anni dal suo debutto nella massima serie. Qui calca il campo 8 volte senza mai andare a segno. A gennaio 2004 passa al , in Serie B. Con i \"galletti\" segna 5 gol in 19 partite di campionato.\nAnche nella stagione successiva, quella 2004-2005 milita in due squadre distinte: inizia con il (16 presenze e 2 gol), per poi passare, a gennaio 2005, al , con 14 presenze e 3 reti in Serie B.\nTra agosto 2005 e giugno 2006 disputa il campionato di Serie B nel . In Lombardia ritrova un buon numero di gol (13, in 37 partite).\nNella stagione 2006-2007 il Chievo decide, inizialmente, di tenere nella propria rosa il giocatore. Bruno, tuttavia, viene utilizzato poco in campionato, trovando pi\u00f9 spazio tra Coppa UEFA e Coppa Italia.\nGli anni al Modena.\nNel gennaio 2007 viene acquistato in compropriet\u00e0 dal , che disputa il campionato cadetto e dove rester\u00e0 anche nelle due stagioni successive. Al termine della stagione 2009-2010 non trova l'accordo con la societ\u00e0 emiliana da cui si svincola. Con il , disputa in totale, 125 partite condite da 52 marcature.\nIl passaggio al Sassuolo.\nIl 10 agosto 2010 firma con il , che ne annuncia l'ingaggio con un comunicato che appare sul sito della societ\u00e0, ritrovando gli ex compagni di squadra Michele Troiano e Andrea Catellani anch'essi passati al Sassuolo. Il 20 settembre 2010, nel posticipo della 5\u00aa giornata del campionato 2010-2011 contro il segna il suo primo gol con la maglia nero-verde su calcio di rigore da lui stesso procurato. Il 1\u00ba novembre 2010 segna la sua prima doppietta, nel posticipo della 12\u00aa giornata contro il , nella rocambolesca vittoria per 4-3. \nJuve Stabia.\nIl 31 luglio 2012 firma un contratto biennale con la . Il giocatore si era gi\u00e0 aggregato in ritiro con compagni dal 26 luglio. Esordisce con le \"vespe\" il 12 agosto contro il (vittoria per 3-0) nell'incontro valido per il secondo turno di Coppa Italia, disputando tutta la gara. Debutta in campionato alla prima giornata in Juve Stabia- (1-3), giocando titolare. La prima rete con i campani arriva alla quinta giornata su calcio di rigore contro il (1-2 per i lombardi).\nIl 20 ottobre in -Juve Stabia (2-4), riporta lo stiramento al flessore dopo aver segnato la quarta rete dei campani, rimanendo fermo per un mese. Rientra in campo alla sedicesima giornata contro l'Empoli, sostituendo Tomas Danilevi\u010dius al 27' della seconda met\u00e0 di gioco.\nRitorno al Modena e passaggio al Real Vicenza.\nNell'estate del 2013 ritorna al , dove colleziona 7 presenze ma non riesce a mettere a segno alcun goal. Nel 2014 viene ceduto al Real Vicenza. Con la compagine veneta, realizza sedici reti nel girone A di Lega Pro, diventando capocannoniere del torneo.\nIl finale di carriera.\nIl 19 giugno 2015 viene acquistato dalla , sempre in Lega Pro. Segna il primo gol con la squadra lombarda il 6 settembre 2015, nella prima di campionato contro il .\nNell'estate 2018 passa tra i dilettanti del Rezzato in Serie D. Al termine della stagione 2018-19, rimasto svincolato, partecipa al raduno dei calciatori senza contratto a Coverciano.\nAd agosto 2019 si accasa alla Vigor Carpaneto, sempre in Serie D. Al termine della stagione, passa all'Agazzanese in Eccellenza. Nel settembre del 2020 inizia a frequentare a Coverciano il corso UEFA A per poter allenare le prime squadre fino alla Serie C ed essere allenatori in seconda in Serie A e B.\nNell'ottobre 2021, a seguito del perdurare di problemi fisici che ne limitano il rendimento, annuncia ufficialmente l'addio al calcio giocato.\nAllenatore.\nDue mesi dopo il ritiro entra nello staff tecnico del , agli ordini dell'allenatore Cristiano Scazzola, come preparatore degli attaccanti.\nStatistiche.\nPresenze e reti nei club.\n\"Statistiche aggiornate al 24 ottobre 2021.\""}
{"id": "697234", "revid": "1442080", "url": "https://it.wikipedia.org/wiki?curid=697234", "title": "Ernst Ocwirk", "text": "Carriera.\nGiocatore.\nClub.\nCominci\u00f2 la sua carriera nel 1938 nelle giovanili del FC Stadlau. In seguito pass\u00f2 al Floridsdorfer, ma gli anni pi\u00f9 ricchi di soddisfazioni per lui furono quelli dal 1947 al 1956, da lui trascorsi nell'Austria Vienna. \nNel 1956 si trasfer\u00ec in Italia, ingaggiato per 30 milioni dalla Sampdoria su suggerimento dell'allenatore Lajos Czeizler, e fortemente voluto da Alberto Ravano, rimanendovi per 5 campionati, segnando 39 reti in 164 partite in Serie A e diventando uno degli idoli della tifoseria blucerchiata, contribuendo nella stagione 1960-1961 alla conquista del quarto posto finale, miglior risultato dei blucerchiati fino ad allora. Nel 1961-1962 torn\u00f2 a giocare un'ultima stagione nell'Austria Vienna, dopo la quale si ritir\u00f2 ed intraprese, subito dopo quella di calciatore, la carriera di allenatore.\nNazionale.\nDurante la sua militanza all' vest\u00ec per 60 volte la maglia della Nazionale austriaca (in precedenza aveva disputato due partite con la selezione austriaca durante la militanza al ), mettendo a segno 6 reti; nel 1954 l'Austria si classific\u00f2 terza al mondiali di Svizzera, e Ocwirk segn\u00f2 una rete nella finale per il terzo posto vinta 3-1 contro l'Uruguay.\nAllenatore.\nDapprima fu ingaggiato dalla stessa Sampdoria (1962-1965) poi, dopo l'esonero, ritorn\u00f2 in patria ad allenare l'Austria Vienna (1965-1970). In seguito, allen\u00f2 in Germania il (1970-1971), stagione nella quale la sua squadra arriv\u00f2 in finale di DFB-Pokal, e infine nuovamente in Austria, nell'Admira/Wacker (1971-1973).\nPochi anni dopo si ammal\u00f2 di sclerosi laterale amiotrofica (SLA o malattia di Lou Gehrig), malattia gravissima, tanto che mor\u00ec prematuramente, a soli 53 anni, il 23 gennaio 1980."}
{"id": "697235", "revid": "729019", "url": "https://it.wikipedia.org/wiki?curid=697235", "title": "Chavo Classic", "text": "\u00c8 figlio di Salvador \"Gory\" Guerrero, fratello di Mando, H\u00e9ctor ed Eddie e padre di Chavo Guerrero Jr..\nHa lottato in numerose federazioni americane come l'Universal Wrestling Federation, l'American Wrestling Association e la World Wrestling Entertainment. In quest'ultima, Guerrero \u00e8 stato il pi\u00f9 anziano detentore del Cruiserweight Championship.\nDopo la sua morte, gli \u00e8 stato dedicato l'episodio 1\u00d707 \"Il primo incontro dal vivo\" della nota serie televisiva Glow.\nCarriera.\nAll'inizio della sua carriera, Guerrero fu impegnato in feud contro Roddy Piper in California e con Atsushi Onita in Giappone per molti titoli dei pesi leggeri.\nCombatteva di solito in coppia con i suoi fratelli Mando e H\u00e9ctor. Prima di essere messo sotto contratto con la World Wrestling Entertainment, il momento pi\u00f9 alto nella sua carriera lo raggiunse negli anni ottanta, quando lott\u00f2 nell'American Wrestling Association assieme a Mando in un feud contro Paul Diamond e Pat Tanaka per l'AWA World Tag Team Championship.\nNel 2004 Guerrero cominci\u00f2 a lavorare per la WWE, unendosi a suo figlio Chavo Jr. in un feud contro suo fratello Eddie. Durante la sua permanenza in WWE, dove combatt\u00e9 con il nome di Chavo Classic, Guerrero ebbe un breve regno da Cruiserweight Champion, che perse contro Rey Mysterio, diventando il pi\u00f9 vecchio Cruiserweight Champion della storia. Il 15 giugno 2004 fu licenziato dalla WWE per non aver presenziato ad un house show di \"SmackDown!\" svoltosi due giorni prima.\nMorte.\nL'11 febbraio 2017 Guerrero \u00e8 deceduto per un cancro al fegato all'et\u00e0 di 68 anni; oggi riposa nel cimitero \"Mountain View\" di Williams, Arizona."}
{"id": "697238", "revid": "34119", "url": "https://it.wikipedia.org/wiki?curid=697238", "title": "Ernia ombelicale", "text": ""}
{"id": "697254", "revid": "125750474", "url": "https://it.wikipedia.org/wiki?curid=697254", "title": "Il professore matto", "text": "Il professore matto (\"The Nutty Professor\") \u00e8 un film commedia del 1996, diretto da Tom Shadyac e interpretato da Eddie Murphy.\nSi tratta di un remake de \"Le folli notti del dottor Jerryll\" (1963), diretto ed interpretato da Jerry Lewis nella parte del protagonista, Julius Kelp, un goffo e trasandato ricercatore universitario. Entrambi i film parodiano il celebre romanzo di Robert Louis Stevenson \"Lo strano caso del dottor Jekyll e del signor Hyde\".\nQui Murphy ricopre il ruolo di Sherman Klump, un geniale quanto imbranato docente di genetica ma alle prese, a dispetto della pellicola di Lewis, con l'obesit\u00e0. Klump \u00e8 riuscito ad inventare uno speciale siero in grado di abbassare notevolmente i grassi corporei e indurre quindi la perdita di peso. Per conquistare una sua bellissima collega, decide di sperimentare il siero su di s\u00e9. L'esperimento riesce, ma lo scienziato si trova costretto ad assumere uno pseudonimo per il suo aitante alter ego, che comincer\u00e0 a dimostrare di possedere una personalit\u00e0 ben pi\u00f9 forte del timido professore. Cos\u00ec come nella pellicola originaria, la controparte magra, elegante ed arrogante di Klump si chiama \"Buddy Love\".\nOltre ad impersonare il protagonista Sherman Klump/Buddy Love, Eddie Murphy veste anche i panni dei rozzi e obesi familiari di Klump (escluso il nipote Ernie \"Hercules\" Klump Jr.) e di Lance Perkins, una parodia di Richard Simmons. Inoltre Dave Chappelle, ritenuto l'erede cabarettistico di Murphy, assume qui il ruolo di un comico provocatore. James Coburn e Montell Jordan appaiono in alcuni ruoli cameo.\nIl film \u00e8 al 70\u00ba posto tra i \"100 film pi\u00f9 divertenti\", secondo la rete televisiva \"Bravo\".\nTrama.\nAl Wellman College, migliaia di criceti hanno invaso il campus dopo essere stati accidentalmente rilasciati da Sherman Klump, un professore morbosamente obeso e di buon cuore. Nel frattempo, Sherman ha creato una formula sperimentale che ricostruisce il DNA di una persona obesa in un modo da consentire loro di perdere peso pi\u00f9 facilmente.\nDopo la sua conferenza, Sherman incontra e si innamora subito di Carla Purty, una laureata in chimica che \u00e8 una grande fan del suo lavoro. Dopo una cena con la sua famiglia composta esclusivamente da persone obese, Sherman chiede a Carla un appuntamento, che lei accetta, con grande sorpresa di Sherman. L'appuntamento inizia bene, con Carla che mostra ammirazione per il lavoro di Sherman, ma l'odioso comico ospite del club, Reggie Warrington, lo prende in giro pubblicamente per il suo peso. Sherman inizialmente ci ride su, ma il comico diventa sempre pi\u00f9 offensivo nei suoi confronti, e il professore ne resta visibilmente infastidito. Fattasi notte, si reca nel laboratorio del college e mette alla prova il suo siero su se stesso, diventando magro e sportivo. Subito il timido professore diventa un irruento ragazzo che si fa chiamare Buddy Love, si dice amico di Sherman e fa una corte spietata a Carla.\nLa giovane professoressa \u00e8 naturalmente colpita dalla esuberanza e dalla vivacit\u00e0 di Buddy, accettando di uscire con lui, ma proprio nel corso di una di queste serate Sherman scopre che la sostanza ha effetto limitato e, nei momenti meno opportuni, il fisico riacquista le vecchie fattezze. Buddy inoltre inizia a sviluppare una personalit\u00e0 indipendente a causa degli aumentati livelli di testosterone della trasformazione, passando gradualmente dal suo normale s\u00e9 bonario a pervertito e super sicuro di s\u00e9. L'assistente di laboratorio Jason, buon amico di Klump, lo vede fuggire dal locale quando il siero inizia a svanire, e nota che Buddy ha lasciato una carta di credito con il nome Klump sul bancone del locale, quindi lo pedina verso la sua macchina credendo fosse un ladro fino a quando non assiste involontariamente alla trasformazione di Buddy in Sherman.\nLa mattina successiva, il rettore Dean Richmond organizza un incontro tra Sherman e il facoltoso uomo d'affari Harlan Hartley al Ritz per dimostrare l'efficienza del siero nella speranza di ottenere la sovvenzione di $ 10.000.000 di Hartley al dipartimento di scienze. Buddy arriva per\u00f2 al Ritz fingendo di essere amico di Sherman. Quando Richmond lo vede, Carla chiede a Buddy di sostituire Sherman prendendosi tutto il merito del suo lavoro. Hartley e Richmond rimangono stregati dalla sua esuberanza e Richmond lo invita ad un ricevimento la sera successiva per la dimostrazione effettiva. Nel frattempo, Buddy rimorchia tre belle donne, con grande rabbia e disgusto di Carla, che lo scarica e se ne va; fregandosene, Buddy invita le donne e molte altre persone a casa sua per la notte per dare una festa e va a letto con le tre donne.\nRichmond non solo licenzia Sherman, ma gli dice allegramente che Buddy prender\u00e0 il suo posto. Dopo aver visto un video provocatorio del suo alter ego, Sherman decide di averne avuto abbastanza di Buddy e decide di distruggere tutti i campioni di siero, cosa che fa con l'aiuto di Jason, e sistemare le cose con Carla e ottenere la borsa di studio da Hartley. Sfortunatamente, Buddy ha pianificato questo nascondendo un campione del siero in una delle lattine dello shake dietetico di Sherman, il quale lo beve e si trasforma di nuovo in Buddy. Jason cerca di impedirgli di andare alla festa, ma Buddy lo mette al tappeto con un pugno in faccia e se ne va.\nAl ballo, Buddy mostra gli effetti del siero al pubblico, ma Jason arriva in tempo e affronta Buddy, poich\u00e9 ha scoperto che ha intenzione di bere una grossa somma della pozione per sbarazzarsi di Sherman per sempre. Sherman inizia a combattere Buddy dall'interno, e alla fine si trasforma in se stesso e ammette i suoi misfatti al pubblico scioccato, inclusi i suoi genitori e Carla, dichiarando che Buddy era chi pensava che lui e tutti gli altri volessero che fosse, e che dovrebbe accettare se stesso per quello che \u00e8. Sherman e Carla rimangono amici e condividono un ballo insieme. Richmond riassume Sherman e Hartley gli dona l'intera cifra della donazione perch\u00e9 lo ritiene \"uno scienziato brillante e un gentiluomo\".\nProduzione.\nLe riprese della pellicola sono state effettuate principalmente fra Los Angeles, Beverly Hills ed altri luoghi; vennero sfruttati:\nDistribuzione.\nLa pellicola \u00e8 stata distribuita nelle sale cinematografiche statunitensi a partire dal 28 giugno 1996. In italia invece, il 15 novembre dello stesso anno.\nAccoglienza.\nIncassi.\nNel primo week-end di programmazione in Nord America, il film guadagn\u00f2 ; al termine della programmazione, aveva incassato in Nord America e nel resto del mondo, per un totale globale di .\nCritica.\nSull'aggregatore di recensioni Rotten Tomatoes, il film ha un indice di gradimento del 64%, con un voto medio di 5,9 su 10 basato su 55 recensioni professionali. Su Metacritic ha un punteggio di 62 su 100, sulla base di 20 recensioni.\nSequel.\nNel 2000 ne usc\u00ec un sequel, \"La famiglia del professore matto\", diretto da Peter Segal."}
{"id": "697255", "revid": "438678", "url": "https://it.wikipedia.org/wiki?curid=697255", "title": "Antiorario", "text": ""}
{"id": "697257", "revid": "38120", "url": "https://it.wikipedia.org/wiki?curid=697257", "title": "Rossini (cocktail)", "text": "Il Rossini \u00e8 una variante dei cocktail Bellini, Tintoretto e Mimosa, messa a punto verso la met\u00e0 del XX secolo. Viene preparato con purea fresca di fragola e prosecco.\nSi serve in fl\u00fbte e ha un sapore fresco e rinfrescante.\nIl nome rende omaggio al compositore Gioachino Rossini.\nIl cocktail \u00e8 composto da 1/3 di frullato di fragole e 2/3 di prosecco freddo.\nPreparazione.\nLa preparazione del cocktail consiste nella semplice unione di tutti gli ingredienti nel bicchiere assieme a del ghiaccio.\nL'unico dettaglio \u00e8 la purea di fragole, l'unico sistema per ottenerla \u00e8 frullare le fragole; infatti, essendo queste un frutto senza succo, la polpa della fragola va tritata con il frullatore; la purea ottenuta andr\u00e0 poi mescolata assieme ad alcune gocce di succo di limone ed alcune gocce di sciroppo di zucchero."}
{"id": "697258", "revid": "1658", "url": "https://it.wikipedia.org/wiki?curid=697258", "title": "Rinorragia", "text": ""}
{"id": "697259", "revid": "11959", "url": "https://it.wikipedia.org/wiki?curid=697259", "title": "Abassidi", "text": ""}
{"id": "697260", "revid": "11959", "url": "https://it.wikipedia.org/wiki?curid=697260", "title": "Abbassidi", "text": ""}
{"id": "697261", "revid": "9", "url": "https://it.wikipedia.org/wiki?curid=697261", "title": "Ferdinando Gregorovius", "text": ""}
{"id": "697262", "revid": "327773", "url": "https://it.wikipedia.org/wiki?curid=697262", "title": "Ceque", "text": "Ceque (quechua: \"siq'i\"), in quechua, spesso riportato con il plurale spagnolo \"ceques\", identifica delle linee immaginarie, che partendo dal centro del Cuzco si irradiavano verso tutto il l'impero inca.\nInterpretazione.\nLungo queste linee erano disposti diversi luoghi od oggetti sacri che erano onorati dagli Inca per una particolare appartenenza alla loro mitologia.\nQuesti luoghi od oggetti, detti \"huaca\", potevano essere delle pi\u00f9 svariate nature. Comprendevano fontane, appezzamenti di terreno, pietre, abitazioni e qualsiasi cosa potesse essere ricondotta ad una manifestazione del sacro.\nErano divisi in gruppi e ciascun gruppo era affidato alla cura di una determinata parte sociale, identificata in una panaca imperiale o in un ayllo (\"ayllu\").\nErano almeno quattrocento ed erano equamente divisi in quattro suddivisioni principali, attribuite secondo l'appartenenza a ciascuna delle regioni in cui era diviso l'impero.\nAnche il Cuzco era suddiviso in quattro quartieri, con gli stessi nomi delle regioni dell'impero, \"Chinchaysuyo\" a nord, \"Collasuyo\" a sud, \"Antisuyo\" ad est, e \"Cuntisuyo\" a ovest.\n\"Cuntisuyo\" comprendeva 14 \"ceque\", gli altri settori 9 ciascuno. Ognuno di questi \"ceque\" raggruppava, poi, a sua volta un numero variabile di luoghi sacri.\nOgnuno di questi quartieri era suddiviso, secondo un concetto di tripartizione, in tre componenti distinte: \"Collana, Payan\" e \"Cayao\", dove \"Collana\" avrebbe indicato i conquistatori primigeni, \"Payan\" le popolazioni autoctone conquistate e \"Cayao\" i discendenti dalle unioni dei primi due gruppi.\nCome abbiamo visto ogni quartiere comprendeva nove \"ceque\" ed ogni \"ceque\" si suddivideva in tre sottogruppi di tre, chiamati \"Collana, Payan\" e \"Cayao\", quindi, ad esempio, \"Collasuyo\" aveva tre ceque \"Collana,\" tre ceque \"Payan\" e tre ceque \"Cayao\". \nFaceva eccezione \"Cuntisuyo\" che aveva 14 \"ceque\".\nLe \"panaca\" dei primi dieci imperatori conservavano il loro nome nell'attribuzione del ceque relativo, in luogo del nome generico di \"Collana, Payan, Cayao\".\nIl sistema, piuttosto complesso, serviva a determinare, per ciascuna componente sociale la responsabilit\u00e0 della manutenzione e del culto dei luoghi sacri attribuita a ciascuna di essi.\nDobbiamo a Bernab\u00e9 Cobo, nel capitolo da lui dedicato alla \"relaci\u00f3n de los ceques\", la completa enunciazione dei singoli luoghi sacri e dei gruppi deputati al loro culto.\nCrist\u00f3bal de Molina, (\"el Cuzque\u00f1o\"), descrivendo la ricorrenza della Citua, la cerimonia annuale dell'espulsione del male, a cui erano preposti tutti i gruppi compresi nella configurazione politica del Cuzco, ci fornisce, seppur con qualche variante, un riscontro alla enunciazione di \"Cobo\".\nSecondo lui i gruppi sociali, preposti alla salvaguardia dei ceque, erano dieci per le panaca imperiali e dieci per i restanti ayllo, ma queste considerazioni non infirmano l'assunto enunciato da \"Cobo\".\nLe indagini dei moderni studiosi di etnologia incaica hanno voluto interpretare la suddivisione della popolazione inca, secondo le linee dei ceque, alla luce di un corrispondente sistema di organizzazione matrimoniale. Queste ipotesi, magistralmente esposte da \"R.T. Zuidema\", non trovano tutti d'accordo e sono, attualmente, oggetto di accese discussioni."}
{"id": "697263", "revid": "1442080", "url": "https://it.wikipedia.org/wiki?curid=697263", "title": "Walter Schachner", "text": "Carriera.\nGiocatore.\nClub.\nInizia a giocare nella squadra della sua citt\u00e0, che milita nella seconda divisione austriaca. Rimane in questo campionato fino al 1978, quando viene acquistato dall' ed esordisce cos\u00ec in massima serie. Con la maglia dei \"Violetti\" vince tre titoli nazionali in altrettante stagioni (laureandosi anche capocannoniere nel 1979 e nel 1980) ed una Coppa.\nSchachner si trasferisce in Italia nell'estate del 1981, quando viene acquistato dal neopromosso per 700 milioni di lire: gli ultras della squadra romagnola cambiano in suo onore il proprio nome da \"Brigate Bianconere\" a \"Weisschwarz Brigaden\". Rimane in bianconero per due stagioni, mettendo a segno 17 gol in 58 presenze di campionato.\nNel 1983, complice la retrocessione in B della squadra, passa al per la cifra di 3 miliardi; gi\u00e0 nell'estate precedente l'austriaco sembrava sul punto di passare all', tuttavia il possibile scambio con Juary non si concretizz\u00f2. Rimane in granata per 3 anni, nei quali mette a segno 18 reti in 85 gare di campionato e diventa anche il capocannoniere della Coppa Italia 1983-1984.\nLasciata Torino, nell'estate del 1986 viene inizialmente acquistato dal del presidente Romeo Anconetani: in un primo momento i nerazzurri sono infatti ripescati a causa della retrocessione a tavolino dell', ma a pochi giorni dall'inizio del campionato il verdetto viene ribaltato. Schachner passa quindi all', senza essere riuscito a disputare nemmeno una gara ufficiale in nerazzurro. La permanenza in Irpinia dura due stagioni (48 presenze e 13 centri), al termine delle quali l'attaccante torna in Austria, appendendo gli scarpini al chiodo solo nel 1998, alle soglie dei 41 anni.\nNazionale.\nSchachner esordisce con la maglia dell' il 5 dicembre 1976 contro , in una gara valida per le qualificazioni al , ai quali l'Austria partecipa e nelle cui fila viene convocato. Gioca la prima gara contro la , dove segna il gol dell'1-0 (finir\u00e0 poi con la vittoria per 2-1), ma ritorna in campo solo contro l' nella seconda fase (sconfitta per 1-0), ed \u00e8 in campo anche nella \"famosa\" gara contro la : gli austriaci, a differenza degli avversari, sono gi\u00e0 fuori dai giochi, tuttavia riescono a batterli dopo 47 anni e, di fatto, ad eliminarli. La nazionale alpina si qualifica anche per il , e qui Schachner gioca tutte e cinque le gare da titolare: segna 2 reti nelle vittorie iniziali contro e del primo turno a gruppi.\nIn seguito viene impiegato anche nelle qualificazioni per le altre manifestazioni internazionali, ma l'Austria non riesce a parteciparvi. Disputa l'ultima gara il 17 agosto 1994, un'amichevole contro la , e si ferma a 23 reti in 64 presenze.\nAllenatore.\nDurante la stagione 1999-2000 inizia la carriera di allenatore con il FC Zeltweg che porta alla promozione dalla quarta alla terza divisione austriaca.\nLe stagioni 2000-2001 e 2001-2002 lo vedono alla guida del FC K\u00e4rnten nella seconda divisione austriaca. Il primo anno riesce a condurre la squadra alla promozione nella Bundesliga austriaca e a vincere la coppa nazionale. L'anno seguente vince la supercoppa austriaca.\nNella stagione 2002-2003 Schachner allena l' nella Bundesliga austriaca fino ad inizio ottobre quando viene sostituito con Christoph Daum, nonostante l'ottimo avvio di stagione. Infatti, al momento dell'esonero la squadra \u00e8 in testa con 7 punti di vantaggio sulla seconda e ha appena sconfitto per 5-2 in coppa Uefa i campioni ucraini dello , allenati da Nevio Scala. Pochi giorni dopo il suo licenziamento viene ingaggiato dallo , che era al penultimo posto in classifica della Bundesliga austriaca. Il Grazer AK conclude la stagione al secondo posto dietro l'Austria Vienna.\nNella stagione 2003-2004 Schachner guida il Grazer AK alla vittoria del primo e finora unico campionato. Nella stessa stagione viene conquistata anche la coppa di lega.\nNel 2004-2005 il Grazer AK raggiunge il secondo posto in campionato e nel terzo turno preliminare di qualificazione alla Champions League affronta il di Rafael Ben\u00edtez, che poi vincer\u00e0 la competizione, riuscendo a vincere 1-0 il ritorno ad Anfield Road dopo la sconfitta casalinga per 2-0.\nNel gennaio 2006 si conclude la permanenza di Schachner sulla panchina del Grazer AK e si trasferisce sulla panchina del Monaco 1860, che si salva alla penultima giornata. Il club di Monaco in quegli anni vive un periodo difficile a causa di problemi economici. Schachner conclude il suo periodo tedesco nel marzo 2007, trasferendosi in aprile all'Austria K\u00e4rnten nella Bundesliga austriaca. Con una squadra formata da tanti nuovi giocatori, Schachner non ottiene i risultati sperati dalla dirigenza e viene esonerato nel dicembre dello stesso anno.\nNell'agosto 2008, Schachner sostituisce l'allenatore dell'Admira Wacker M\u00f6dling, Heinz Peischl, licenziato per aver ottenuto 1 punto in 5 partite, con la squadra in ultima posizione. Al termine della stagione l'Admira Wacker M\u00f6dling conclude al terzo posto. Inoltre, dopo 13 anni ritorna in finale di Coppa d'Austria, dove \u00e8 sconfitta per 1-3 dall'Austria Vienna.\nNella stagione 2009-2010 rimane sulla panchina l'Admira Wacker M\u00f6dling fino al 26 aprile 2010 quando viene sostituito dall'allenatore della Primavera, lasciando la squadra al terzo posto a 4 punti dalla testa a 6 giornate dalla fine, in piena lotta per la promozione.\nIl 1\u00ba marzo 2011 \u00e8 stato ingaggiato dal LASK Linz, con i quali \u00e8 per\u00f2 retrocesso in Erste Liga al termine della stagione."}
{"id": "697264", "revid": "767487", "url": "https://it.wikipedia.org/wiki?curid=697264", "title": "Claudio Lancinhouse", "text": "Carriera.\nInizia la carriera di DJ in piccoli locali e feste private, arrivando poi a lavorare presso la discoteca Number One di Corte Franca (BS). Inizia con la techno, poi trance e, dal 1992/93, sceglie di suonare musica Hardcore con lo pseudonimo \"DJ Lancinhouse\". Organizza cos\u00ec i primi party chiamati Hardcore Warriors, sviluppatisi poi in eventi pi\u00f9 grandi chiamati Ravestorm.\nSi esibisce in party internazionali: Street Parade di Zurigo, Shadowlands party in Spagna, Hardcore Nation in Italia, Mania nei Paesi Bassi, Mokum party in Germania, Hardcore 4 Life, Mysteryland, Energy, Industrial Strenght World tour, Thunderdome, Nightmare in Rotterdam, Slave to the rave, Ground Zero, Hardshock, Dominator.\nDal 1995 \u00e8 autore di produzioni discografiche e hits Hardcore: con DJ Jappo produce \"Rhythm EP\" e con gli Stunned Guys su Traxtorm Records produce \"Brain confusion EP\", \"Shout EP\" e \"Drum &amp; Bass\". Fa inoltre parte del progetto dance Mash insieme a DJ come Luca Belloni e Moroldo, e del progetto Free drink unitamente a Molella."}
{"id": "697266", "revid": "1833487", "url": "https://it.wikipedia.org/wiki?curid=697266", "title": "Angelo Rea", "text": "Carriera.\nCresce nelle giovanili del , con cui debutta tra i professionisti nel campionato di Serie C1 della stagione 2002-2003, disputando 7 gare in campionato e 2 nelle semifinali dei play-off, realizzando anche una rete nella gara di ritorno contro il .\nLa promozione in Serie B viene conquistata nella stagione successiva, grazie ai vittoriosi play-off contro il . Disputa 28 gare durante il campionato e 4 negli spareggi promozione.\nNel campionato d'esordio in Serie B deve restare fuori fino a met\u00e0 stagione a causa di una lunga squalifica per i \"fatti di Lumezzane\". Disputa solo 18 gare con un gol, che scendono, a causa di un infortunio al ginocchio, a 15 l'anno successivo. Nonostante le poche presenze nelle due stagioni tra i \"cadetti\", nell'estate del 2006 viene acquistato in compartecipazione dal , con la possibilit\u00e0 di disputare il campionato di Serie A.\nEsordisce nella massima serie il 10 settembre 2006 nella vittoria sull' per 1-0 e disputa nel corso della stagione 23 gare, diventando uno dei punti fermi della squadra peloritana ma non riesce ad evitare la retrocessione in Serie B. Nell'estate 2007 viene risolta la compartecipazione a favore del e disputa altre 23 gare nel campionato di Serie B 2007-2008.\nNel luglio 2008, a seguito del fallimento del , viene ingaggiato a parametro zero dal Sassuolo. Nella prima stagione gioca 31 partite in Serie B e segna 2 gol, mentre nell'annata successiva riesce a collezionare soltanto 2 presenze. Il 4 gennaio 2012 il difensore si trasferisce alla con la formula del prestito fino al 30 giugno 2012.\nDopo 14 partite con la maglia rossonera torna a Sassuolo per fine prestito, ma il 30 luglio 2012 viene ceduto, a titolo definitivo, al . Segna la sua prima rete con i lombardi il 9 dicembre nella vittoria esterna contro il Cittadella. Dopo tre stagioni a Varese, culminate con la retrocessione in Lega Pro, a giugno 2015 rescinde consensualmente il contratto.\nIl 13 giugno 2015 si lega all' con un contratto biennale pi\u00f9 opzione per la terza stagione.\nIl 31 agosto 2016 torna al , legandosi alla societ\u00e0 peloritana fino al 2018.\nCon i giallorossi colleziona 23 presenze e realizzando un goal (contro la Casertana alla 10\u00aa giornata) che nonostante il raggiungimento della salvezza sul campo, non gioirono alla sopravvivenza del club siciliano gi\u00e0 colpita da gravi problemi societari, (come il mancato pagamento degli stipendi, le impietose condizioni del San Filippo-Franco Scoglio, il cambio alla guida della presidenza da Natale Stracuzzi al catanese Franco Proto al termine dell'anno) causandone il terzo fallimento in 8 anni, venendo automaticamente svincolato.\nIl 7 agosto 2017 viene ingaggiato dalla Vibonese, club calabrese neoretrocesso in Serie D,dove viene utilizzato solamente nel match di Coppa Italia Serie D contro la Cittanovese, a novembre finisce al Lecco dove viene aggregato alla rosa bluceleste per un periodo di prova fino al 1\u00ba dicembre quando la societ\u00e0 lombarda ne ufficializza l'acquisto a titolo definitivo.\nStatistiche.\nPresenze e reti nei club.\n\"Statistiche aggiornate al 1\u00ba settembre 2016.\""}
{"id": "697267", "revid": "124754290", "url": "https://it.wikipedia.org/wiki?curid=697267", "title": "Arnoldo di Selenhofen", "text": "Nato da una famiglia benestante di Magonza, studi\u00f2 all'Universit\u00e0 di Parigi e divenne tesoriere dell'arcidiocesi di Magonza, quindi prevosto della cattedrale. Corrado III lo nomin\u00f2 arcicancelliere di Germania nel 1151 e Federico Barbarossa lo nomin\u00f2 arcivescovo nel 1153.\nLa sua amministrazione della giustizia fu impietosa. Mentre si trovava in Italia per il riconoscimento dell'Antipapa Vittore IV nel 1159, i cittadini pi\u00f9 importanti di Magonza si ribellarono alla sua autorit\u00e0. Al suo ritorno venne assassinato davanti al monastero di St. Jakob. Venne sepolto nella chiesa \"Santa Maria ad grada\", di fronte al Duomo."}
{"id": "697269", "revid": "116331707", "url": "https://it.wikipedia.org/wiki?curid=697269", "title": "Izz al-Din al-Qassam", "text": "Shaykh \u02bfIzz al-D\u012bn al-Qass\u0101m (in arabo: \u0639\u0632\u0651 \u0627\u0644\u062f\u064a\u0646 \u0627\u0644\u0642\u0633\u0651\u0627\u0645), nato a Jabla (Siria, nel governatorato di Latakia) e morto presso Jenin in occasione di uno scontro con le forze mandatarie britanniche \u00e8 considerato dai palestinesi come uno dei padri della resistenza anticoloniale.\nIl razzo Qass\u0101m, utilizzato da gruppi armati nella Striscia di Gaza, ha ricevuto il suo nome in sua memoria, cos\u00ec come le Brigate Ezzedin al-Qassam, braccio armato del movimento radicale Hamas.\nBiografia.\nStudi\u00f2 in Egitto all'Universit\u00e0 di al-Azhar, dove segu\u00ec inizialmente le idee salafite, opponendosi all'Islam istituzionale dei Muft\u012b e degli \u2018Ulam\u0101\u2019.\nFu convinto propugnatore del \"jih\u0101d\" contro gli italiani che, con la guerra portata contro l'Impero Ottomano, avevano conquistato Cirenaica e Tripolitania (guerra italo-turca del 1911). In quell'occasione raccolse fondi e compose un inno destinato ad essere suonato in occasione dell'auspicata (ma non realizzata) vittoria dei musulmani cirenaici e tripolitani. Arruol\u00f2 anche decine di volontari destinati al fronte libico, bloccati tuttavia dalle autorit\u00e0 di Istanbul che non volevano un simile tipo di combattenti nelle zone di combattimento.\nSi arruol\u00f2 quindi nel corso della Prima guerra mondiale nei ranghi dell'esercito ottomano e ricevette per questo un'adeguata istruzione militare, venendo destinato ad operare come assistente spirituale delle truppe in una base presso Damasco.\nFu quindi contro gli occupanti francesi che stroncarono il tentativo monarchico condotto dall'Emiro Faysal nella battaglia di Maysalun. I francesi, una volta ridotta all'impotenza la rivolta in Siria del 1921, provvidero a condannarlo a morte ma \u02bfIzz al-D\u012bn al-Qass\u0101m prese la via delle montagne, dando vita a una forma di resistenza patriottica, ricorrendo agli strumenti tipici della guerriglia.\nFuggito a Haifa, insegn\u00f2 religione islamica, mettendosi in luce come riformatore sociale. Ben presto propugn\u00f2 il \"jih\u0101d\" anche contro gli occupanti mandatari britannici e contro i sionisti ebrei che arrivavano in Palestina. Fond\u00f2 e diresse fino alla morte l'organizzazione segreta Mano Nera e fu infine ucciso dalle forze britanniche a Jenin il 19 novembre 1935. La sua uccisione innesc\u00f2 la Grande Rivolta Araba nel 1936.\n\u02bfIzz al-D\u012bn al-Qass\u0101m \u00e8 attualmente seppellito nel cimitero musulmano di Haifa e la sua tomba \u00e8 stata profanata a pi\u00f9 riprese (specie nel 1999) da estremisti israeliani di destra.\nOltre al menzionato razzo anche l'ala militare di Hamas (\"Movimento di Resistenza Islamica\") si richiama al suo nome."}
{"id": "697270", "revid": "9", "url": "https://it.wikipedia.org/wiki?curid=697270", "title": "Arnoldo di Magonza", "text": ""}
{"id": "697273", "revid": "767487", "url": "https://it.wikipedia.org/wiki?curid=697273", "title": "City of Angels - La citt\u00e0 degli angeli", "text": "City of Angels - La citt\u00e0 degli angeli (\"City of Angels\") \u00e8 un film del 1998 diretto da Brad Silberling. \u00c8 un \"remake\" de \"Il cielo sopra Berlino\" (1987) di Wim Wenders ambientato a Los Angeles, citt\u00e0 il cui nome in spagnolo significa appunto \"gli angeli\".\nTrama.\nLa dottoressa Maggie Rice \u00e8 una stimata e bravissima cardiologa che lavora in un grande ospedale di Los Angeles. Durante un intervento che sembrava di routine e praticamente riuscito, il paziente muore sotto i ferri. In seguito a questo episodio, la dottoressa Rice va incontro a una profonda crisi, che la porta a dubitare di se stessa e delle sue capacit\u00e0. All'interno dell'ospedale vi \u00e8 anche Seth, un angelo immortale vestito di nero che ha il compito di offrire conforto spirituale ai malati e di accompagnare i morenti nel loro ultimo viaggio. Egli \u00e8 invisibile e solo chi sta per morire pu\u00f2 avvertirne la presenza. Seth \u00e8 al fianco dell'anima dell'uomo che muore durante l'operazione della dottoressa Rice.\nAvvertita la straordinaria forza della donna, la sua determinazione e in seguito la sua disperazione, Seth se ne innamora. Parallelamente a questo sentimento, cresce in lui il desiderio di provare le stesse sensazioni dei comuni esseri umani. Seth decide allora di palesarsi agli occhi di Maggie per aiutarla a superare la crisi, conquistandone gradualmente la fiducia e il cuore. Maggie, tuttavia, nutre ancora dei dubbi su quello strano ragazzo che non le d\u00e0 il suo numero di telefono, non ha mai fame o sonno e se si taglia non versa sangue e non prova dolore. Seth comprende che Maggie non potr\u00e0 mai stare con lui se rester\u00e0 un angelo, decide cos\u00ec di compiere l'unica azione possibile, e cio\u00e8 \"cadere\", abbandonare la condizione di creatura ultraterrena e diventare uomo a tutti gli effetti. Viene aiutato in questo passaggio da Nathaniel Messinger, un uomo che poi scopre essere un suo ex \"collega\" angelo, anch'egli caduto molti anni prima per amore della donna che poi avrebbe sposato. Messinger conosce Seth in ospedale ed \u00e8 l'unico che pu\u00f2 vederlo anche se non in reale pericolo di morte (ed \u00e8 comunque anch'egli un paziente di Maggie). Comprendendo il suo disagio e il suo bisogno di una guida, lo instrada agli aspetti pi\u00f9 squisitamente goderecci della vita terrena, lodando e appoggiando la sua scelta di fare il \"salto\".\nSeth continua a riunirsi con i suoi simili al tramonto sulla spiaggia (momento in cui gli angeli si \"confrontano\" sulle azioni compiute), ma \u00e8 chiaro che la decisione \u00e8 ormai presa. Il metaforico \"salto\" dalla condizione angelica a quella umana viene estrinsecato in un volo dai ponteggi di un palazzo in costruzione, in cui Seth si ferisce. Sanguinando e percependo il dolore capir\u00e0 di essere riuscito nel suo intento. Ora pu\u00f2 finalmente amare liberamente Maggie, che ricambia con ardore i suoi sentimenti; ma il destino \u00e8 in agguato per Seth, sotto forma di un camion che spezza tragicamente il suo sogno d'amore. In un finaleamaro, egli comprende che il mondo e la vita umana sono comunque meravigliosi e intensi, e vale quindi la pena viverli fino in fondo.\nColonna sonora.\nLa colonna sonora del film annovera alcune delle firme pi\u00f9 prestigiose della storia della musica, tra cui U2, Jimi Hendrix, Peter Gabriel ed Eric Clapton, e ha riscosso un enorme successo commerciale, diventando una delle colonne sonore di maggior successo degli anni novanta. I due singoli \"Iris\" dei Goo Goo Dolls e \"Uninvited\" di Alanis Morissette vennero pubblicati nel marzo del 1998 e ottennero anch'essi un grandissimo successo internazionale.\nCuriosit\u00e0.\nLa locandina appare nel film anime \"Touch - Miss Lonely Yesterday\" diretto da Akinori Nagaoka tratto dal manga di Mitsuru Adachi."}
{"id": "697275", "revid": "767487", "url": "https://it.wikipedia.org/wiki?curid=697275", "title": "Big Daddy - Un pap\u00e0 speciale", "text": "Big Daddy - Un pap\u00e0 speciale (\"Big Daddy\") \u00e8 un film del 1999 diretto da Dennis Dugan.\nTrama.\nSonny Koufax \u00e8 un adulto immaturo, laureato in legge ma senza lavoro stabile e con dei problemi con la sua fidanzata Vanessa, desiderosa di realizzarsi nella vita. Sonny divide un appartamento a Manhattan con un suo amico del college, Kevin, che contrariamente al protagonista \u00e8 affermato sia nel lavoro che nella vita: \u00e8 infatti un avvocato prossimo alle nozze con la sua ragazza Corinne.\nUn giorno, mentre Kevin sta andando in Cina per questione di affari, Sonny riceve un'inaspettata visita da un bambino di 5 anni, Julian, insieme ad una lettera destinata a Kevin nella quale c'\u00e8 scritto che quel bambino \u00e8 il figlio dello stesso, lasciatogli dalla madre venuta a mancare pochi giorni prima. Sonny tenta allora di contattare i servizi sociali, ma poich\u00e9 questi sono chiusi per il Columbus Day, decide di tenerlo fino al giorno seguente cercando di fare amicizia con il bambino.\nIl giorno dopo Sonny, spacciandosi per Kevin, cio\u00e8 il padre naturale, decide di adottare il bambino finch\u00e9 gli assistenti sociali non gli troveranno una nuova famiglia. Pi\u00f9 tardi, Sonny e Julian vanno a casa di Vanessa, che per\u00f2 si scopre avere tradito il fidanzato con Sid, un signore di et\u00e0 avanzata che a detta della ragazza \u00e8 per\u00f2 un uomo pieno di esperienza e con dei piani futuri. Sonny, disgustato, se ne va e rompe il rapporto con Vanessa. I due legano molto e Sonny permette a Julian di fare quello che vuole: il bambino ha piena libert\u00e0 nel vestirsi, nel comportarsi e persino nel scegliere il proprio nome, tanto da chiamarsi liberamente \"Frankenstein\".\nSonny incontra poi Layla, la sorella di Corinne, con la quale comincia a frequentarsi. Nel frattempo Julian comincia la scuola e Sonny cerca di far capire al bambino cos'\u00e8 giusto e cos'\u00e8 sbagliato, cominciando insieme a lui un percorso di crescita personale: Julian impara infatti le regole basilari della societ\u00e0, mentre Sonny impara a prendersi cura di se stesso attraverso gli insegnamenti impartiti a Julian. Tuttavia, proprio quando tutto sembrava andare per il meglio, suona alla porta l'assistente sociale che costringe Julian a lasciare Sonny dopo avere scoperto la vera identit\u00e0 dell'uomo. Sonny per\u00f2 non si arrende e decide di andare in tribunale insieme a due suoi amici avvocati, raggiunti in seguito a sorpresa anche da Layla e Kevin. Le testimonianze chiamate da Sonny non ottengono per\u00f2 il risultato sperato e il giudice decide di non affidare la custodia di Julian a Sonny ma al padre naturale Kevin, che nel frattempo riconosce il legame di sangue. L'epilogo si svolge esattamente un anno, 3 mesi e 6 giorni dopo, al compleanno di Sonny. Sonny ora \u00e8 un avvocato, sposato con Layla e padre di un bimbo, mentre Kevin, Corinne e Julian sono ormai diventati una famiglia.\nProduzione.\nPer tutta la durata del film, essendo gemelli monozigoti, gli allora bambini Dylan e Cole Sprouse si sono alternati nell'interpretazione di Julian McGrath.\nAccoglienza.\n\u00c8 stato fino ad ora il pi\u00f9 grande successo di Adam Sandler, avendo raccolto nei soli Stati Uniti d'America oltre 160 milioni di dollari."}
{"id": "697277", "revid": "1543377", "url": "https://it.wikipedia.org/wiki?curid=697277", "title": "Atlante (libro)", "text": "Latlante \u00e8 un'opera a stampa che raccoglie, in forma di libro, carte geografiche che illustrano in modo esauriente un determinato argomento di geografia (fisica, politica, economica o storica) di un'area (regione, stato, continente) o del mondo.\nSi usa il termine \"atlante\" anche per raccolte di illustrazioni di argomento non geografico, come ad esempio:\nPer estensione, viene spesso chiamato \"atlante\" una qualsiasi raccolta di tavole figurate di grande formato.\nTipologia.\nA seconda del particolare tipo delle carte si possono distinguere, ad esempio:\nStoria.\nLa \"Geographia\" di Claudio Tolomeo, astronomo alessandrino del II secolo, era illustrata da una serie di 27 carte geografiche. Quest'opera verr\u00e0 ristampata pi\u00f9 volte nel XVI secolo, arricchita con le scoperte geografiche pi\u00f9 recenti. Le edizioni pi\u00f9 significative furono quelle di Martin Waldseem\u00fcller (Strasburgo, 1513) e di Giacomo Gastaldi (Venezia, 1569).\nNel Trecento i cartografi italiani iniziarono a realizzare anche degli atlanti di carte portolaniche, come l\"Atlante Mediceo\", il \"Corbizzi\", il \"Pinelli\u2013Walckenaer\". Del secolo successivo rimangono l\"Atlante Bodleian-Douce\", l\"Atlante Luxoro\" e quello \"Cornaro\". Dopo le scoperte geografiche del Rinascimento atlanti portolanici furono disegnati anche a Lisbona (l\"Atlante Miller\" di Pedro Reinel e l'atlante di Fern\u00e3o Vaz Dourado), a Dieppe (l\"Atlante Vallard\" e quello di Guillaume Le Testu) ed a Costantinopoli (il \"Kitab-\u0131 Bahriye\" -it. \"Libro della marina\"- di Piri Re\u00ecs). A Venezia Battista Agnese fra il 1534 e il 1564 realizz\u00f2 almeno 71 atlanti manoscritti di cartine nautiche.\nQuella degli atlanti indipendenti \u00e8 un'innovazione che si deve ai cartografi fiamminghi, a partire da Abraham Ortelius che nel 1570 pubblic\u00f2 il \"Theatrum Orbis Terrarum\", il primo atlante sistematico di geografia moderna, seguito da Gerardo Mercatore che riprese la raccolta di Tolomeo nel 1578.\nIl termine \"atlante\" comparve proprio nella prima raccolta di Mercatore \"Atlas sive cosmographicae meditationes de fabrica mundi et fabricati figura\" del 1595, utilizzando il nome del personaggio della mitologia greca, Atlante, che reggeva il mondo sulle spalle. Dopo circa trent'anni, la figura di Atlante comparve sulla copertina delle raccolte di carte geografiche.\nAd Anversa apparvero anche lo \"Speculum Orbis Terrarum\" di Gerard de Jode (1578) e l'aggiornamento \"Speculum Orbis Terrae\" edito da suo figlio Cornelis de Jode (1593).\nNel Seicento Amsterdam divenne il centro della cartografia mondiale, in cui operarono Jodocus (Josse) Hondius (\"Atlas Minor\", 1607), Johannes Janssonius (\"Atlas Novus\", 1638), Willem Janszoon Blaeu (\"Theatrum orbis terrarum, sive, Atlas Novus\", 1635), Joan Blaeu (\"Atlas Maior\", 1665) e Henricus Hondius (\"Atlas Maior\", 1641).\nTra i primi atlanti in Italia di una certa rilevanza si possono citare \"Dell'Arcano del Mare\" (Firenze, 1645\u20131661) di Robert Dudley e l\"Atlante Veneto\" di Vincenzo Maria Coronelli (in 14 volumi, Venezia, 1691-1696); in Francia le \"Cartes g\u00e9n\u00e9rales de toutes les parties du monde\" (1658\u20131676) di Nicolas Sanson.\nIl Settecento segn\u00f2 l'ascesa di Parigi come centro del commercio di carte geografiche in Europa.\nFra i principali atlanti del secolo si possono annoverare l\"Atlas Nouveau\" di Guillaume Delisle (Amsterdam, 1742), l\"Atlas G\u00e9n\u00e9ral\" di Jean-Baptiste Bourguignon d'Anville del 1737 e l\"Atlas de toutes les parties connues du Globe Terrestre\" illustrato da Rigobert Bonne (Ginevra, 1780). A Norimberga usc\u00ec il \"Gro\u00dfer Atlas \u00fcber die ganze Welt\" di Johann Baptist Homann (1716) mentre a Londra apparve fra il 1711 ed il 1717 l\"Atlas Geographus\" di Hermann Moll.\nIl primo atlante universale risale al 1817, grazie ad Adolf Stieler. Gli atlanti pi\u00f9 importanti, oltre all'Atlante Stieler dell'Istituto Perthes di Gotha (pubblicato nel 1823), vi furono quelli di Carl Diercke (1875), di Andree (1881) e di Debes (1895) in lingua tedesca, il \"Bosatlas\" (1877) in lingua olandese, quello edito da Rand McNally (1881) negli Stati Uniti, il \"Times Atlas of the World\" (1895) e l\"Oxford Atlas\" in Gran Bretagna, l\"Atlas Universel de G\u00e9ographie\" di Vivien de Saint-Martin e Schrader (1911) in francese, l\"Atlas Mira\" (1954) in lingua russa e il \"Gran Atlas Aguilar\" in lingua spagnola (1969-1970).\nIn Italia comparvero l\"Atlante Internazionale del Touring Club Italiano\" (prima edizione: 1927; ottava [ultima] edizione: 1968, ristampa aggiornata 1977) e, soprattutto, gi\u00e0 nel 1922, il primo atlante mondiale di elaborazione e realizzazione totalmente italiana, il \"Grande Atlante Geografico\" dell'Istituto Geografico De Agostini di Novara, che aveva gi\u00e0 pubblicato vari atlanti anche speciali come l\"Atlante della nostra guerra\" nel 1916 sulla prima guerra mondiale (16 tavole doppie a colori e numerose illustrazioni nel testo) a cura di Achille Dardano e Luigi Filippo De Magistris.\nIl \"Grande Atlante\" fu pi\u00f9 volte ristampato e rinnovato (1925, 1927, 1938, 1959 e oltre). Ne era autore, con la collaborazione del sismologo Mario Baratta, il geografo e cartografo Luigi Visintin, direttore scientifico del De Agostini dal 1920 al 1958. Il Visintin ebbe il merito di creare un atlante di studio, e non solo di pura consultazione. Sui suoi atlanti studiarono perci\u00f2 generazioni intere in Italia ed all'estero. Si ricordano a questo proposito anche l'\"Atlante Metodico \", l'\"Atlante Moderno\" e gli atlanti economici per le scuole commerciali, in cui Visintin aveva per qualche tempo all'inizio insegnato Geografia.\nCon Luigi Visintin, dopo la morte di Baratta nel 1935, collabor\u00f2 lo storico antichista Plinio Fraccaro, futuro rettore dell'Universit\u00e0 di Pavia, allo scopo di aggiungere una sezione storica al \"Grande Atlante\", utilizzando l'esperienza maturata con il precedente \"Atlante Storico\" (Baratta, Fraccaro, Visintin). Luigi Visintin pubblic\u00f2 atlanti, carte e testi geografici, scolastici e di consultazione di alto livello, non solo per l'Italia ma anche per l'estero (si ricordano in particolare gli atlanti per l'America Latina) e persino per la Germania (cfr. il \"Goldmanns Grosser Weltatlas\" e l'atlante in tedesco edito a Zurigo). Sempre del Visintin importanti gli atlanti economici, gli atlanti storici, le sezioni economiche degli atlanti maggiori ed il celebre Calendario Atlante de Agostini."}
{"id": "697279", "revid": "1372005", "url": "https://it.wikipedia.org/wiki?curid=697279", "title": "Rodolfo di Z\u00e4hringen", "text": "Biografia.\nNacque da Corrado I di Z\u00e4hringen e di Clemence di Lussemburgo.\nDopo la assassinio di Arnoldo di Selenhofen, i cittadini di Magonza lo elessero arcivescovo, ma la citt\u00e0 era stata posta sotto interdetto e l'aristocrazia e il clero erano fuggiti a Francoforte sul Meno, dove elessero invece Cristiano di Buch. Nessuna delle due elezioni venne riconosciuta dall'imperatore, Federico Barbarossa. Al Sinodo di Lodi, entrambi gli arcivescovi eletti vennero deposti e Rodolfo venne scomunicato.\nNel 1167 divenne vescovo di Liegi, una carica importante (dal punto di vista secolare) quasi quanto quella che ricopriva a Magonza. In qualit\u00e0 di vescovo sostenne il fratello Bertoldo IV di Z\u00e4hringen. L'11 maggio 1188 prese parte con il suo esercito all'assedio di Acri. Mor\u00ec sulla via del ritorno dalla Crociata, a Herdern presso Friburgo in Brisgovia, dove venne sepolto nel monastero di San Pietro."}
{"id": "697281", "revid": "9", "url": "https://it.wikipedia.org/wiki?curid=697281", "title": "Cristiano di Buch", "text": ""}
{"id": "697283", "revid": "287204", "url": "https://it.wikipedia.org/wiki?curid=697283", "title": "Rodolfo di Zahringen", "text": ""}
{"id": "697284", "revid": "123480676", "url": "https://it.wikipedia.org/wiki?curid=697284", "title": "Buitoni", "text": "Buitoni \u00e8 un'impresa alimentare italiana, fondata a Sansepolcro nel 1827.\nProduttrice di pasta secca, prodotti da forno (fette biscottate, buitost, crostino) il cui marchio \u00e8 attualmente di propriet\u00e0 della multinazionale svizzera Nestl\u00e9 per i prodotti surgelati e le salse, mentre per quanto riguarda pasta secca, pasta secca all'uovo e prodotti da forno, lo storico stabilimento di Sansepolcro \u00e8 stato acquisito dall'italiana Newlat Food il 1\u00ba settembre 2008, che ha ottenuto anche la concessione dell'utilizzo del marchio Buitoni per la pasta ed i prodotti da forno.\nStoria.\nLa creazione.\nL'attivit\u00e0 inizia nel 1827 ad opera di Giovanni Battista Buitoni (1769-1841), che avvia con la moglie Giulia Boninsegni un piccolo negozio di pasta a Sansepolcro, nell'allora Granducato di Toscana. Nel 1856 i figli Giuseppe e Giovanni Buitoni aprono un laboratorio a Citt\u00e0 di Castello aumentando la produzione, che riguarda in maniera particolare pastina glutinata per bambini ed ammalati.\nLa \"Perugina\" e la \"IBP\".\nLa produzione di pasta si affianca a quella di cioccolato e dolciumi quando, insieme a Luisa Spagnoli ed altri soci, il 30 novembre 1907 Francesco Buitoni, figlio di Giovanni, costituisce a Perugia, con un capitale sociale di 100.000 lire, la \"Societ\u00e0 Perugina per la Fabbricazione dei Confetti\", che diventer\u00e0 poi \"La Perugina - Cioccolato e Confetture\".\nNel corso degli anni venti il ramo perugino della famiglia, costituito dai cinque figli di Francesco Buitoni, tra i quali si pone in particolare evidenza il terzogenito Giovanni Buitoni, si assicura il controllo delle attivit\u00e0, attraverso un processo di acquisizione di pacchetti azionari che si conclude nel 1927. Negli anni che seguono, la storia della Buitoni si intreccia con quella della Perugina, non costituendo un organismo polisettoriale integrato, ma dando luogo ad un'alleanza informale legata alla comune propriet\u00e0.\nNel ramo pastario del gruppo Buitoni gli anni venti vedono andamenti economici e scelte strategiche differenti.\nGiovanni Buitoni era entrato a far parte del consiglio d'amministrazione del pastificio G. e F.lli Buitoni nel 1920, allora sotto la direzione dello zio Silvio. Come nel caso della Perugina, prima dell'intervento di Giovanni Buitoni, i criteri di conduzione aziendale erano approssimativi; gli squilibri si mostrano pericolosi gi\u00e0 sul breve periodo, soprattutto perch\u00e9 la societ\u00e0 \u00e8 in una fase di espansione. Nel 1923 cade la trasformazione in societ\u00e0 anonima con un capitale di 1,8 milioni, ma la Buitoni si trova presto sovraesposta dal punto di vista finanziario; in tale contesto si prospettano le diverse strategie che oppongono le scelte di Silvio (il risanamento dell'azienda giocato sui risparmi possibili, evitando investimenti) e le idee di Giovanni Buitoni, eletto consigliere d'amministrazione nel 1925: questi riteneva che innovazione tecnica e razionalizzazione produttiva rappresentassero la soluzione della crisi. La tensione familiare per le scelte gestionali dell'impresa precipita nell'estate 1927; il 2 giugno a Perugia i Buitoni di Sansepolcro si dimettono, il nuovo vertice \u00e8 composto da Giovanni Buitoni, presidente, e da suo fratello Marco, nominato consigliere delegato, il ramo familiare perugino acquisisce l'intero pacchetto azionario della societ\u00e0.\nNel 1934 viene creata la prima filiale all'estero, in Francia, mentre nel 1939 Giovanni Buitoni si trasferisce negli Stati Uniti, dove apre un negozio Perugina a New York e poi la \"Buitoni Foods Corporation\".\nNel 1953 da un incontro fra i cinque fratelli Buitoni nasce la \"Ibo - International Buitoni Organization\", per raccordare le attivit\u00e0 della Perugina e della Buitoni in Italia, e queste con le filiali di Francia e Stati Uniti. La struttura per\u00f2 non decolla e la questione del coordinamento rimane aperta fino al 1969, quando per delibera dei consigli di amministrazione delle societ\u00e0 Buitoni e Perugina avviene la fusione per incorporazione della Buitoni nella Perugina; nasce cos\u00ec la \"IBP - Industrie Buitoni Perugina\", che tre anni dopo verr\u00e0 quotata in borsa.\nLe difficolt\u00e0 finanziarie e la cessione.\nDopo la fase di crescita vissuta negli anni sessanta, durante i quali le imprese Buitoni si erano configurate come una realt\u00e0 duttile e si erano notevolmente espanse all'estero, dal 1974 si mettono in evidenza criticit\u00e0 finanziarie ed organizzative. L'azienda torner\u00e0 a produrre utili solo nel 1980, ma continuer\u00e0 a soffrire la crescente aggressivit\u00e0 di concorrenti italiani e stranieri.\nNegli anni ottanta, sotto la guida di Bruno Buitoni, inizia dunque la ricerca di un partner, che porta a contatti infruttuosi con le francesi Midy e Suchard. Nel 1984 si profila la cessione alla Danone, ma a fronte dell'offerta da parte di Carlo De Benedetti di una cifra superiore del 20%, la IBP passa sotto il controllo della CIR. Il fallimento del progetto di De Benedetti porter\u00e0 tuttavia in breve tempo a un nuovo passaggio di mano, e nel 1988 la Buitoni viene acquisita da Nestl\u00e9.\nL'acquisizione e la gestione TMT.\nNel gennaio 2008 la multinazionale svizzera decide di uscire dalla produzione diretta della pasta secca, della pasta secca all'uovo e delle fette biscottate marchiate Buitoni, affidando la vendita dello stabilimento di Sansepolcro a Mediobanca. L'operazione si completa nel giugno 2008, quando viene ufficializzata la cessione dello stabilimento al gruppo italo-svizzero TMT oggi Newlat Food Group SA di propriet\u00e0 dell'imprenditore Angelo Mastrolia (che aveva gi\u00e0 rilevato da Nestl\u00e9 lo stabilimento Pezzullo di Eboli nel 2005). L'accordo prevede la concessione in affitto per 10 anni del marchio Buitoni a TMT.\nAl momento della vendita dello storico stabilimento di origine del marchio Buitoni la quota di mercato italiano dei prodotti si aggira sull'1% per la pasta di semola, il 4% per la pasta all'uovo e il 13% per le fette biscottate.\nCon la cessione dello stabilimento di Sansepolcro (circa 500 addetti), Nestl\u00e9 non abbandona il marchio Buitoni, che rimane di sua propriet\u00e0, e mantiene gli stabilimenti italiani di Benevento (150 addetti), dedicati al surgelato, e di Moretta, in provincia di Cuneo (250 addetti), dove sono preparate le paste ripiene e le salse. La Nestl\u00e9 poi ci ripenser\u00e0: nel dicembre 2017 ceder\u00e0 il pastificio di Moretta a Rana dopo avere gi\u00e0 ceduto i biscotti Ore liete e le caramelle Rossana e lo stabilimento di gelati di Parma (divenuto Froneri sar\u00e0 poi chiuso), i surgelati La Valle degli Orti, Mare Fresco e Surgela. Nel marzo 2018 chiuder\u00e0 anche il centro ricette (con gli impianti trasferiti nell'Ohio, a Solon) situato nella Villa Fatti di Sansepolcro.\nNel 2010 la nuova propriet\u00e0, Newlat Food Spa (azienda proprietaria anche di storici marchi come Polenghi Lombardo, Giglio, Optimus, Ala, Matese, Pezzullo e Corticella) sotto la guida di Angelo Mastrolia, avvia il rilancio dello stabilimento di Sansepolcro con la costruzione di un nuovo reparto spedizioni e l'ammodernamento di alcune linee produttive. Gli investimenti effettuati per oltre 12 milioni di euro hanno consentito di raggiungere elevati standard qualitativi e produttivi, qualit\u00e0 che ha ottenuto importanti riconoscimenti sia a livello nazionale (Altroconsumo) che internazionale (Stiftung Warentest). Nel 2018 lo stabilimento di Sansepolcro occupa 380 addetti."}
{"id": "697286", "revid": "767487", "url": "https://it.wikipedia.org/wiki?curid=697286", "title": "Un semplice desiderio", "text": "Un semplice desiderio (\"A Simple Wish\") \u00e8 un film del 1997 diretto da Michael Ritchie.\nLe riprese del film si sono svolte dal 22 luglio 1996 al 26 ottobre 1996.\nTrama.\nQuando Anabel aveva espresso il desiderio di avere una fata tutta per s\u00e9, mai avrebbe immaginato che la fatina si sarebbe chiamata Murray e che sarebbe stata un uomo! E basta davvero un battibaleno a farle capire che Murray come fata non ha molta esperienza e che la sua capacit\u00e0 di esaudire i desideri lascia molto a desiderare. Travolti da una spassosa girandola di incidenti e incantesimi, Anabel e l'imbranato Murray dovranno liberare il padre della bambina, trasformato per errore in una statua, combattere contro una perfida strega e recuperare le bacchette magiche rubate, in modo da far s\u00ec che il mondo ritorni ad essere un luogo dove i semplici desideri possono avverarsi."}
{"id": "697287", "revid": "729019", "url": "https://it.wikipedia.org/wiki?curid=697287", "title": "Ascaridiasi", "text": "L'ascaridiasi, o ascaridosi, \u00e8 una patologia causata dal nematoda parassita \"Ascaris lumbricoides\", diffusa soprattutto nelle regioni tropicali e paesi con scarso grado di igiene.\nProbabilmente circa un quarto della popolazione mondiale \u00e8 infestata da questo parassita, con percentuali del 45% in America Latina e del 95% in alcune zone dell'Africa.\nLa mortalit\u00e0 tra i bambini \u00e8 stimata in circa 20.000 casi all'anno unicamente per le complicanze meccaniche (a livello gastrointestinale e respiratorio) causate dalle infestazioni ad elevata carica. Il verme adulto pu\u00f2 perforare la parete dell'intestino e depositare le uova nel peritoneo. Forme adulte di \"A. lumbricoides\" sono state osservate fuoriuscire attraverso fistole ombelicali ed erniarie, tube di Falloppio, vescica, trombe di Eustachio, naso e bocca, o localizzarsi a livello di polmoni e cuore.\nAltre specie della famiglia Ascarididae sono parassite e possono causare malattie negli animali domestici.\nSintomi.\nQuando sono presenti nell'organismo un numero limitato di esemplari, non si riscontrano particolari sintomi, ma pi\u00f9 spesso la presenza di \"A. lumbricoides\" pu\u00f2 causare sofferenze gastrointestinali e in particolare: dolori addominali, nausea, vomito e diarrea alternata a stipsi.\nL'infestazione pu\u00f2 essere anche accompagnata da infiammazione e febbre, e gravi problemi possono sorgere se i vermi adulti migrano in altre parti del corpo.\nAll'inizio, quando le larve sono localizzate nelle vie respiratorie, si riscontra, nei soggetti colpiti, l'insorgenza di dolori al torace e di tosse secca, accompagnata, in taluni casi, dall'espulsione di sangue rosso vivo.\nDecorso.\nL'infestazione si contrae tramite ingestione di cibo contaminato (soprattutto frutta e verdura) con materia fecale o terriccio contenenti uova mature del verme.\nLe larve si schiudono nella parte superiore del piccolo intestino, poi imboccano l'apparato circolatorio dopo aver perforato la parete del duodeno. Trasportati dal sangue, i parassiti (che hanno ancora dimensioni ridottissime) raggiungono i capillari polmonari, ed infine, migrando nel tratto respiratorio, risalgono fino a raggiungere l'orofaringe, dove vengono in parte espulsi, tramite starnuti e colpi di tosse, e in parte deglutiti. Raggiunto ancora una volta l'intestino, gli Ascaris lumbricoides completano il loro ciclo di maturazione nel giro di un paio di mesi.\nUna femmina adulta, dopo l'accoppiamento, depone una media di 200.000 uova al giorno, che vengono successivamente espulse tramite la defecazione.\nTerapia.\nTali parassiti si combattono principalmente tramite una cura antibiotica ma, quando quest'ultima non sortisce gli effetti sperati, l'individuo colpito potrebbe essere costretto a sottoporsi ad un intervento chirurgico. Uno dei farmaci usati \u00e8 il \"Pirantel pamoato\".\nLa prognosi \u00e8 infausta solo nei casi pi\u00f9 gravi, complicati da diagnosi tardiva o trascuratezza fisica."}
{"id": "697288", "revid": "76069", "url": "https://it.wikipedia.org/wiki?curid=697288", "title": "Sovico", "text": "Sov\u00ecco (: ; \"Sovich\" in dialetto brianzolo, : ) \u00e8 un comune italiano di abitanti della provincia di Monza e Brianza in Lombardia.\nGeografia fisica.\nIl comune di Sovico \u00e8 situato in quella parte della bassa Brianza dove le colline e i poggi caratteristici di questa zona vanno gradualmente spegnendosi nell'ampia pianura che si apre a settentrione di Milano, nella quale sorgono gli importanti centri di Desio, Seregno, Lissone, Monza.\nAd est \u00e8 attraversato dal corso del fiume Lambro, che scorre da nord a sud, segnando il confine con Triuggio. Sempre lungo la direttrice nord-sud si snoda l'importante strada provinciale che collega Monza con Carate e che rappresenta, insieme con la linea ferroviaria, la pi\u00f9 importante infrastruttura di comunicazione del territorio.\nIl 43% della superficie comunale \u00e8 occupato da insediamenti residenziali ed industriali, mentre il rimanente 57% \u00e8 rappresentato da aree non urbanizzate.\nAd est della via Giovanni da Sovico il tessuto urbano si frammenta in sparsi insediamenti residenziali, per la presenza della Valle del Lambro. Quest'ultima occupa 32 ettari ed \u00e8 sottoposta a vincolo idrogeologico; \u00e8 anche area di interesse paesaggistico ed include la Villa Visconti e la Cascina Belvedere.\nOrigine del nome.\nLa posizione elevata del centro abitato sembra avere dato origine al toponimo, che dovrebbe derivare dal latino \"summus vicus\"; il nome mut\u00f2 poi in \"Suigum\" e \"Suycum\" (in dialetto \"Sovich\", pronunciato \"suich\") volgarizzandosi infine nella forma attuale di Sovico.\nStoria.\nIl primo documento che attesta l'esistenza del paese \u00e8 una disposizione testamentaria dell'Arcivescovo di Milano Ansperto da Biassono a favore del diacono Ariprando, suo nipote, datata 11 novembre 879. In un atto del 15 gennaio 998, riguardante una vendita intercorsa fra il Vescovo di Tortona Liutfredo e il Duca Ottone, figlio di Conone, vi \u00e8 menzione di beni immobili posti in \" valle summovico\". Una pergamena conservata presso l'Archivio di Stato di Milano ci d\u00e0 ulteriore notizia del luogo: essa contiene un altro atto di carattere patrimoniale registrato in Domaso nel 1028, che ha per oggetto la vendita di una pertica di terreno posta \"in loco et fundo Suyco\".\nSul finire del secolo X l'Arcivescovo ambrosiano Landolfo II da Carcano, per guadagnarsi la fedelt\u00e0 dei signori milanesi, concesse in feudo le pievi del contado e pose a capo di queste dei propri vassalli detti \"capitanei\" (capipieve).\nLe vicende del feudo di Sovico iniziano con la costituzione del Capitaneato di Agliate, di cui era investita la nobile famiglia Confalonieri.\nNel secolo XI succedettero loro i conti Mandelli, che lo tennero, presumibilmente, fino a quasi tutto il secolo XIV. Il 9 giugno 1475 Galeazzo Maria Sforza infeudava la Pieve di Agliate all'\"egregio milite Francesco di Pietrasanta\" al quale venne per\u00f2 revocata poco tempo dopo; nel corso del secolo XV fu concessa alla famiglia Balbiani originaria dell'Isola Comacina.\nAl feudo erano connessi il titolo di conte e la piena giurisdizione civile e penale su tutti i luoghi, ville, cascine e mulini, con diritto sui dazi, sui pedaggi e sull'imbottato; infine, fatto nuovo, il feudo diveniva territorio a s\u00e9 stante rispetto alla citt\u00e0 di Milano.\nLa camera ducale conservava l'esazione della tassa sul sale e il diritto di guado dei fiumi; nonostante questa specificazione, ai Balbiani veniva imposta una tassa annua di 635 lire imperiali: Georolamo Balbiani opponeva allora al Duca Massimiliano Sforza che la sua famiglia era stata investita dal feudo a titolo oneroso previa rinuncia alla met\u00e0 del feudo di Chiavenna, incamerato dal Duca. Il ricorso ebbe buon esito e lo stesso Massimiliano Sforza decretava l'esenzione dal pagamento del tributo nel 1514.\nLe querele fiscali dovevano ripetersi anche a carico dei sudditi. La comunit\u00e0 di Sovico, insieme a quelle di Giussano e Albiate, rifiut\u00f2 nel 1611 di pagare il dazio ai Balbiani e al suo posto corrisposte una somma di denaro annua. La controversia, portata davanti al magistrato delle entrate di Milano, si risolse a favore dei feudatari, i quali sostennero che i loro diritti erano conformi alle antiche prerogative della famiglia su quei luoghi. In questo periodo il paese era chiamato anche \"Siuigo\".\nUltimo dei Balbiani fu il conte Benedetto, canonico della Collegiata di Santo Stefano in Milano; alla sua morte i beni passarono dapprima al fisco (1760) poi furono smembrati e venduti con asta pubblica: Sovico fu acquistato nel 1770 da Pietro Andreoli.\nL'avvento della dominazione francese, nel 1796, signific\u00f2 l'abolizione di tutti i titoli nobiliari e di ogni privilegio feudale.\nStemma.\nLo stemma del comune di Sovico \u00e8 in uso dal XVIII secolo. Assieme al gonfalone \u00e8 stato riconosciuto con decreto del presidente della Repubblica del 12 aprile 2001.\nCultura.\nIstruzione.\nBiblioteche.\nLa Biblioteca Civica di Sovico fa parte del Sistema Bibliotecario BrianzaBiblioteche.\nArte.\nLa storia della chiesa di Sovico \u00e8 pi\u00f9 che millenaria. .\nLa prima notizia certa proviene dal \"Liber Notitiae Sanctorum Mediolani\" di Goffredo da Bussero, catalogo della Chiesa milanese della fine del XIII secolo: in esso si cita \"in plebe Alliate, loco Somovico, ecclesia Sancti Fidelis\". La conferma viene dalla \"\"Notitia cleri mediolanensis de anno 1398\" in cui si nomina la \"Cappella de Sovico\"\" cui \u00e8 annessa la rendita di \"lire 2, soldi 13, denari 7\".\nIn un documento del 1562 la chiesa di Sovico viene ricordata come consacrata ai santi Simone e Giuda: probabilmente i fedeli optarono per l'intitolazione a questi Apostoli, in luogo dell'originario san Fedele, in occasione di qualche importante rimaneggiamento di cui fu oggetto l'edificio fra il XV e il XVI secolo.\nNella relazione della visita di due delegati arcivescovili nel 1569 abbiamo una descrizione della costruzione, che risulta misurare 22 passi in lunghezza e 12 in larghezza. Si trattava di una piccola cappella con abside, sulla cui facciata si aprivano due porte, fra le quali era interposto un piccolo campanile con due campane.\nIl 19 agosto 1578 ricevette la visita di S. Carlo Borromeo; il 17 settembre 1606 quella del Cardinale Federico Borromeo. L'edificio fu quindi oggetto di numerosi interventi volti a rinnovarne e ad ampliarne la struttura.\nIl 10 luglio 1827 croll\u00f2 il campanile rovinando in gran parte sulla chiesa, che venne rifatta e riaperta al culto tre anni dopo.\nNell'aprile 1838 veniva soppressa la Pieve di Agliate, una delle pi\u00f9 antiche della diocesi ambrosiana, e da essa nascevano le due Pievi di Carate e di Besana: Sovico fu compresa nella prima.\nEconomia.\nA Sovico sono presenti aziende internazionalmente conosciute, tra le quali:\nInfrastrutture e trasporti.\nSovico era servita dalla linea ferroviaria Seregno-Bergamo grazie alla stazione di Macherio-Sovico posta proprio sul confine con Macherio. Dal 9 dicembre 2018 la linea ferroviaria \u00e8 sostituita da un bus gestito da Trenord.\nSovico \u00e8 collegata da alcune linee su gomma gestite da Azienda Trasporti Milanesi e Autoguidovie che collegano il paese con Sesto San giovanni dove \u00e8 presente l\u2019interscambio con la linea 1 della metropolitana milanese.\nSovico \u00e8 inoltre attraversata dalla Strada Provinciale Monza-Carate, che include, nella sua tratta, il percorso ciclo-pedonale Monza-Albiate\nFra il 1890 e il 1960 la localit\u00e0 ospit\u00f2 una fermata posta lungo la tranvia Monza-Carate.\nSport.\nCalcio.\nLa principale squadra di calcio della citt\u00e0, fondata nel 1971, \u00e8 l\"'Unione Polisportiva Dilettantistica Sovicese\"; nella stagione sportiva 2017/2018 ha militato nel girone U di seconda categoria Monza e Brianza.\nBasket.\n\u00c8 presente una societ\u00e0 di pallacanestro, il GS Basket Sovico, che nella stagione 2018/19 milita nel campionato di Promozione di Milano.\nPallavolo.\nLa citt\u00e0 possiede una squadra di pallavolo, il Volley Sovico, che fonda il suo presente su un settore giovanile vivo e numeroso"}
{"id": "697290", "revid": "767487", "url": "https://it.wikipedia.org/wiki?curid=697290", "title": "Niacin", "text": "I Niacin sono un trio di musicisti statunitensi formatosi nel 1996. Sono coinvolti principalmente nell'ambito musicale della fusion, del progressive rock e del jazz."}
{"id": "697294", "revid": "1223843", "url": "https://it.wikipedia.org/wiki?curid=697294", "title": "Deidamia (H\u00e4ndel)", "text": "Deidamia \u00e8 un'opera lirica in tre atti di Georg Friedrich H\u00e4ndel (HWV 42), su libretto di Paolo Antonio Rolli basato su un precedente libretto di Metastasio.\nI primi due atti dell'ultima opera di H\u00e4ndel furono composti tra il 27 ottobre e il 7 novembre 1740, il terzo dal 14 al 20 novembre.\nLa prima assoluta ebbe luogo al Lincoln's Inn Fields Theatre di Londra il 10 gennaio 1741, replicata per 3 sere soltanto. Nell'occasione il ruolo della protagonista fu interpretato dal soprano \u00c9lisabeth Duparc, detta \"La Francesina\".\nL'opera \u00e8 stata riesumata negli anni cinquanta del XX secolo (nel 1953 fu eseguita in lingua tedesca ad Halle sul Saale, citt\u00e0 natale di H\u00e4ndel) ed \u00e8 ancora occasionalmente rappresentata.\nTrama.\nIl giovane Achille, che si finge una fanciulla di nome Pirra, si trova nell'isola di Sciro, dove si innamora di Deidamia, figlia del re Licomede.\nUlisse, travestito da Antiloco, e Fenice, ambasciatore greco, si recano nell'isola per smascherare l'eroe e convincerlo a partecipare alla guerra di Troia.\nDurante una caccia, Achille svela la propria identit\u00e0; quando Ulisse offre in dono alle fanciulle stoffe, gioielli e armi, Achille sceglie queste ultime e lascia Deidamia per seguire i greci alla guerra."}
{"id": "697295", "revid": "5591667", "url": "https://it.wikipedia.org/wiki?curid=697295", "title": "Peir\u00f2", "text": ""}
{"id": "697296", "revid": "287204", "url": "https://it.wikipedia.org/wiki?curid=697296", "title": "Joaqu\u00ecn Peir\u00f2", "text": ""}
{"id": "697298", "revid": "44627", "url": "https://it.wikipedia.org/wiki?curid=697298", "title": "Giorgio Bocca", "text": "Biografia.\nGiorgio Bocca nacque a Cuneo nel 1920 da genitori entrambi insegnanti. Studi\u00f2 alla facolt\u00e0 di giurisprudenza dell'Universit\u00e0 degli Studi di Torino e si iscrisse ai Gruppi universitari fascisti (GUF). Nell'organizzazione fascista ebbe anche un ruolo direttivo e divenne noto a livello provinciale anche per i suoi risultati nelle competizioni sciistiche e ricevette la medaglia d'oro nel 1940 a Roma da Benito Mussolini. In quegli anni, nel campionato 1938-1939, disput\u00f2 una stagione nelle file del . Allo scoppio della guerra, ormai ventenne, venne chiamato alle armi come allievo ufficiale nel Regio Esercito nel corpo degli Alpini. Nel giugno del 1940 partecip\u00f2 alla Battaglia delle Alpi Occidentali insieme allo scrittore Mario Rigoni Stern, all'alpinista e maestro di sci Gigi Panei e alla guida alpina Renato Chabod. Il 4 agosto 1942 firm\u00f2 un articolo sul settimanale \"La Provincia Grande\" (foglio di ordini settimanale della Federazione dei Fasci di Combattimento di Cuneo) nel quale imputava il disastro della guerra alla \u00abcongiura ebraica\u00bb a cui \u00abl'Europa ariana\u00bb dovrebbe opporsi\u00bb. Nel suo libro \"Il provinciale\", Bocca cita una sua recensione dei \"Protocolli dei savi anziani di Sion\" contenente una \u00abdenuncia dell'imperialismo sionista\u00bb apparsa su \"La sentinella delle Alpi\", un \u00abgiornaletto cuneese del 1939\u00bb.\nSotto le armi strinse amicizia con Benedetto Dalmastro, in contatto con Duccio Galimberti; insieme a queste due figure, fonder\u00e0 dopo l'armistizio le formazioni partigiane di Giustizia e Libert\u00e0. Dopo l'8 settembre 1943 Giorgio Bocca ader\u00ec infatti alla lotta partigiana, operando nella zona della Val Grana come comandante della Decima Divisione Giustizia e Libert\u00e0 e, successivamente, in Valle Maira in qualit\u00e0 di Commissario politico della Seconda Divisione Giustizia e Libert\u00e0. Si \u00e8 ipotizzato che fosse proprio il Bocca quel \u00abpartigiano Giorgio\u00bb che nei primi mesi del 1945, responsabile dei tribunali del popolo (o partigiani), in qualit\u00e0 di giudice nel processo a carico del Tenente Adriano Adami (Pavan) della Divisione Alpina Monterosa ne firm\u00f2 la condanna a morte unitamente a quella di altri quattro prigionieri dell'esercito della Repubblica Sociale Italiana.\nGiornalista e scrittore.\nGiorgio Bocca incominci\u00f2 a scrivere fin da adolescente, nella seconda met\u00e0 degli anni trenta, su periodici a diffusione locale. Successivamente, dal 1938 al 1943, scrisse anche per la testata cuneese \"La Provincia Granda, Sentinella d'Italia\".\nAlla fine della guerra, riprese l'attivit\u00e0 giornalistica, scrivendo per il giornale di Giustizia e Libert\u00e0 finch\u00e9 fu chiamato a lavorare per la \"Gazzetta del Popolo\" di Torino, assunto dal liberale Massimo Caputo, quindi per \"L'Europeo\". Negli anni sessanta incominci\u00f2 a lavorare al \"Giorno\" di Milano a seguito della nomina a direttore di Italo Pietra, qui si afferm\u00f2 definitivamente come inviato speciale, sia all'estero (Guerra dei Sei Giorni), sia con inchieste sulla realt\u00e0 italiana. Come Dino Buzzati, sostenne con forza la tesi della catastrofe naturale per il disastro del Vajont.\nNel 1975 sostenne che l'esistenza delle Brigate Rosse fosse in realt\u00e0 una favola raccontata agli italiani dagli inquirenti e dai servizi segreti anche se qualche anno pi\u00f9 tardi rivide pubblicamente le sue posizioni: \u00abBisogna ammettere che abbiamo preso una bella cantonata\u00bb. Nel 1976 fu, insieme con Eugenio Scalfari, tra i fondatori del quotidiano \"la Repubblica\", con cui da allora collabor\u00f2 ininterrottamente. Tenne ininterrottamente sul settimanale \"L'Espresso\" la rubrica \"L'antitaliano\" che sospese solo un mese prima di morire a seguito del peggioramento della malattia che lo affliggeva.\nNel 1979 vinse il premio Campione d'Italia per la saggistica per il libro \"Il terrorismo italiano 1970 1978\".\nNel 1983 pubblic\u00f2 per Garzanti un volume, \"Mussolini socialfascista\", sulla politica economica e sociale del fascismo. Negli anni ottanta ebbe anche un'esperienza nel giornalismo televisivo: a partire dal 1983 ide\u00f2 e condusse una serie di trasmissioni per le reti Fininvest: \"Prima pagina\", \"Protagonisti\", \"2000 e dintorni\", \"Il cittadino e il potere\" e svolse anche il ruolo di opinionista per i programmi \"Dovere di cronaca\" e \"Dentro la notizia\". Nel 1989 condusse per Canale 5 un'inchiesta sul terrorismo italiano e internazionale degli anni settanta e ottanta dal titolo \"Il mondo del terrore\".\nL'11 aprile 2008 gli fu assegnato il Premio Ilaria Alpi alla carriera, consegnatogli dal presidente della giuria Italo Moretti con una cerimonia privata nella sua casa milanese. I vincitori delle passate edizioni pi\u00f9 recenti erano stati Enzo Biagi (2005), Ryszard Kapu\u015bci\u0144ski (2006) ed Emilio Rossi (2007). Bocca affianc\u00f2 alla principale carriera di giornalista l'attivit\u00e0 di scrittore: il suo interesse si focalizz\u00f2 principalmente sulla crisi sociale, che \u2013 nella sua interpretazione \u2013 generava il terrorismo, di cui raccont\u00f2 la storia e intervist\u00f2 i protagonisti. Si interess\u00f2 anche di aspetti relativi al divario geografico dell'economia e del sociale in Italia, affrontando la questione meridionale e l'avvento del fenomeno leghista all'inizio degli anni novanta. Scrisse anche diverse importanti opere storiche, tra cui alcune incentrate sulla sua esperienza partigiana.\nOrientamento politico.\nL'orientamento politico nel corso del tempo si \u00e8 rivelato variegato. Alle elezioni politiche del 1979 fu candidato al Senato con il PSI, non venendo per\u00f2 eletto. Dopo essere stato un elettore socialista e poi repubblicano, diede la sua adesione ad alcune mozioni della nascente Lega Nord, poi la vot\u00f2 con voto strumentale, perch\u00e9 aveva mandato via Craxi e la DC, e infine la contrast\u00f2. All'inizio dell'ascesa di Bettino Craxi ai vertici del PSI, si ricordano alcuni articoli elogiativi di Bocca, che poi per\u00f2 fu uno dei nemici acerrimi della politica di Craxi e della cosiddetta \u00abMilano da bere\u00bb degli anni ottanta. Profondamente critico nei confronti della globalizzazione, nelle sue ultime opere d\u00e0 una lettura assai negativa dell'ascesa politica di Silvio Berlusconi e della politica statunitense di stampo conservatore.\nNegli ultimi anni Bocca si contrappose ad alcuni tentativi di revisione critica della Resistenza; in particolare entr\u00f2 in polemica con Giampaolo Pansa, che pure era stato suo collega prima a \"Il Giorno\", poi a \"la Repubblica\", e infine sull\"'Espresso\". Per Bocca si rischiava, con \u00abi libri e gli articoli alla Pansa\u00bb, di aprire a un revisionismo strisciante e \u00abcerchiobottista\u00bb che voleva accomunare la Resistenza e il fascismo, omettendo di ricordare le correit\u00e0 del fascismo con il nazismo, descrivendo mali e beni di entrambi i fronti per arrivare a un'assoluzione generale. Bocca lanci\u00f2 per questo, dalle pagine del quotidiano \"la Repubblica\", numerosi moniti rivolti alle nuove generazioni perch\u00e9 ricordassero i valori fondanti della Repubblica italiana. \nNegli ultimi tempi sollev\u00f2 anche il problema del conformismo culturale, in un botta e risposta su \"la Repubblica\" con Beniamino Placido (critico letterario del quotidiano di Scalfari) interrogandosi sul silenzio riservato dagli intellettuali di sinistra ai testi di due scrittori di successo ma non di sinistra: Giovannino Guareschi e Gianna Preda. La sua conclusione: \u00abQui si tratta di mettersi una buona volta d'accordo su che cosa s'intende per intellettuale: se \u00e8 uno che deve fare il suo esercizio sul trapezio e basta o se deve pensare con la sua testa e dire la verit\u00e0\u00bb.\nIntervistato dall\"'Espresso\", nel 2007, dichiar\u00f2: \u00abSono certo che morir\u00f2 avendo fallito il mio programma di vita: non vedr\u00f2 l'emancipazione civile dell'Italia. Sono passato per alcuni innamoramenti, la Resistenza, Mattei, il miracolo economico, il centro-sinistra. Non \u00e8 che allora la politica fosse entusiasmante, per\u00f2 c'erano principi riconosciuti: i giudici fanno giustizia, gli imprenditori impresa. Invece mi trovo un paese in condominio con la mafia. \u00c8 il successo di chi elogia i vizi, i tipi alla Briatore\u00bb.\nMorte.\nGiorgio Bocca mor\u00ec, dopo una breve malattia, nella sua casa di Milano il giorno di Natale del 2011, a 91 anni. \nI funerali si svolsero nel Monastero di San Vittore al Corpo a Milano alla presenza di numerosi esponenti del giornalismo italiano. La salma \u00e8 stata cremata, e le sue ceneri si trovano a La Salle, in Valle d'Aosta, dove lo scrittore possedeva una casa di villeggiatura. \nGiorgio Bocca si dichiarava ateo. Tuttavia nel 2020 l'amico e teologo Roberto Vignolo ha descritto su \"la Repubblica\" un suo rapporto privato pi\u00f9 complesso con la fede, specialmente negli ultimi anni di vita: esso sarebbe maturato nella dialettica con la moglie Silvia Giacomoni (che nel 2004 aveva pubblicato \"La nuova Bibbia Salani\"), e nelle frequentazioni con l'ebraista Paolo De Benedetti, con Enzo Bianchi e con Suor Germana (oltre allo stesso Vignolo).\nOnorificenze.\nNel corso della sua vita Giorgio Bocca ha ricevuto molte onorificenze, legate al periodo durante il quale prest\u00f2 servizio come militare e poi per la sua partecipazione alla Guerra di liberazione italiana.\n Croce al merito di guerra\n Medaglia commemorativa del periodo bellico 1940\u201343\n Medaglia commemorativa della battaglia del fronte alpino occidentale\n Distintivo della guerra di liberazione\n Distintivo d'onore per i patrioti \"Volontari della libert\u00e0\""}
{"id": "697301", "revid": "306856", "url": "https://it.wikipedia.org/wiki?curid=697301", "title": "Appendice che espone in maniera assoluta la vera scienza nello spazio", "text": "L'Appendice che espone in maniera assoluta la vera scienza nello spazio (\"Appendix scientiam spatii absolute veram exhibens: a veritate aut falsitate axiomatis XI Euclides (a priori haud unquam decidenda) indipendentem; adjecta ad casum falsitatis, quadratura circuli geometrica\") \u00e8 un'opera del matematico ungherese J\u00e1nos Bolyai.\nIl nome \"appendice\" deriva dal fatto che venne pubblicata nel 1832 dal padre di questi Farkas Bolyai, anch'egli matematico, come appendice del suo trattato \"Tentamen Juventutem studiosam in elementa Matheseos purae, elementaris ac sublimioris, methodo intuitiva, evidentique huic propria, introducendi\". Il testo riveste una grande importanza nello sviluppo della matematica, perch\u00e9 \u00e8 la prima opera che getta i fondamenti della geometria non euclidea.\nL'opera.\nIl V postulato di Euclide (nell'opera indicato come \"Assioma XI\") aveva destato dubbi sulla sua evidenza gi\u00e0 negli antichi. Gi\u00e0 Euclide stesso inizi\u00f2 a usarlo il pi\u00f9 tardi possibile, come se preferisse tenerlo da parte; nel corso dei secoli ci furono vari tentativi di dimostrare quella proposizione, o un'altra equivalente (come ad esempio \"la somma degli angoli interni di un triangolo \u00e8 pari a un angolo piatto\", oppure \"un quadrilatero trirettangolo deve avere anche il quarto angolo retto\") per mezzo degli altri assiomi.\nI lavori di Girolamo Saccheri e Johann Heinrich Lambert instillarono per\u00f2 alcuni dubbi sulla effettiva deducibilit\u00e0 dell'assioma, tanto che, come ebbe a scrivere il matematico e fisico italiano Pietro Pagnini,\nCome anche suo padre Farkas, anche J\u00e1nos fu attratto dalle ricerche sulla dimostrazione del \"postulato delle parallele\". Nel 1821 riconobbe per\u00f2 che la via seguita era un vicolo cieco, e decise di costruire una teoria assoluta sullo spazio con metodo deduttivo senza prendere una decisione sulla validit\u00e0 dell'assioma. Nel 1823, in una lettera al padre, gli scrisse\nRisultati.\nAll'interno del suo lavoro, J\u00e1nos pervenne ai seguenti risultati:\nLe \"proporzioni assolutamente vere e appartenenti alla scienza assoluta dello spazio\" sono per l'appunto quelle indipendenti dal postulato sulle parallele."}
{"id": "697302", "revid": "290948", "url": "https://it.wikipedia.org/wiki?curid=697302", "title": "Ascaris lumbricoides", "text": "Ascaris lumbricoides \u00e8 un verme cilindrico della famiglia degli Ascarididae (nematodi fasmidiari). Il verme \u00e8 causa della malattia detta \"ascaridiasi\".\nLe infezioni sono asintomatiche in pi\u00f9 dell'85% dei casi, soprattutto se il numero dei vermi \u00e8 contenuto. I sintomi aumentano con il numero dei vermi presenti e possono includere dispnea e febbre all'esordio della malattia. A questi possono seguire sintomi di gonfiore addominale, dolore addominale e diarrea. I bambini sono pi\u00f9 comunemente colpiti, e in questo gruppo l'infezione pu\u00f2 anche causare scarso accrescimento ponderale, malnutrizione e difficolt\u00e0 di apprendimento.\nMorfologia.\n\"A. lumbricoides\" \u00e8 un grande verme nematode, bianco, la cui femmina adulta pu\u00f2 raggiungere mediamente le dimensioni di 30\u00a0cm per 5\u00a0mm di diametro, mentre il maschio \u00e8 pi\u00f9 piccolo, misura circa 20\u00a0cm per 4\u00a0mm. La trasmissione nell'uomo avviene attraverso l'ingestione di uova che si schiudono nel duodeno liberando le larve che sono capaci di penetrare la parete dell'intestino e di diffondersi nella circolazione sanguigna. Il sangue trasporta le larve a fegato, cuore e polmoni. Le larve entro qualche settimana si accrescono per poi penetrare negli alveoli polmonari, per poi essere espulse o reingerite con l'espettorato. Le larve reingerite ritornano nell'intestino tenue e completano la maturazione nel digiuno. Qui la femmina, dopo essere fecondata dal maschio, depone le uova, fino a 200.000 al giorno. \"A. lumbricoides\" pu\u00f2 sopravvivere nell'intestino per circa un anno.\nEpidemiologia.\n\u00c8 diffuso in molte zone del mondo, in particolare in quelle con scarse condizioni igieniche e in cui si usano feci contaminate dalle uova come fertilizzante per terreni agricoli. L'infezione \u00e8 facilitata da diversi fattori quali l'enorme numero di uova prodotto da ciascuna femmina del verme, la scarsa igiene, e la resistenza delle uova stesse, che sopportano bene temperature estreme e possono rimanere vitali per mesi.\nIn Cina si sta diffondendo la cattiva abitudine di mangiare le sue uova per dimagrire, rischiando gravi conseguenze per la salute: l\"'Ascaris\" vive nell'intestino e pu\u00f2 arrivare a raggiungere i polmoni causando la morte dell'organismo che lo ospita.\nPrevenzione e terapia.\nLa prevenzione si attua curando l'igiene, ossia favorendo l'accesso a water e a un accurato smaltimento delle feci. Le uova del verme si presentano nelle feci del paziente dopo 8 settimane dal contagio, che quindi diventa potenzialmente infettivo per altre persone. Il lavaggio delle mani con sapone sembra essere protettivo. Nelle aree in cui pi\u00f9 del 20% della popolazione ne \u00e8 affetto, si raccomanda di trattare ciascuno a intervalli regolari. La recrudescenza delle infezioni \u00e8 comune. Non sono disponibili vaccini. I trattamenti raccomandati dall'Organizzazione Mondiale della Sanit\u00e0 sono i farmaci albendazolo, mebendazolo, levamisolo o pyrantel pamoato. Altri agenti efficaci includono tribendimidine e nitazoxanide."}
{"id": "697304", "revid": "599013", "url": "https://it.wikipedia.org/wiki?curid=697304", "title": "Rafael Pereira da Silva (calciatore 1980)", "text": "Carriera.\nClub.\nComincia la carriera professionistica nel 1999 nel Guarani, nella massima divisione brasiliana. In questa squadra in due stagioni gioca 31 volte realizzando una rete. Nel 2001 si trasferisce al Vasco da Gama, giocando 17 gare con un gol.\nNei tre anni successivi gioca con San Paolo, S\u00e3o Caetano e Flamengo con un totale di 44 presenze e 9 gol. Nel 2004-2005 passa al , in Serie A, dove gioca per due stagioni con 42 presenze e 2 gol.\nNel 2007 torna in Brasile, stavolta alla Fluminense.\nIl 27 maggio 2009 viene acquistato dal Goi\u00e1s."}
{"id": "697307", "revid": "163662", "url": "https://it.wikipedia.org/wiki?curid=697307", "title": "Amoeba", "text": "Ameba (Amoeba, dal greco antico , \"cambio, trasformazione\") \u00e8 il nome comune di un genere di protisti, oggi generalmente raggruppati nel clade degli amebozoi.\nNelle classificazioni precedenti viene considerato un genere di protozoi appartenenti alla classe dei rizopodi. La specie pi\u00f9 nota \u00e8 \"Amoeba proteus\". Una caratteristica particolare di questi organismi unicellulari \u00e8 di mutare continuamente forma a causa del loro citoplasma privo di scheletro. Queste estroflessioni della membrana permettono alla cellula di strisciare sul substrato.\nStoria e classificazione.\nLa pi\u00f9 vecchia descrizione di un organismo simile ad un'ameba risale al 1755 a opera di August Johann R\u00f6sel von Rosenhof che chiam\u00f2 la sua scoperta \"il piccolo Proteo\" (\"der kleine Proteus\") la divinit\u00e0 marina in grado di cambiare forma della mitologia greca. Anche se le illustrazioni di R\u00f6sel von Rosenhof mostrano una creatura simile a quelle d'oggi classificata come \"Amoeba proteus\", il suo \"piccolo Proteo\" non corrisponde con certezza ad alcuna specie nota.\nIl termine \"Proteus animalcule\" rimase in uso per tutto il XVIII e XIX secolo come nome generico per le specie ameboidi.\nNel 1758, apparentemente senza aver mai osservato personalmente il \"Proteo\" di R\u00f6sel von Rosenhof, Linneo include l'organismo nel suo sistema di classificazione, con il nome di \"Volvox chaos\". Comunque, visto che aveva gi\u00e0 assegnato il nome \"Volvox\" a un genere di alghe flagellate, cambi\u00f2 pi\u00f9 tardi il nome in \"Chaos chaos\". Nel 1786, il naturalista danese Otto Friedrich M\u00fcller descrisse e illustr\u00f2 una specie che chiam\u00f2 \"Proteus diffluens\", che probabilmente corrisponde a quella d'oggi nota come \"Amoeba proteus.\"\nIl nome del genere \"Amoeba\" fu introdotto nel 1830 dal naturalista tedesco Christian Gottfried Ehrenberg, come variazione di quello proposto da Jean Baptiste Bory de Saint-Vincent nel 1822 con la grafia \"Amiba\", dal greco \"amoib\u00e8 (\"\u1f00\u03bc\u03bf\u03b9\u03b2\u03ae) che significa \"cambio, trasformazione\"."}
{"id": "697309", "revid": "339392", "url": "https://it.wikipedia.org/wiki?curid=697309", "title": "Minurso", "text": ""}
{"id": "697313", "revid": "986213", "url": "https://it.wikipedia.org/wiki?curid=697313", "title": "Corrado di Wittelsbach", "text": "Biografia.\nFiglio di Ottone IV di Wittelsbach e fratello di Ottone I di Baviera, studi\u00f2 a Salisburgo e a Parigi. Al Concilio di Lodi del 1161, Federico Barbarossa lo nomin\u00f2 arcivescovo di Magonza per porre fine a uno scisma tra Rodolfo di Z\u00e4hringen e Cristiano di Buch in quella sede. Nello stesso concilio, il Barbarossa nomin\u00f2 Vittore IV antipapa, in opposizione a papa Alessandro III. Dopo la morte di Vittore nel 1164, Rainaldo di Dassel, arcivescovo di Colonia, scelse come antipapa Pasquale III a Lucca. Corrado si rifiut\u00f2 di sostenere il nuovo antipapa e di conseguenza usc\u00ec dalle grazie dell'Imperatore. Fugg\u00ec in Francia e quindi a Roma nel 1165 e la sua sede venne assegnata a Cristiano di Buch, anche se Alessandro III lo riconosceva ancora come legittimo arcivescovo. Il 18 dicembre, il papa lo nomin\u00f2 cardinale del titolo di San Marcello e quindi cardinale vescovo di Sabina. Il Papa successivamente lo rese vescovo di Sora. Corrado fuggi prima che Cristiano prendesse Roma alla testa dell'esercito imperiale.\nIn base al trattato di Venezia del 1177, il Papa fu costretto a riconoscere Cristiano come legittimo arcivescovo di Magonza, ma Corrado fu ricompensato con l'arcidiocesi di Salisburgo. Corrado comunque, non cess\u00f2 mai di considerarsi come nient'altro che il legittimo arcivescovo di Magonza. Quando Cristiano mor\u00ec nel 1183, Corrado pot\u00e9 assumere nuovamente il suo incarico arcivescovile in quella citt\u00e0, la quale, nel 1160, era stata privata del suo statuto dall'imperatore, a causa dell'assassinio dell'arcivescovo Arnoldo di Selenhofen. Le fortificazioni erano state rase al suolo, ma Corrado le fece ricostruire e rinnov\u00f2 la Cattedrale di Magonza.\nNell'aprile o nel maggio del 1187, alla Dieta di Gelnhausen, Corrado convinse i suoi vescovi a sostenere la causa dell'Imperatore contro Roma. Nell'autunno del 1188, si svolse a Magonza un concilio che annunci\u00f2 la Terza Crociata. Corrado guid\u00f2 un esercito alla crociata nel 1197, lo stesso anno in cui mor\u00ec l'imperatore Enrico VI. Nel 1196 Corrado, assieme agli altri principi imperiali, aveva eletto re il figlio infante di Enrico, Federico II. Mentre Corrado era in Terra Santa, in qualit\u00e0 di legato di papa Celestino III, intervenne nella discussione sulla successione principesca di Antiochia. Cerc\u00f2 di far riconoscere Raimondo Rupeno come successore di Boemondo III, al posto di Boemondo IV. Il 6 gennaio 1199, con l'autorizzazione papale, Corrado incoron\u00f2 Leone II, Signore delle Montagne, Re di Armenia come vassallo del Sacro Romano Impero. Pi\u00f9 tardi nello stesso anno, fece ritorno dotato di un nuovo potere legatizio da papa Innocenzo III. Corrado riusc\u00ec a stabilire un armistizio nell'aprile del 1200 tra le fazioni in competizione in Germania, precisamente gli Hohenstaufen e i Welfen.\nStava tornando in Outremer quando mor\u00ec a Riedfeld, vicino a Neustadt sull'Aisch, in quella che era all'epoca l'Ungheria. Venne sepolto nella cattedrale di Magonza che aveva fatto ampliare.\nConclavi.\nDurante il cardinalato di Corrado di Wittesbach si svolsero sei conclavi ai quali tutti Corrado prese parte:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "697314", "revid": "6923", "url": "https://it.wikipedia.org/wiki?curid=697314", "title": "Caravaggio", "text": "Formatosi a Milano e attivo a Roma, Napoli, Malta e in Sicilia fra il 1593 e il 1610, Caravaggio acquis\u00ec grande fama internazionale in vita e subito dopo la morte, costituendo la corrente del caravaggismo ed esercitando una forte influenza sulla pittura barocca del XVII secolo, ma venne poi dimenticato fino alla riscoperta critica nel XX secolo, ed \u00e8 oggi considerato uno dei pi\u00f9 celebri rappresentanti dell'arte occidentale di tutti i tempi.\nI suoi dipinti dimostrano un'eccezionale sensibilit\u00e0 nell'osservazione della condizione umana fisica ed emotiva, accentuata dalla grande fedelt\u00e0 al modello dal vivo e dall'uso scenografico della luce, considerate al tempo caratteristiche rivoluzionarie in totale contrapposizione alla prassi accademica raffaellesca.\nUna delle sue caratteristiche \u00e8 l'evidenziare vari elementi grazie alla luce e allo sfondo scuro, con cui crea un ottimo chiaroscuro.\nAnimo particolarmente irrequieto, nella sua breve esistenza affront\u00f2 gravi vicissitudini. Data cruciale nella vita di Caravaggio fu il 28 maggio 1606: responsabile di un omicidio durante una rissa e condannato a morte, dovette fuggire per il resto della sua vita per scampare alla pena capitale.\nBiografia.\nGiovinezza e formazione (1571-1594).\nPrima del ritrovamento dell'atto di battesimo di Michelangelo Merisi, si credeva che il pittore fosse nato nel paese di Caravaggio, nel 1573. A seguito della scoperta archivistica nel \"Liber Baptizatorum\" della Parrocchia di Santo Stefano in Brolo, \u00e8 ormai certo che Caravaggio nacque nella citt\u00e0 di Milano, probabilmente il 29 settembre (giorno di San Michele Arcangelo, dal quale forse il nome Michelangelo. Meno certa \u00e8 invece la data del 25 settembre), visto che l'atto di battesimo \u00e8 datato 30 settembre 1571. Tale documento recita:\nI genitori del pittore, Fermo Merisi e Lucia Aratori, erano comunque nativi di Caravaggio. Il cognome, a volte trascritto in alcuni documenti come \"Merigi\", \"Amerighi\" o \"Merighi\", viene pi\u00f9 spesso confermato come \"Merisi\" e, pi\u00f9 tardivamente, anche nella variante \"Merisio\".\nIl 14 gennaio 1571 si sposarono e, sotto la protezione e l'aiuto del marchese di Caravaggio e conte di Galliate Francesco I Sforza, che fece loro da testimone, si trasferirono a Milano. Alcuni storici affermano che Fermo Merisi appartenesse al gruppo dei \"magister\", uno dei maestri-architetti addetti ai cantieri delle chiese milanesi. \u00c8 dunque ipotizzabile che la famiglia vivesse presso gli alloggi delle maestranze della \"Fabbrica del Duomo di Milano\", delle quali faceva probabilmente parte anche Fermo Merisi. Altre ipotesi invece, avanzate dallo storico Maurizio Calvesi, sosterrebbero che Fermo Merisi fosse, in realt\u00e0, un semplice \"maestro di casa\" al soldo degli stessi marchesi della citt\u00e0 di Caravaggio residenti a Milano, e che esercitasse \u00ab\"sia pure modestamente, il mestiere di architetto\"\u00bb. \u00c8 confermata anche l'esistenza di una sorella, Caterina, pi\u00f9 altri due fratelli, Giovan Pietro e Giovan Battista, che sar\u00e0 ordinato prete.\nApprendistato.\nNel 1577, per sfuggire alla peste, la famiglia Merisi lasci\u00f2 Milano per tornare al paese, tuttavia il padre contrasse la malattia e mor\u00ec dopo poco tempo, seguito dal nonno Bernardino e dallo zio Pietro.\nA soli 13 anni, terminata l'epidemia in citt\u00e0, il giovane Michelangelo fu mandato a lavorare a bottega a Milano presso il laboratorio di Simone Peterzano, pittore del manierismo lombardo che si professava allievo di Tiziano, come documentato anche dall'iscrizione in calce al suo autoritratto. Il contratto di lavoro, datato 6 aprile 1584, venne firmato dalla madre per poco pi\u00f9 di quaranta scudi d'oro. Secondo i biografi Mia Cinotti e Gian Alberto Dell'Acqua \n Le varie date dei documenti sono certe, considerando che in quel periodo era appena stato riformato il calendario.\nL'apprendistato del giovane si protrasse per circa quattro anni, durante i quali apprese la lezione dei maestri della scuola pittorica lombarda e veneta. Dalle \"Considerazioni sulla pittura\" di Giulio Mancini, uno dei biografi dell'artista, abbiamo notizia del carattere del giovane Caravaggio in quegli anni: \nGli anni dal 1588, anno di scadenza con Peterzano, fino al 1592, ultima testimonianza della sua presenza in Lombardia prima di raggiungere Roma, risultano piuttosto nebulosi. Secondo Mancini, la madre del pittore mor\u00ec a Milano il 29 novembre 1591, dunque, risolta la spartizione dell'eredit\u00e0 (della quale \u00e8 pervenuta la documentazione), il giovane Merisi lasci\u00f2 definitivamente la Lombardia circa alla met\u00e0 del 1592.Tuttavia, secondo documenti emersi nel 2010 dall'Archivio di Stato di Roma (testimonianza del barbiere Pietropaolo Pellegrino), l'artista non visse stabilmente nella Citt\u00e0 eterna almeno fino al 1596, anno nel quale \u00e8 documentata la sua residenza presso la bottega del pittore siciliano Lorenzo Carli. Secondo il biografo Bellori, il giovane pittore, \u00ab\"d'ingegno torbido, e contentioso\"\u00bb, fugg\u00ec da Milano per altre ragioni, definite vagamente \u00ab\"discordie\"\u00bb, e quindi giunse \u00ab\"in Venetia ove si compiacque tanto del colorito di Giorgione, che se lo propose per iscorta nell'imitatione\"\u00bb. Sempre secondo il Bellori infatti, il pittore si sarebbe recato a Venezia col maestro Peterzano per un soggiorno di breve durata. Tale notizia, sostenuta solo dal Bellori \u00e8 ancor oggi fortemente dibattuta, giacch\u00e9 non ci sono altri riscontri d'archivio. Tuttavia, i legami stilistici con la grande scuola veneta di Giorgione, Tiziano e Tintoretto sarebbero ancor pi\u00f9 facilmente spiegabili, anche se occorre precisare che il suo stile avrebbe potuto risentire in ogni caso degli influssi veneti, poich\u00e9 il dominio della Serenissima arrivava, all'epoca, fino a Bergamo.\nSecondo lo storico dell'arte Roberto Longhi, per lo sviluppo dello stile del pittore sarebbe stata significativa la riflessione su alcuni maestri lombardi, soprattutto di area bresciana, quali Foppa, Bergognone, Savoldo, Moretto e Romanino, e di area cremonese, come Vincenzo Campi (in particolare il suo capolavoro, \"San Matteo e l'angelo\"), artisti che Longhi definisce \"pre-caravaggeschi\". A tale scuola si dovrebbero l'avvio della rivoluzione luministica e la caratterizzazione naturalistica dei dipinti (contrapposta a certa aulicit\u00e0 rinascimentale), elementi centrali della pittura di Caravaggio.\nIl periodo romano (1594-1606).\nLa sua presenza a Roma dal 1592 al 1593 non \u00e8 sostenuta da fonti storiche certe, tuttavia sappiamo che nel 1594 fu sicuramente ospite di monsignor Pandolfo Pucci da Recanati, da lui soprannominato \"monsignor Insalata\" per via dell'unico alimento che gli forniva. Dopo pochi mesi il Merisi, insoddisfatto del rapporto con Pucci, per il quale realizzava delle \"copie di devozione\", abbandon\u00f2 la dimora procuratagli nel rione Borgo e prov\u00f2 a guadagnarsi da vivere dipingendo ritratti, canestri di frutta e immagini sacre, non riuscendo tuttavia ad affrancarsi da una condizione indigente.\nNel periodo 1595-1596 cominci\u00f2 a entrare nell'ambiente artistico romano, dove conobbe il gi\u00e0 noto pittore messinese Lorenzo Carli, all'epoca con una bottega in \"via della Scrofa\", e dove il giovane Merisi trov\u00f2 lavoro e soggiorno. Grazie a lui, conobbe a sua volta il giovane siciliano Mario Minniti, che diventer\u00e0 uno dei suoi pi\u00f9 cari amici e suo modello. Lasciata la bottega del Carli, dedicata a fasce pi\u00f9 modeste di mercato, ebbe un breve sodalizio con Antiveduto Gramatica, quindi frequent\u00f2, per alcuni mesi, la bottega del pittore Giuseppe Cesari, detto il Cavalier d'Arpino, uno dei maggiori esponenti del tardo manierismo.\nPer una breve malattia, Merisi fu ricoverato all'ospedale della Consolazione, interrompendo cos\u00ec il rapporto con il Cesari. In questo periodo probabilmente, Caravaggio fu impiegato come esecutore di nature morte e di parti decorative di opere pi\u00f9 complesse, ma non se ne ha testimonianza certa. Un'ipotesi, priva di riscontri, \u00e8 che Caravaggio possa aver realizzato i festoni decorativi della cappella Olgiati, nella basilica di Santa Prassede a Roma, cappella poi affrescata dallo stesso Cavalier d'Arpino. Appartengono a questo periodo i primi dipinti di un certo rilievo: \"Ragazzo che monda un frutto\", \"Fanciullo con canestro di frutta\" e il \"Bacchino malato\", un suo autoritratto.\nL'amicizia con il cardinal Del Monte.\nDimesso dall'ospedale, grazie al suo amico pittore Costantino Spata, nel 1597 Merisi conobbe il cardinal Francesco Maria del Monte, grandissimo uomo di cultura e appassionato d'arte che, incantato dalla sua pittura, acquist\u00f2 alcuni dei suoi quadri, tra i quali il famosissimo \"I bari\". Il giovane lombardo entr\u00f2 quindi al suo servizio, rimanendovi per circa tre anni. Del Monte, secondo Bellori:\nLa fama dell'artista cominci\u00f2 a crescere all'interno dei pi\u00f9 importanti salotti dell'alta nobilt\u00e0 romana. L'ambiente fu scosso dalla sua pittura rivoluzionaria, immediatamente al centro di discussioni e accese polemiche. Grazie alle commissioni del suo influente e illuminato prelato, Caravaggio mut\u00f2 il proprio stile, abbandonando le tele di piccole dimensioni e i singoli ritratti e cominciando a dedicarsi alla realizzazione di opere complesse, con gruppi di pi\u00f9 personaggi descritti in episodi specifici. Uno dei primi lavori di questo periodo \u00e8 il \"Riposo durante la fuga in Egitto\".\nNel giro di pochi anni la sua fama crebbe moltissimo e Caravaggio si fece apprezzare tra i nobili romani, conseguendo uno spiccato successo.\nLe opere romane dal 1599 in poi.\nNel 1599 Caravaggio, grazie all'aiuto del cardinale Francesco Maria del Monte, ricevette la prima commissione pubblica per due grandi tele da collocare all'interno della cappella Contarelli nella Chiesa di San Luigi dei Francesi, a Roma. I dipinti che Caravaggio doveva realizzare riguardavano episodi tratti dalla vita di san Matteo: la \"Vocazione\" e il \"Martirio\".\nIn meno di un anno il pittore concluse le due opere che gli aprirono il successo, cos\u00ec che ebbe immediatamente altri importanti incarichi. Dapprima da parte del commerciante Fabio Nuti, per un quadro identificato nella \"Nativit\u00e0 con i santi Lorenzo e Francesco d'Assisi\" di Palermo, a lungo ritenuta dipinta in Sicilia nel 1609. Quindi, per ordine del monsignor Tiberio Cerasi, che aveva acquistato la cappella Cerasi nella basilica di Santa Maria del Popolo, gli furono commissionati due dipinti: la \"Crocefissione di san Pietro\" e la \"Conversione di san Paolo\". Contemporaneamente Francesco Contarelli, nipote o figlio illegittimo del cardinale Matteo Contarelli, nel 1602 gli chiese la realizzazione di una terza tela per San Luigi dei Francesi: \"San Matteo e l'angelo\". Il pittore, nonostante conoscesse bene il gusto dei suoi committenti, scelse soggetti popolari, che esprimessero in una dimensione reale e drammatica lo svolgersi degli eventi, rappresentando i valori spirituali della corrente pauperista all'interno della Chiesa cattolica.\nSecondo il pittore e biografo Giovanni Baglione la prima versione del \"San Matteo e l'angelo\" fu rifiutata dalla congregazione perch\u00e9 il santo era raffigurato come un rozzo popolano. La notizia, ritenuta attendibile fino a tutto il XX secolo, fu smentita da Luigi Spezzaferro nel 2000. L'insigne studioso ha dimostrato che la prima versione del \"San Matteo e l'angelo\" era una pala d'altare provvisoria, da collocare temporaneamente nella Cappella Contarelli in attesa che vi terminassero i lavori. La tela provvisoria non solo dava la possibilit\u00e0 ai religiosi di officiare la messa in un ambiente pi\u00f9 decoroso, ma permise a Caravaggio di mettere in mostra le sue capacit\u00e0, con la speranza di ricevere - come poi avvenne - la commissione delle tele, oggi note come \"il Ciclo di San Matteo\". Quando a Caravaggio fu affidata la decorazione definitiva della Cappella, la prima versione del dipinto, distrutta in Germania durante la seconda guerra mondiale, fu rimpiazzata da quella attuale, tuttora in loco. Nel caso del \"San Matteo e l'angelo\", dunque, non si tratt\u00f2 di un rifiuto ma di una sostituzione gi\u00e0 prevista. L'informazione fornita da Giovanni Baglione \u00e8 quindi una \"malignit\u00e0\" dovuta alla nota rivalit\u00e0 esistente tra Merisi e Baglione.\nL'episodio del presunto rifiuto del \"San Matteo e l'angelo\", narrato anche da Bellori, coinvolge anche un altro importante protettore di Caravaggio, il marchese Vincenzo Giustiniani. Queste le parole di Bellori:\nIl marchese Giustiniani, ricco banchiere genovese nel giro della corte pontificia (oltre che vicino di casa del cardinal Del Monte, visto che a Roma abitava in palazzo Giustiniani con il fratello cardinal Benedetto Giustiniani), fu protettore di Caravaggio per molti anni; collezion\u00f2 moltissime sue opere e contribu\u00ec grandemente alla formazione culturale del pittore. In pi\u00f9 di un'occasione, grazie alle sue ramificate influenze, riusc\u00ec a salvarlo dalle gravi questioni legali nelle quali era spesso implicato per colpa di un'indole aggressiva.\nUn'altra opera comunemente ed erroneamente ritenuta rifiutata \u00e8 la prima versione della \"Conversione di San Paolo\", dipinta su legno di cipresso per la Cappella Cerasi in Santa Maria del Popolo. Come dimostrato da Luigi Spezzaferro, la pala non fu rifiutata ma sostituita con l'attuale in seguito a nuovi accordi intervenuti tra l'artista e gli eredi del committente Tiberio Cerasi.\nNel caso invece della \"Morte della Vergine\", commissionata per la chiesa di Santa Maria della Scala a Roma, si tratt\u00f2 senza dubbio di un rifiuto. La figura della Vergine, rappresentata con il ventre gonfio e con i piedi in vista, fu ritenuta indecente dai Carmelitani Scalzi che rifiutarono il dipinto. Oltre alla posa indecorosa, Baglione e Bellori scrivono che la Vergine era stata raffigurata addirittura come \"morta gonfia\". Scrive Spezzaferro:\nDunque, piuttosto che una morte per annegamento, il ventre gonfio suggeriva una gravidanza che, ovviamente, rendeva questa raffigurazione ancora pi\u00f9 scandalosa. Di questa grande pala, esiste un abbozzo eseguito dal Merisi, della sola figura della Maddalena piangente collocata in basso ai piedi della Vergine. Il ritaglio di questa sola figura, delle stesse dimensioni, \u00e8 noto come \"Maddalena addolorata\". L'opera di Caravaggio fu rimossa e sostituita da un dipinto eseguito da Carlo Saraceni, raffigurante lo stesso soggetto. Nonostante il rifiuto, la tela di Merisi fu immediatamente notata (e apprezzata) da Pieter Paul Rubens, celebre pittore fiammingo che all'epoca si trovava in Italia, pittore di corte al servizio di Vincenzo I Gonzaga. Rubens, che aveva anche l'incarico di arricchire la collezione del Duca di Mantova, sugger\u00ec a Vincenzo I di acquistare la \"Morte della Vergine\" per la considerevole cifra di 300 scudi. Il dipinto, acquistato tra il febbraio e l'aprile del 1607, entr\u00f2 cos\u00ec a far parte della ricchissima quadreria dei Gonzaga. In seguito ai dissesti finanziari del casato, il duca Vincenzo II (quartogenito di Vincenzo I ed erede del titolo ducale per la morte degli altri fratelli) svendette l'eccezionale collezione di famiglia. Parte di essa fu acquistata da Carlo I d'Inghilterra e la \"Morte della Vergine\" di Caravaggio lasci\u00f2 l'Italia. In seguito alla decapitazione di Carlo I, i dipinti della collezione Gonzaga furono acquistati dal finanziere e collezionista Everhard Jabach e successivamente da Luigi XIV. Il dipinto di Caravaggio arriv\u00f2 cos\u00ec a Parigi, dove si trova tuttora al Museo del Louvre (Galerie des Italiens).\nI guai con la legge, l'omicidio Tommasoni e la fuga da Roma.\nDurante il soggiorno presso palazzo Madama, dimora del cardinal Del Monte, il 28 novembre del 1600 Merisi malmen\u00f2 e percosse con un bastone Girolamo Stampa da Montepulciano, un nobile ospite del prelato: ne segu\u00ec una denuncia. Gli episodi di risse, violenze e schiamazzi andarono via via aumentando; spesso il pittore fu arrestato e condotto nelle carceri di Tor di Nona.\nNon sarebbe comunque stato quello il primo guaio con la legge per il turbolento artista. Il Bellori sostenne che, intorno al 1590-1592, Caravaggio, gi\u00e0 distintosi per risse tra bande di giovinastri, commise un omicidio a causa del quale fugg\u00ec da Milano prima per Venezia, poi per Roma. Il suo arrivo nella citt\u00e0 papale sarebbe stato dunque la conseguenza di una fuga.\nNel 1601 fu rilasciato dal carcere, tornando a dipingere dapprima la \"Cattura di Cristo\" e poi \"Amor vincit omnia\". Nel 1603 fu nuovamente processato, questa volta per la diffamazione di un altro pittore, Giovanni Baglione, che querel\u00f2 sia Caravaggio sia i suoi seguaci Orazio Gentileschi e Onorio Longhi, colpevoli di aver scritto rime offensive nei suoi confronti. Grazie all'intervento dell'ambasciatore francese, Merisi, condannato al processo, fu liberato e trasferito agli arresti domiciliari, seppur per poco (aveva scontato gi\u00e0 un mese di carcere a Tor di Nona).\nTra il maggio e l'ottobre del 1604 il pittore fu arrestato varie volte per possesso d'armi e ingiurie alle guardie cittadine; inoltre, fu querelato da un garzone d'osteria per avergli tirato in faccia un piatto di carciofi.\nNel 1605 fu costretto a scappare a Genova per circa tre settimane, dopo aver ferito gravemente un notaio, Mariano Pasqualone di Accumoli, a causa di Lena, amante e modella di Caravaggio. L'intervento dei protettori dell'artista riusc\u00ec a insabbiare l'accaduto anche se, al ritorno a Roma, il pittore fu querelato da Prudenzia Bruni, sua padrona di casa, per non aver pagato l'affitto; per ripicca, Merisi prese nottetempo a sassate la sua finestra, finendo nuovamente querelato. Nel novembre dello stesso anno il pittore fu degente per una ferita, che egli sostenne essersi procurato cadendo sulla propria spada.\nIl fatto pi\u00f9 grave per\u00f2 si svolse a Campo Marzio, la sera del 28 maggio 1606 (anno successivo all'elezione di papa Paolo V, zio di Scipione Borghese, grande estimatore di Caravaggio): a causa di una discussione causata da un \"fallo\" nel gioco della pallacorda (una sorta di tennis) il pittore fu ferito e, a sua volta, fer\u00ec mortalmente il rivale, tal Ranuccio Tommasoni da Terni, con il quale aveva avuto gi\u00e0 in precedenza discussioni spesso sfociate in risse. Anche questa volta c'era di mezzo una donna, Fillide Melandroni, le cui grazie erano contese da entrambi. Probabilmente dietro l'assassinio di Ranuccio c'erano anche questioni economiche, forse qualche debito di gioco non pagato dal pittore, o addirittura questioni politiche: la famiglia Tommasoni infatti, era notoriamente filo-spagnola, mentre Michelangelo Merisi era un protetto dell'ambasciatore di Francia.\nIl verdetto per il delitto di Campo Marzio fu severissimo: Caravaggio fu condannato alla decapitazione, che poteva esser eseguita da chiunque lo avesse riconosciuto per strada. Nei suoi dipinti cominciarono ossessivamente a comparire teste mozzate, e il suo macabro autoritratto prendeva spesso il posto del condannato.\nDegli autoritratti di come fosse effettivamente il reale volto del pittore, forse uno dei pi\u00f9 verosimili resta quello rappresentato nella scena del \"Martirio di san Matteo\". Tuttavia il ritratto pi\u00f9 noto del Merisi rimane quello a opera di Ottavio Leoni, che lo conobbe personalmente ma lo esegu\u00ec almeno 11 anni dopo la morte. Il Leoni ritrasse anche Galileo Galilei, contemporaneo del Merisi, nel 1624; \nLa permanenza in citt\u00e0 non era praticamente pi\u00f9 possibile: ad aiutare Caravaggio a fuggire fu il principe Filippo I Colonna che gli offr\u00ec asilo all'interno di uno dei suoi feudi laziali di Marino, Palestrina, Zagarolo e Paliano.\nIl nobile romano mise in atto una serie di depistaggi, con l'aiuto di altri componenti della sua famiglia, che testimoniarono la presenza del pittore in altre citt\u00e0, facendone cos\u00ec perdere le tracce.\nin quel periodo Caravaggio esegu\u00ec per i Colonna diversi dipinti, su tutti la \"Cena in Emmaus\", nella versione conservata nella Pinacoteca di Brera.\nGli ultimi anni (1606-1610).\nIl primo periodo napoletano.\nAlla fine del 1606, Caravaggio giunse a Napoli, nei Quartieri Spagnoli, dove rimase circa un anno. La fama del pittore era ben nota. I Colonna lo raccomandarono a un ramo collaterale della famiglia residente a Napoli: i Carafa-Colonna. Qui il Merisi visse un periodo felice e prolifico. Furono infatti eseguiti: la \"Giuditta che decapita Oloferne\" (1607), scomparsa, della quale forse esiste una copia coeva nelle collezioni del banco di Napoli; una prima versione della \"Flagellazione di Cristo\" (1607), conservata presso il Mus\u00e9e des Beaux-Arts di Rouen; la \"Salom\u00e8 con la testa del Battista\" (1607), alla National Gallery di Londra; la prima versione di \"Davide con la testa di Golia\" (1607), al Kunsthistorisches Museum di Vienna; la \"Crocifissione di sant'Andrea\" (1607), presso il Cleveland Museum of Art e infine, la pi\u00f9 importante, che si ipotizza sia stata commissionata dai Carafa-Colonna, forse per collocarla nella cappella di famiglia nella basilica di San Domenico Maggiore, la \"Madonna del Rosario\" (1606-1607), anch'essa conservata al Kunsthistorisches Museum di Vienna.\nDei molti dipinti eseguiti durante il primo periodo napoletano, solo due sono ancora in citt\u00e0.\nIl primo \u00e8 il suggestivo \"Sette opere di Misericordia\" (1606-1607), uno dei lavori pi\u00f9 importanti del Caravaggio. Le \u201csette opere di Misericordia corporali\u201d sono condensate in un'unica scena. Sulla parte superiore del dipinto, a supervisionare l'intera scena che si svolge nella parte bassa, vi \u00e8 la Madonna col Bambino accompagnata da due angeli.\nRiguardo ai forti contrasti del chiaroscuro, si potrebbe interpretare la luce luminosa come metafora della misericordia che \u201caiuta il pubblico a cercarla nella propria vita\u201d.\nLa tela, cardine per la pittura in Italia meridionale e per la pittura italiana in generale, presenta una composizione pi\u00f9 drammatica e concitata rispetto alle pitture romane, rinunciando a un fulcro centrale dell'azione. Questo aspetto fu di grande stimolo per la pittura barocca partenopea successiva e il passaggio del Merisi a Napoli, infatti, diede luogo alla nascita di molti esponenti caravaggeschi tra i pittori locali.\nL'altro dipinto rimasto a Napoli, ovvero una seconda versione della \"Flagellazione di Cristo\", fu eseguito tra il 1607 e il 1608 per la basilica di San Domenico Maggiore e venne successivamente spostato al museo di Capodimonte.\nIl soggiorno a Malta e in Sicilia.\nNel 1607 Michelangelo Merisi part\u00ec per Malta, sempre per intercessione dei Colonna, e qui entr\u00f2 in contatto con il gran maestro dell'ordine dei cavalieri di san Giovanni, Alof de Wignacourt, cui il pittore fece anche un ritratto. Il suo obiettivo era diventare cavaliere per ottenere l'immunit\u00e0, poich\u00e9 su di lui pendeva ancora la condanna alla decapitazione. In questo contesto il Caravaggio firm\u00f2 un documento che mise in discussione il suo reale luogo di nascita: il pittore vi dichiara che sua citt\u00e0 natale \u00e8 Caravaggio, in provincia di Bergamo: \"Carraca oppido vulgo de Caravagio in Longobardis natus\". A rimettere in discussione il suo luogo d'origine vi \u00e8 poi un'ulteriore attestazione, proveniente dalla scoperta di un documento nuovo; in esso si legge la dichiarazione resa a Roma da un garzone \"mediolanensis\", Pietro Paolo Pellegrino, nel corso di un interrogatorio:\nma poi specifica \nPellegrino non riconobbe nella cadenza del pittore l'accento che gli era familiare, essendo lui stesso milanese per nascita.\nL'attivit\u00e0 di pittore del Merisi prosegu\u00ec, dipingendo nel 1608 la \"Decollazione di san Giovanni Battista\", il suo quadro pi\u00f9 grande per dimensioni, conservato nella Concattedrale di San Giovanni di La Valletta. Nella stessa chiesa si trova un'altra opera del pittore, il \"San Girolamo scrivente\".\nDopo un anno di noviziato, il 14 luglio 1608 Caravaggio fu investito della carica di \"cavaliere di grazia\", rango inferiore rispetto ai \"cavalieri di giustizia\" di origine aristocratica. Anche qui ebbe dei problemi: fu arrestato per un duro litigio con un cavaliere del rango superiore e perch\u00e9 si venne a sapere che su di lui pendeva una condanna a morte. Fu rinchiuso nel carcere di Sant'Angelo a La Valletta, il 6 ottobre: riusc\u00ec a evadere grazie all'aiuto dei Colonna e a rifugiarsi in Sicilia, a Siracusa. Il 6 dicembre i cavalieri espulsero con disonore Caravaggio dall'ordine: \u00abCome membro fetido e putrido\u00bb.\nA Siracusa, Caravaggio fu ospite di Mario Minniti, l'amico conosciuto durante gli ultimi anni romani. Nella citt\u00e0 siciliana s'interess\u00f2 molto all'archeologia, studiandone i reperti ellenistici e romani: durante una visita assieme allo storico Vincenzo Mirabella coni\u00f2 il nome \"orecchio di Dionigi\" per descrivere la \"Grotta delle Latomie\". Durante questo soggiorno dipinse, per la Chiesa di Santa Lucia al Sepolcro, una pala d'altare raffigurante il \"Seppellimento di santa Lucia\", la patrona della citt\u00e0 siciliana, la cui ambientazione sembra proprio quella delle grotte da lui ammirate.\nA Messina dipinse la \"Resurrezione di Lazzaro\", tetra incompiuta e cimiteriale rappresentazione, la cui parte centrale \u00e8 occupata dal corpo di Lazzaro spasmodicamente teso nel gesto del braccio verso la luce, e l\"Adorazione dei pastori\".\nIl Bellori cita la \"Nativit\u00e0 con i santi Lorenzo e Francesco d'Assisi\" eseguita a Palermo per l'oratorio di san Lorenzo, ma recentemente ha preso consistenza l'ipotesi, suffragata anche da nuovi ritrovamenti documentari, secondo la quale essa fu dipinta nel 1600 a Roma, su richiesta del commerciante Fabio Nuti, e da l\u00ec spedita a Palermo. L'opera fu trafugata nel 1969 e mai pi\u00f9 trovata. Le ipotesi di una sua distruzione sono state poi smentite.\nIl secondo periodo napoletano.\nAlla fine dell'estate del 1609 Caravaggio torn\u00f2 a Napoli. Qui, probabilmente in ottobre, all'uscita della Locanda del Cerriglio (nei pressi di via Monteoliveto), affrontato con violenza da alcuni uomini al soldo del suo rivale maltese, rimase sfigurato e cominci\u00f2 a circolare la notizia della sua morte.\nLa fase creativa del suo secondo periodo napoletano \u00e8 ricostruita dagli storici con molte congetture: dipinse sicuramente il \"San Giovanni Battista disteso\" (1610) appartenente a una collezione privata a Monaco di Baviera, la \"Negazione di san Pietro\", il \"San Giovanni Battista\" e il \"Davide con la testa di Golia\", quest'ultimo molto importante dal punto di vista storiografico in quanto raffigurante un autoritratto del Caravaggio nella testa mozzata, sorte dalla quale il Merisi tentava da anni di fuggire.\nAncora al periodo di Napoli sono da attribuire i due quadri con medesimo soggetto: la \"Salom\u00e8 con la testa del Battista\", che il pittore avrebbe dovuto recapitare ai Cavalieri dell'Ordine, e la \"Salom\u00e8 con la testa del Battista\" a Madrid, cominciata durante il primo periodo napoletano.\nPoi vi furono tre tele per la chiesa di Sant'Anna dei Lombardi di Napoli, il \"San Francesco che riceve le Stimmate\", il \"San Francesco in meditazione\" e una \"Resurrezione\" (quest'ultima nota oggi attraverso una copia di Louis Finson ad Aix en Provence), tutte perdute durante il terremoto del 1805 che caus\u00f2 il crollo di una parte dell'edificio.\nInfine, dipinse il \"Martirio di sant'Orsola\" (1610) per Marcantonio Doria, oggi conservato nel palazzo Zevallos di Napoli. Questo \u00e8 considerato l'ultimo dipinto di Caravaggio.\nUltimi giorni di vita.\nDa Roma gli fu inviata la notizia che papa Paolo V stava preparando una revoca della condanna a morte. Da Napoli quindi, dove abitava presso la marchesa Costanza Colonna nel palazzo Cellammare, si mise in viaggio nel luglio 1610 con una feluca-traghetto che, settimanalmente, navigava verso Porto Ercole e ritorno, ma diretto segretamente allo scalo portuale di Palo di Ladispoli, sotto il feudo degli Orsini, in territorio papale, luogo distante circa 40\u00a0km da Roma. In quel feudo avrebbe atteso, in tutta sicurezza, il condono papale prima di ritornare, da uomo libero, nella Citt\u00e0 eterna.\nL'ipotesi pi\u00f9 certa racconta che l'arrivo a Palo di Ladispoli, disatteso dalla sorveglianza costiera, ne caus\u00f2 il suo fermo per accertamenti. Tuttavia la feluca, non potendo aspettare, sbarc\u00f2 il Merisi e continu\u00f2 la rotta a nord, presso Porto Ercole, dove effettivamente doveva giungere, tuttavia portandosi dietro il bagaglio dell'artista. Quelle casse per\u00f2, contenevano anche il prezzo concordato dal Merisi col cardinale Scipione Borghese per la sua definitiva libert\u00e0, e in particolare tre sue tele: una \"Maria Maddalena in estasi\", che dopo la sua morte fu invece restituita alla marchesa Colonna, un \"San Giovanni Battista\" (conosciuto anche come il \"Buon Pastore\"), questo successivamente consegnato a Scipione Borghese, e un altro \"San Giovanni Battista disteso\" ora conservato in una collezione privata. Il bagaglio, letteralmente vitale, andava assolutamente recuperato: la versione ufficiale affermerebbe che gli Orsini gli avrebbero offerto un'imbarcazione per raggiungere Porto Ercole e recuperare il prezioso carico. L'artista quindi raggiunse Porto Ercole via mare, approdando lungo la spiaggia del tombolo della Feniglia, ma non \u00e8 chiaro se la precedente feluca-traghetto stesse invece gi\u00e0 ritornando a Napoli, coi suoi bagagli a bordo. Provato, affaticato e malato di febbre alta, probabilmente a causa di un'infezione intestinale trascurata, rest\u00f2 a Porto Ercole, quindi curato inutilmente nel sanatorio \"Santa Maria Ausiliatrice\" della allora Confraternita locale di \"Santa Croce\", che alloggiava presso il retro della chiesetta di Sant'Erasmo, situata nel borgo alto, e che assistette al suo decesso, a soli 38 anni, il 18 luglio 1610. \nIl dibattito post-mortem.\nIn merito alla datazione, al luogo e alle modalit\u00e0 della sua morte, furono prospettate altre ipotesi. La versione sopra riportata, considerata la pi\u00f9 probabile, deriva da carteggi indiretti (esclusa la documentazione abbastanza certa del suo fermo a Palo di Ladispoli), che furono inizialmente raccolti dai biografi Baglione e Bellori.\nSecondo un'altra versione, Caravaggio raggiunse Porto Ercole via terra attraversando zone paludose arrivandovi, ammalato e stremato, poco prima di morire.\nIn un certificato ritrovato a Porto Ercole l'anno di morte \u00e8 retrodatato al 1609, anno nel quale fu dimostrato fosse ancora a Napoli, ma pu\u00f2 essere stato un errore di orientamento temporale. Comunque, non vi \u00e8 prova certa che il condono papale fosse stato effettivamente spedito qualche giorno dopo alla marchesa Colonna. \u00c8 altres\u00ec verosimile che i confratelli di Porto Ercole del XVII secolo non avessero riconosciuto immediatamente l'identit\u00e0 del povero sofferente. I forestieri in misere condizioni venivano solitamente sepolti in anonimato nell'allora \"Cimitero di San Sebastiano\", dove attualmente c'\u00e8 il moderno centro abitato.\nNel 1956, a causa dei lavori per l'ampliamento della strada principale, alcuni scheletri dell'antico camposanto furono trasferiti nell'ossario dell'attuale cimitero. Nel 2008, in occasione dell'imminente quattrocentenario dalla morte, furono riesumati tali resti ossei, pi\u00f9 tutti quelle rinvenuti nei pressi della Chiesetta di Sant'Erasmo, e fu condotta una ricerca. Dopo oltre un anno di ricerche storiografiche, analisi dei sedimenti terrosi, della datazione con il metodo del carbonio-14 e analisi scheletriche, coordinate dall'Universit\u00e0 di Bologna, col supporto degli atenei di L'Aquila, del Salento e del centro ricerche ambientali di Ravenna, furono selezionati dei resti ossei appartenenti all'ex \"Cimitero di San Sebastiano\". Furono quindi portati direttamente a Caravaggio, al fine di effettuare dei test di confronto col DNA di possibili, lontani discendenti dei fratelli del pittore (l'artista non ebbe figli noti), individuati esclusivamente attraverso il cognome \"Merisio\". Il 16 luglio 2010, un'\u00e9quipe di scienziati italiani dichiar\u00f2 che alcuni resti ossei selezionati con la comparazione del DNA, e contenenti altres\u00ec un'alta percentuale di piombo e mercurio, elementi questi usati in grande abbondanza dai pittori dell'epoca per preparare i colori, potessero essere attribuiti per l'85% a quelle del famoso pittore. Il 3 luglio 2010, dopo una settimana di permanenza a Caravaggio, tali resti furono riportati via mare a Porto Ercole e messi in mostra a Forte Stella, una fortificazione del paese.\nNel 2010 nuove ricerche hanno supposto che la morte possa essere stata causata da brucellosi o saturnismo, dovuto in particolare alla presenze di piombo e arsenico nei colori impiegati per le opere d'arte.\nNel 2012 tuttavia la tesi ufficiale della morte a Porto Ercole fu dibattuta da Vincenzo Pacelli, un professore dell'Universit\u00e0 di Napoli ed esperto della storia del Merisi, sostenuto anche dallo storico dell'arte e divulgatore Tomaso Montanari. A conclusione di una rilettura di documenti dell'Archivio di Stato e dell'Archivio Vaticano, infatti, la morte sarebbe avvenuta direttamente a Palo di Ladispoli. Secondo Pacelli, il Caravaggio fu assassinato da emissari dei Cavalieri di Malta, un omicidio ordito per vendicare un'offesa arrecata a un alto esponente del Cavalierato e architettato con il tacito assenso della Curia romana.\nIl 19 luglio 2014, a Porto Ercole, furono eretti un piccolo monumento evocativo e un altro monumento funebre dedicato al pittore e contenente i presunti resti del Merisi.\nAttivit\u00e0 artistica.\nGiulio Carlo Argan rileva che la pittura caravaggesca si distingue per un \"realismo drammatico\". Argan evidenzia anche che \u00abil motivo religioso \u00e8 anche sociale: il divino si rivela negli umili\u00bb. Il suo realismo nasce dall'etica religiosa instaurata da Carlo Borromeo: non consiste nell'osservare e copiare la natura ma nel rifiutare le convenzioni, nel puntare sul vero rinunciando alla ricerca del \"bello\", nel rinunciare all'invenzione per puntare sui fatti.\nQuanto alla morte: \u00abil pensiero della morte \u00e8 dominante nel Caravaggio, come gi\u00e0 in Michelangelo Buonarroti. Ma per Michelangelo la morte era liberazione e sublimazione, per il Caravaggio \u00e8 soltanto la fine, l'enigma della tomba\u00bb. La religiosit\u00e0 di Caravaggio trova riscontro nell'impulso dato da alcuni settori della Controriforma cattolica (San Filippo Neri, Sant'Ignazio di Loyola, San Carlo Borromeo) alla pratica di culto rivolta a pi\u00f9 ampi strati popolari.\nStile pittorico.\nLa particolare tecnica pittorica di Caravaggio fu il suo successo. Fino al suo inizio nella pittura, lo stile di molti artisti era legato a un metodo basato prevalentemente sullo studio dell'arte classica, con forti influssi derivati dai protagonisti del rinascimento italiano. Su tutti le figure di Michelangelo e Raffaello, nell'Italia centrale, mentre nel Settentrione la pittura si rifaceva soprattutto a Tiziano, Correggio e Leonardo.\nLa rivoluzione di Caravaggio sta nel naturalismo, espresso nei soggetti e nelle atmosfere nei quali la capacit\u00e0 di dare a un corpo una forma tridimensionale \u00e8 evidenziata dalla particolare illuminazione che teatralmente sottolinea i volumi dei corpi che escono improvvisamente dal buio della scena. Sono pochi i quadri nei quali il pittore lombardo dipinge lo sfondo, che passa in secondo piano rispetto ai soggetti, i soli protagonisti della sua opera. Per la realizzazione dei suoi dipinti, Caravaggio nel suo studio posizionava lanterne in modo che i modelli fossero illuminati solo in parte e a luce radente: con questo artificio, faceva emergere da uno sfondo scuro solo specifiche porzioni della scena dipinta, che acquistano in tal modo un rilievo quasi scultoreo (\"chiaroscuro\").\nNell'opera del pittore sono evidenti dunque forti contrasti di luci e ombre. La luce plasma le figure, determina ambienti e situazioni ed \u00e8 concepita o come apparizione simbolica (essa \u00e8 \"Grazia\" nella \"Vocazione di San Matteo\" in San Luigi dei Francesi) o come fatto drammatico nell'intensit\u00e0 dei gesti dei personaggi (\"Martirio di San Matteo\" nella medesima chiesa romana).\nI soggetti.\nI soggetti efebici e la presunta omosessualit\u00e0.\n\u00c8 documentata la frequentazione del Caravaggio, specie nei suoi anni romani, sia di diverse prostitute, alcune delle quali, come \u00e8 noto, ritratte nei suoi dipinti, sia di ragazzi con i quali pare intrattenesse rapporti sentimentali, tra i quali Mario Minniti, modello per il \"Fanciullo con canestro di frutta\", la \"Buona ventura\", \"I bari\", il \"Concerto\", il \"Suonatore di liuto\", il \"Bacco\", il \"Ragazzo morso da un ramarro\", la \"Vocazione\" e il \"Martirio di san Matteo\".\nSulla questione, i critici d'arte e gli storici hanno espresso pareri contrastanti. Maurizio Calvesi sostiene:\nVittorio Sgarbi sostiene invece:\nGli altri soggetti.\nNon solo soggetti efebici caratterizzarono le pitture di Caravaggio, spesso la rappresentazione, anche nelle opere ufficiali per committenze pubbliche, di personaggi vecchi e deformi nei panni di venerati santi e di prostitute e umili donne nelle vesti di importanti figure femminili della storia della chiesa. L'utilizzo di questi modelli fu motivo di molte critiche che accusavano l'artista di esaltare la goffaggine e la sporcizia di certi personaggi, lasciando da parte l'idealizzazione della bellezza e la ricerca di una perfezione compositiva, particolarit\u00e0 da sempre ricercate dagli artisti precedenti, specie nella rappresentazione di soggetti appartenenti alla storia della religione.\nI ritratti.\nIl pittore non dipinse molti ritratti e di quei pochi restano soltanto quattro o cinque (l'unico ritratto femminile, quello di una cortigiana, probabilmente Fillide Melandroni, modella per dipinti dell'artista, and\u00f2 distrutto a Berlino, nel Kaiser Friedrich Museum durante la seconda guerra mondiale). Sopravvivono inoltre il ritratto del cardinale Maffeo Barberini (che poi sar\u00e0 papa col nome di Urbano VIII), quello del Gran Maestro dei cavalieri di Malta Alof de Wignacourt con un paggio, il ritratto di un altro cavaliere di Malta, Antonio Martelli, quello di un gentiluomo sconosciuto e quello del papa Paolo V, di incerta attribuzione. Altrettanto di incerta attribuzione \u00e8 il ritratto di Benedetto Giustiniani (o di Serafino Olivier-Razali).\nImportanti committenze.\nTra il 1600 e il 1606 Caravaggio dipinse per alcune chiese romane quattro importanti tele laterali e cinque pale d'altare (compresa la \"Deposizione nel sepolcro\", ora alla Pinacoteca vaticana, ma dipinta per la seconda cappella a destra in Santa Maria in Vallicella, la chiesa Nuova di Roma), delle quali tre (\"San Matteo e l'angelo\", \"Morte della Vergine\" e \"Madonna dei Palafrenieri\") furono rifiutate o rimosse perch\u00e9 ritenute rappresentazioni disdicevoli e poco decorose del soggetto sacro.\nMolti quadri di Caravaggio raffigurano santi, i pi\u00f9 rappresentati sono san Francesco, san Girolamo e san Giovanni Battista. San Francesco appare di solito come una figura ascetica in preghiera, San Girolamo come un vecchio intento a scrivere e San Giovanni come un giovane, praticamente nudo, nel deserto.\nIl periodo dell'oblio e la moderna riscoperta.\nFamoso e ammirato in vita, la fortuna di Caravaggio cadde in disgrazia nei secoli successivi alla sua morte. Il duro giudizio sul suo modo cos\u00ec crudo di rappresentare la realt\u00e0 fu presto utilizzato dai suoi detrattori per denigrarne il valore e la memoria; basti pensare alle parole di un celebre pittore del Seicento, Nicolas Poussin, giunto a Roma quattordici anni dopo la morte di Caravaggio, che lo evoc\u00f2 con parole dure: \nA lungo la sua memoria \u00e8 rimasta legata pi\u00f9 agli aspetti romanzeschi della sua vita che all'effettivo riconoscimento del valore artistico delle sue opere, come dimostra ad esempio la produzione cinematografica \"Caravaggio, il pittore maledetto\" del 1941.\nQuesto lungo periodo di relativa messa in ombra fu interrotto solo a met\u00e0 del XX secolo e la validit\u00e0 della sua opera fu universalmente riconosciuta grazie al contributo di alcuni dei pi\u00f9 importanti storici dell'arte del tempo, tra i quali spicca il fondamentale apporto critico di Roberto Longhi, che mise in luce la sua importanza nello sviluppo dell'arte pittorica moderna e le sue profonde influenze sull'arte europea dei due secoli successivi, dimostrando la profonda influenza di Caravaggio soprattutto sulla successiva pittura barocca (lo stile pittorico che emerse come evoluzione del manierismo). Longhi scrisse:\nAndr\u00e9 Berne-Joffroy, autore di \"Le Dossier Caravage\", disse di lui:\nIl Caravaggismo.\nCon questo termine si indica lo stile degli artisti che si ispirano al Caravaggio.\nNei dipinti caravaggeschi troviamo grande realismo nelle figure, rappresentate generalmente su uno sfondo monocromo, e illuminate da una luce violenta. I principali pittori caravaggisti sono Bartolomeo Manfredi, Carlo Saraceni, Orazio e Artemisia Gentileschi, Giovanni Antonio Galli (detto lo Spadarino), Francesco Boneri (pi\u00f9 noto come Cecco del Caravaggio), Gerrit van Honthorst (tradizionalmente chiamato Gherardo delle Notti), Hendrick ter Brugghen, Giovanni Serodine, Carlo Sellitto, Battistello Caracciolo e Jusepe de Ribera; in questi ultimi due, operanti a Napoli, ritroviamo riproposto lo stile degli ultimi anni del Caravaggio, caratterizzato da atmosfere molto cupe. Altri artisti del Regno di Napoli influenzati dalla lezione caravaggesca furono Pietro Antonio Ferro nonch\u00e9 Luca Giordano, Mattia Preti, Francesco Guarini e (attraverso questi ultimi) Francesco Solimena.\nLa monumentale opera del Caravaggio influenza anche una fitta schiera di grandi artisti d'Oltralpe, tra i quali: Louis Le Nain, Georges de La Tour, Valentin de Boulogne, Simon Vouet, Francisco de Zurbar\u00e1n, Diego Vel\u00e1zquez, Bartolom\u00e9 Esteban Murillo, Matthias Stomer, Pieter Paul Rubens, Antoon van Dyck, Rembrandt, Jan Vermeer, Adam Elsheimer.\nInoltre, influenze caravaggesche pervadono persino le opere di artisti ottocenteschi: David, Goya, Gericault, Delacroix, Courbet.\nOnorificenze.\nAl Caravaggio sono intitolati il cratere Caravaggio su Mercurio e l'aeroporto di Orio al Serio, a 5\u00a0km dalla citt\u00e0 di Bergamo."}
{"id": "697316", "revid": "1652635", "url": "https://it.wikipedia.org/wiki?curid=697316", "title": "Bocca della Verit\u00e0", "text": "La Bocca della Verit\u00e0 \u00e8 un antico mascherone in marmo pavonazzetto, murato nella parete del pronao della chiesa di Santa Maria in Cosmedin di Roma dal 1632. Il mascherone rappresenta un volto maschile barbuto; occhi, naso e bocca sono forati e cavi. Il volto \u00e8 stato interpretato nel tempo come raffigurazione di vari soggetti: Giove Ammone, il dio Oceano, un oracolo o un fauno.\nStoria.\nNel periodo della Roma Antica, la Bocca della Verit\u00e0 era un tombino. I tombini, nella Roma Antica, riportavano spesso l'effigie di una divinit\u00e0 fluviale che \"inghiotte\" l'acqua piovana.\nQuel che \u00e8 certo \u00e8 che il mascherone gode di fama antica e leggendaria: si presume sia questo l'oggetto menzionato nell'XI secolo nei primi \"Mirabilia Urbis Romae\" (una guida medievale per pellegrini), dove alla Bocca viene attribuito il potere di pronunciare oracoli. In essa si dice \"Ad sanctam Mariam in Fontana, templum Fauni; quod simulacrum locutum est Iuliano et decepit eum\" (\"Presso la chiesa di santa Maria in Fontana si trova il tempio di Fauno; tale simulacro parl\u00f2 a Giuliano e lo ingann\u00f2\").\nUn testo tedesco del XII secolo racconta un mito avverso all'imperatore che fu ritenuto restauratore del paganesimo, anche se ne fu solo seguace e assertore: descrive dettagliatamente come, da dietro quella bocca, il diavolo - qualificatosi come Mercurio (non a caso protettore dei commerci e anche degli imbrogli) - trattenesse lungamente la mano di Giuliano (che aveva truffato una donna e su quell'idolo doveva giurare la propria buona fede), promettendogli infine riscatto dall'umiliazione e grandi fortune se avesse rimesso in auge le divinit\u00e0 pagane.\nNel medioevo si fece strada la leggenda che fu Virgilio Marone Grammatico, un erudito del VI secolo (omonimo del poeta mantovano), che aveva fama di praticare la magia, a costruire la Bocca della Verit\u00e0, ad uso dei mariti e delle mogli che avessero dubitato della fedelt\u00e0 del coniuge.\nNel XV secolo viaggiatori italiani e tedeschi ricordano, non del tutto increduli, questa pietra \"che si chiama lapida della verit\u00e0, che anticamente aveva virt\u00f9 di mostrare quando una donna avessi fatto fallo a suo marito\".\nIn un'altra leggenda tedesca del XV secolo ritroviamo l'immagine che \"non osa\" mordere la mano di una imperatrice romana che - bench\u00e9 avesse effettivamente tradito il suo imperiale consorte - la inganna con un artificio logico. Una storia simile, che circolava nei racconti popolari, parlava di una donna infedele che, condotta dal marito giustamente sospettoso alla Bocca della Verit\u00e0 per essere sottoposta alla prova, riusc\u00ec a salvare la sua mano con una astuzia. Infatti la donna incriminata chiese all'amante di presentarsi anche lui nel giorno in cui sarebbe stata sottoposta alla prova e che, fingendosi pazzo, la abbracciasse davanti a tutti. L'amante esegu\u00ec perfettamente quanto da lei richiesto. Cos\u00ec la donna, al momento di infilare la sua mano nella Bocca, pot\u00e9 giurare tranquillamente di essere stata abbracciata in vita sua solo da suo marito e da quell'uomo che tutti avevano visto. Avendo detto la verit\u00e0, la donna riusc\u00ec a ritirare indenne la sua mano dalla tremenda Bocca, bench\u00e9 fosse colpevole di adulterio.\nIl nome \"Bocca della verit\u00e0\" comparve nel 1485 e la scultura rimase da allora costantemente menzionata tra le curiosit\u00e0 romane, venendo frequentemente riprodotta in disegni e stampe. Da questi ricaviamo che era in origine collocata all'esterno del portico della chiesa; fu spostata nel portico con i restauri voluti da papa Urbano VIII Barberini nel 1631."}
{"id": "697326", "revid": "1573940", "url": "https://it.wikipedia.org/wiki?curid=697326", "title": "Eschrichtius robustus", "text": "L'Eschrichtius robustus (), o balena grigia, \u00e8 un cetaceo misticeto, dotato cio\u00e8 di fanoni (grandi lamine cornee che pendono dal palato al posto dei denti) di medie dimensioni. \nSpecie protetta gi\u00e0 dal 1946, la balena grigia \u00e8 uno dei cetacei pi\u00f9 conosciuti. \nCaratteristiche e abitudini.\nDotata di caratteristiche proprie che la contraddistinguono dalle balene propriamente dette e dalle balenottere, \u00e8 l'unica specie della famiglia Eschrichtiidae, potendo raggiungere una lunghezza totale di 15 metri.\nLe classificazioni tradizionali hanno sempre considerato questa famiglia come la meno evoluta tra i Misticeti, in quanto conserva entrambi i caratteri ancestrali, cio\u00e8 le 5 dita nelle natatoie e le 7 vertebre cervicali tutte separate tra loro, che caratterizzano rispettivamente i Balenidi e i Balenotteridi.\nTale ipotesi sarebbe confermata anche dall'abitudine, assente nelle altre specie, di avvicinarsi notevolmente alle coste, fino a penetrare nelle insenature e nelle baie anche di bassa profondit\u00e0: tale comportamento viene appunto interpretato da alcuni etologi come una sorta di \"legame\" ancora esistente con la terraferma. Da notare che questi Cetacei possiedono sul mento due file di peli radi, seppure invisibili ad occhio nudo: altra caratteristica che denota come l'adattamento alla vita acquatica in questo gruppo non sia completo.\nVerso la met\u00e0 del XIX secolo era uno spettacolo comune vedere durante l'inverno decine e decine, forse anche centinaia, di balene grigie nuotare ogni giorno lungo le coste occidentali dell'America Settentrionale dirette verso sud fino in California.\nL'imponente migrazione della balena grigia inizia a dicembre per finire verso febbraio, quando le balene invertono la rotta e tornano verso le fredde acque del Pacifico settentrionale e del Mare Artico. Qui la balena grigia soggiorna durante la primavera, nutrendosi prevalentemente di piccoli crostacei marini, particolarmente abbondanti nelle acque fredde. La balena grigia, come tutti i misticeti, inghiotte grandi quantit\u00e0 di acqua insieme ai piccoli organismi che in essa vivono, poi la spinge fuori dalla bocca filtrandola attraverso i fanoni, tra le cui frange rimangono intrappolati i piccoli crostacei che costituiscono il suo alimento.\nStruttura dei fanoni e delle frange.\nLa struttura dei fanoni e le dimensioni delle frange sono diverse nelle varie specie di balene e balenottere, consentendo cos\u00ec diete diversificate. A differenza della balena grigia, ad esempio, la balenottera di Bryde, che possiede frange dei fanoni larghe e taglienti, si nutre prevalentemente di piccoli pesci. La balena grigia, inoltre, presenta da 2 a 4 solchi golari della lunghezza di circa un metro e mezzo che consentono la dilatazione della gola e quindi l'ingestione di una quantit\u00e0 notevole di acqua. Questo meccanismo \u00e8 particolarmente perfezionato nelle balenottere, che hanno solchi golari pi\u00f9 numerosi e pi\u00f9 lunghi.\nLe grandi migrazioni riproduttive.\nPer la balena grigia, la necessit\u00e0 di una migrazione tanto estesa \u00e8 dettata principalmente da esigenze riproduttive. Queste balene, infatti, si accoppiano e mettono alla luce i propri piccoli, dopo circa un anno di gestazione, nelle acque pi\u00f9 calde e tranquille della California. Qui le gigantesche madri, in genere pi\u00f9 grandi dei maschi come spesso avviene tra i cetacei, allattano i loro piccoli, che alla nascita misurano circa 4 m di lunghezza.\nIn queste acque calde e poco profonde la dieta delle balene grigie risulta un po' diversa da quella che hanno nelle fredde acque dell'Artico; possono infatti nutrirsi, oltre che di invertebrati, anche di alghe e di piccoli pesci. Quando \u00e8 in mare aperto, la balena grigia pu\u00f2 compiere immersioni di 7-8 minuti, ma non si spinge mai a profondit\u00e0 notevoli.\nPer compiere tali immersioni si serve, come gli altri cetacei, delle ricche riserve di ossigeno immagazzinate soprattutto nel sangue e nella muscolatura; qui, infatti, l'ossigeno si lega a una particolare proteina, la mioglobina, che conferisce un colore molto scuro alle carni dei cetacei.\nLa caccia e il ripopolamento.\nDurante il XIX secolo, le balene grigie erano comuni anche lungo le coste occidentali del Pacifico dal Giappone fino alla Corea. Questa popolazione \u00e8 stata praticamente sterminata all'inizio del secolo scorso dall'intensa caccia operata dall'uomo, anche se qualche rarissimo avvistamento \u00e8 stato effettuato nel Mare di Ochotsk.\nAlcune testimonianze storiche dimostrano che la balena grigia era un tempo distribuita anche nel nord Atlantico, ma questa popolazione si \u00e8 definitivamente estinta all'inizio del XVIII secolo.\nAttualmente l'unica popolazione consistente di questo meraviglioso gigante del mare \u00e8 quella del Pacifico orientale, anche se la sua storia ha conosciuto momenti molto critici.\nQuando infatti alle piccole barche da pesca si sono sostituite le grandi navi attrezzate e quando all'arpione tirato a mano si \u00e8 sostituita l'asta munita di carica esplosiva tirata da un cannone, l'equilibrio di caccia tra uomo e balena si \u00e8 rotto, con conseguenze naturalmente disastrose per quest'ultima. Dalle migliaia di balene grigie che frequentavano le baie della California intorno al 1850 si \u00e8 passati a poche decine osservate dopo una ventina d'anni. Si \u00e8 dovuto aspettare il 1946 per ottenere un'efficiente protezione di questo cetaceo sull'orlo dell'estinzione. La popolazione del Pacifico orientale ha potuto quindi lentamente cominciare ad aumentare per raggiungere un livello pi\u00f9 o meno stabile di circa 10.000 individui censiti. Cos\u00ec ai giorni nostri \u00e8 possibile ancora osservare questi straordinari mammiferi marini, anche detti balene della California, che vengono a svernare e a partorire soprattutto nelle baie di Scammon e di S. Ignazio.\nNel giugno del 2011 alcuni ricercatori Israeliani dell'IMMRAC hanno confermato la presenza di un esemplare di balena grigia al largo di Herzliya, nel Mar Mediterraneo, dopo pi\u00f9 di 300 anni dall'ultimo avvistamento.\nNell'aprile 2021, un secondo esemplare \u00e8 stato avvistato ripetutamente nel Golfo di Napoli .\nOltre alle baleniere, le balene grigie hanno da temere solo l'orca, che preda i loro piccoli durante le migrazioni delle balene.\nParentele.\nSi suppone che i pi\u00f9 stretti parenti della balena grigia siano da ricercare nella famiglia dei cetoteriidi (Cetotheriidae), un gruppo di balene estinte di piccola taglia dalle caratteristiche particolarmente primitive. Nel 2008 \u00e8 stato inoltre descritto \"Eschrichtioides gastaldii\", una specie di balena fossile ritrovata in Italia in strati del Pliocene inferiore (circa 5 milioni di anni fa), che rappresenterebbe il pi\u00f9 antico rappresentante della famiglia Eschrichtiidae."}
{"id": "697327", "revid": "125408736", "url": "https://it.wikipedia.org/wiki?curid=697327", "title": "Suriname", "text": "Il Suriname, ufficialmente Repubblica del Suriname (in olandese \"Republiek Suriname\"; in sranan tongo \"Ripoliku Sranan\"), \u00e8 una repubblica dell'America meridionale con una superficie di 163\u00a0270\u00a0km\u00b2. Conta 543\u00a0925 abitanti e ha per capitale Paramaribo. Il Suriname \u00e8 lo Stato pi\u00f9 piccolo del Sudamerica in termini di estensione territoriale, se si esclude la Guyana francese, dipartimento d'oltremare della Francia.\nConfina a nord con l'oceano Atlantico, a est con la Guyana francese, a sud con il Brasile e a ovest con la Guyana. La lingua ufficiale \u00e8 l'olandese, che costituisce anche la lingua franca del Paese insieme allo sranan tongo. Le altre lingue maggiormente diffuse sono l'hindi, il giavanese e il saramaccano.\nStoria.\nPeriodo coloniale.\nAll'inizio del XVI secolo l'area fu esplorata da spedizioni britanniche, francesi e spagnole. Il secolo successivo, nelle fertili pianure lungo i molti fiumi, furono costituite delle piantagioni da parte dei britannici e degli olandesi. La prima colonia documentata nella zona sorse lungo il fiume Suriname e fu chiamata Marshall's Creek, dal cognome di un inglese. Conquistata dagli olandesi nel 1667, rimase sotto il loro governo con il nome di Guyana olandese fino al 1954.\nIndipendenza.\nIl Paese ottenne l'indipendenza dal Regno dei Paesi Bassi il 25 novembre 1975. Tuttavia gi\u00e0 dal 1954 il Suriname, le Antille Olandesi e i Paesi Bassi avevano cooperato sulla base di rapporti egualitari.\nIl 25 febbraio 1980 D\u00e9si Bouterse prese il potere con un colpo di Stato militare. Bouterse strinse rapporti economici con Cuba, Libia e URSS, ma negando qualsiasi simpatia comunista e anzi dichiarandosi anticomunista. Tali rapporti arrivarono a preoccupare gli Stati Uniti, che ipotizzarono persino un piano di invasione per rovesciare Bouterse, non potendo tollerare il rischio di un nuovo Stato socialista in America meridionale. Dopo l'operazione militare statunitense Urgent Fury a Grenada Bouterse, per\u00f2, ridimension\u00f2 le sue ambizioni socialiste. La dittatura militare termin\u00f2 con le elezioni del 1991: la guerra civile del Suriname, iniziata nel 1986 tra i militari e il Jungle Commando guidato da Ronnie Brunswijk, aveva contribuito a indebolire il potere di Bouterse.\nGeografia.\nClima.\nIl clima in Suriname \u00e8 perlopi\u00f9 tropicale, con piogge abbondanti nella costa e nella regione interna.\nSociet\u00e0.\nDemografia.\nLa popolazione del Suriname, secondo la stima del 2012 pari a 541 638 abitanti, \u00e8 costituita da numerosi gruppi etnici, il pi\u00f9 numeroso dei quali (27%) \u00e8 quello dato dai discendenti degli indiani provenienti dall'India durante il XIX secolo.\nUn altro gruppo etnico piuttosto nutrito \u00e8 quello dei creoli, i discendenti bianchi degli europei (16%); i giavanesi provenienti dalle Indie orientali olandesi costituiscono il 14% del totale. Numerose le etnie minori.\nIl 90% della popolazione residente abita nella capitale Paramaribo o, in ogni caso, in luoghi della costa.\nParte della comunit\u00e0 del Suriname si \u00e8 trasferita in tempi recenti nei Paesi Bassi.\nEtnie.\nIl gruppo etnico pi\u00f9 numeroso sono gli indiani che compongono il 27% della popolazione surinamese, seguono gli africani (21%), i creoli (16%), i giavanesi (14%), i meticci (13%), gli amerindi (4%), i cinesi (2%), gli europei (1%) e altri (2%).\nReligione.\nLa religione maggiormente praticata \u00e8 quella cristiano-cattolica (22,3%), seguita da quelle induista (19,9%), cristiano-protestante (18,4%) e musulmana (13,5%), mentre il restante 25,9% della popolazione segue altre credenze (notevole quella winti) oppure non \u00e8 credente.\nLingue.\nL'eterogeneit\u00e0 etnica del Paese si rispecchia anche sul piano linguistico. Tra le lingue diffuse vi sono infatti:\nOrdinamento dello Stato.\nIl Suriname \u00e8 una repubblica presidenziale con parlamento monocamerale (Assemblea nazionale).\nSuddivisioni amministrative.\nIl Suriname \u00e8 suddiviso in nove distretti rurali (in olandese \"distrikten\", al singolare \"distrikt\"), oltre al distretto urbano di Paramaribo.\nI distretti sono suddivisi in 62 comuni (\"ressort\").\nIstituzioni.\nL'Assemblea nazionale, composta da cinquantuno membri ed eletta ogni cinque anni, ha potere legislativo, mentre il presidente della Repubblica detiene il potere esecutivo.\nOrdinamento scolastico.\nIn Suriname l'istruzione \u00e8 obbligatoria e gratuita tra i sei e i dodici anni.\nLa scuola primaria dura sei anni ed \u00e8 seguita da due cicli di istruzione secondaria. L'Universit\u00e0 Anton de Kom \u00e8 attiva dal 1968 e ha sede a Paramaribo.\nSistema sanitario.\nIl sistema sanitario \u00e8 pubblico ma scarsamente organizzato. Infatti vi sono solo pochi ospedali sparsi in tutto il Paese.\nEconomia.\nL'economia del Suriname \u00e8 dominata dall'industria della bauxite, che costituisce il 70% dell'esportazione. Altre importanti risorse sono il riso e le banane. Il Paese ha recentemente cominciato lo sfruttamento delle sue pi\u00f9 grandi riserve di petrolio e di oro. Circa un quarto della popolazione lavora nel settore dell'agricoltura. L'economia del Suriname \u00e8 molto dipendente dai suoi principali partner commerciali: i Paesi Bassi, gli Stati Uniti e i Paesi caraibici.\nTrasporti.\nLa flotta nazionale consta di diciannove navi per 7 824 tonnellate di stazza lorda.\nL'Aeroporto Internazionale Johan Adolf Pengel \u00e8 situato a Paramaribo e movimenta circa 175 000 passeggeri l'anno.\nTurismo.\nI maggiori flussi turistici provengono da:\nCultura.\nAmbiente.\nLa protezione del territorio si estende sull'11,5% (2007) dello stesso.\nFlora.\nLa vegetazione del Suriname \u00e8 caratterizzata da foresta equatoriale, con presenza di essenze pregiate come \"Lacuma mammosa\", \"Copaifera bracteata\", \"Bombax ceiba\" e altre.\nFauna.\nUna specie tipica del Suriname \u00e8 la \"Rupicola peruviana\", un uccello dall'aspetto caratteristico e dal piumaggio color arancione vivo (il maschio, la femmina \u00e8 grigia) che nidifica in prossimit\u00e0 degli ammassi granitici che emergono dalla foresta amazzonica del Paese.\nSport.\nGiochi olimpici.\nIl primo oro olimpico per il Suriname fu conquistato nel nuoto con Anthony Nesty ai Giochi olimpici di Seul nel 1988."}
{"id": "697328", "revid": "1983214", "url": "https://it.wikipedia.org/wiki?curid=697328", "title": "Neustadt", "text": ""}
{"id": "697331", "revid": "124781243", "url": "https://it.wikipedia.org/wiki?curid=697331", "title": "Dromaius novaehollandiae", "text": "L'em\u00f9 (Dromaius novaehollandiae ()) \u00e8 un uccello appartenente alla famiglia dei Dromaidi.\nDescrizione.\nSecondo solo allo struzzo in dimensioni, arrivando a 1,9 metri di altezza (1,3 al dorso) e con un peso che si aggira fra 50 e 55\u00a0kg, l'em\u00f9 \u00e8 un uccello potente e forte corridore: se minacciato pu\u00f2 raggiungere i 50\u00a0km/h.\nBiologia.\nL'em\u00f9 si ciba di vegetali, e di piccoli animali.\nLa femmina depone fino a 20 uova, grandi e delicatamente verde scuro a colori, colorazione data dalla presenza di biliverdina. Queste uova sono spesso stimate non soltanto dagli esseri umani per le parti decorative, ma dagli animali come fonte di alimento. Il maschio incuba le uova per un periodo di 7-8 settimane e non lascia mai il nido per tutto questo periodo.\nDistribuzione e habitat.\nTasmania, Australia.\nIntrodotto nell'Isola dei Canguri e nell'Isola Maria.\nSistematica.\nSono riconosciute le seguenti sottospecie:\nConservazione.\nNon globalmente minacciato. Popolazione stabile, stimata in - individui (1980) nell'Australia occidentale e in 525.000 nel resto dell'Australia, soprattutto nel Queensland e nel Nuovo Galles del Sud. In Australia Occidentale la massiccia presenza dell'animale \u00e8 stata considerata un grave danno all'agricoltura e ha portato il governo, negli anni Trenta del Novecento, a utilizzare l'esercito per abbattere gli animali nel corso di alcune operazioni note come guerra degli em\u00f9.\nIntrodotto a sud, nell'isola dei Canguri nel 1957 e nell'isola Maria nel 1976."}
{"id": "697334", "revid": "842", "url": "https://it.wikipedia.org/wiki?curid=697334", "title": "In the zone", "text": ""}
{"id": "697341", "revid": "1745361", "url": "https://it.wikipedia.org/wiki?curid=697341", "title": "Aristeo", "text": "Aristeo () \u00e8 un personaggio della mitologia greca, figlio di Apollo e della principessa Cirene, il cui padre era il re dei Lapiti Ipseo (in altre versioni \u00e8 figlio di Cliene). Il suo mito \u00e8 sviluppato nelle \"Georgiche\" di Virgilio.\nLo scrittore latino del III secolo Gaio Giulio Solino narra nella sua opera \"De Mirabilibus Mundi\" che l'eroe greco, giunto in Sardegna dalla Beozia, fond\u00f2 l'antica \"Caralis\", l'odierna Cagliari.\nIl mito.\nLa nascita di Aristeo avvenne in Libia, dove Apollo aveva portato Cirene dopo il rapimento. Ermes assistette al parto e le sue ninfe si presero cura di lui insegnandogli l'arte della pastorizia, come produrre il formaggio, l'apicoltura e la coltura dell'ulivo. Educato dal centauro Chirone alla guerra e alla caccia, egli dedic\u00f2 la sua vita ad allevare api e a fare il pastore.\nUna volta diventato adulto, spos\u00f2 Autonoe e da questa unione nacque Atteone. Si trasfer\u00ec in Beozia dove apprese dalle Muse le tecniche di caccia, la medicina e come custodire le greggi.\nSi invagh\u00ec cos\u00ec intensamente della amadriade Euridice da tentare di farla sua poco prima che andasse in sposa a Orfeo: nell'inseguimento che segu\u00ec Euridice riusc\u00ec pi\u00f9 volte a sfuggirgli, finch\u00e9 accidentalmente calpest\u00f2 un serpente velenoso che la uccise con il proprio morso.\nPer vendetta, le altre ninfe distrussero i suoi alveari. Cirene, sua madre, consigli\u00f2 allora ad Aristeo di placarne l'ira offrendo loro dei capi di bestiame, lasciandoli sul suolo e tornando sul luogo dopo nove giorni. Cos\u00ec fece ed al suo ritorno trov\u00f2 uno sciame d'api nelle carcasse che lo ripag\u00f2 ampiamente della perdita subita.\nDopo la tragica morte del figlio Atteone, divorato dai suoi cani, Aristeo si ritir\u00f2 nell'isola di Coo su consiglio di un oracolo di Apollo. Trov\u00f2 devastata dalla peste, per cui l'eroe ferm\u00f2 l'epidemia con un sacrificio a nome di tutti i Greci e si dedic\u00f2 a farla ripopolare e a trasmettere le sue conoscenze alla popolazione. Egli stesso lasci\u00f2 due figli a Cos: Charmos (Grazia) e Callicarpo (Belfrutto). And\u00f2 poi in Sardegna \u2013 passando dalla Libia \u2013 e fu il primo che la incivil\u00ec; pass\u00f2 poi in Sicilia, dove port\u00f2 anche l\u00ec la sua conoscenza della coltivazione dell'ulivo agli abitanti. Finalmente si trasfer\u00ec in Tracia, ove Dioniso lo prese a benvolere e gli trasmise molte conoscenze e lo inizi\u00f2 ai riti segreti. Infine si stabil\u00ec sul monte Emo per poi scomparire senza che se ne abbia pi\u00f9 notizia.\nAristeo venne onorato come un dio in molte localit\u00e0 della Grecia per aver insegnato agli uomini l'apicoltura, la produzione del formaggio e la pastorizia. Particolare onore aveva in Sicilia, dov'era una delle divinit\u00e0 campestri, con una statua eretta a Siracusa nel tempio di Bacco.\nVenne talvolta assimilato al dio Pan.\nIl culto di Aristeo era diffuso anche presso le popolazioni nuragiche della Sardegna, ci\u00f2 lo dimostra una statuina raffigurante il dio rinvenuta a \"Dule\", nel territorio di Oliena. \u00c8 considerato il fondatore della citt\u00e0 di Cagliari quando giunse in Sardegna dalla Beozia, come narra lo scrittore latino Gaio Giulio Solino. Aristeo introdusse in Sardegna l'arte di far il formaggio, l'olio, e il modo di allevare le api per averne il miele e la cera; riappacific\u00f2 le popolazioni indigene in lotta fra di loro e fond\u00f2 appunto la citt\u00e0 di Caralis, sulla quale in seguito regn\u00f2. Secondo Sallustio e Pausania, Aristeo venne accompagnato in Sardegna da Dedalo, malgrado l'evidente anacronismo. Dedalo sarebbe l'artefice delle imponenti opere dedalee (i Nuraghe) presenti sull'isola."}
{"id": "697345", "revid": "12468", "url": "https://it.wikipedia.org/wiki?curid=697345", "title": "Talmone", "text": "La Michele Talmone fu una fabbrica di cioccolato e cacao fondata a Torino nel 1850 con sede a Torino.\nStoria.\nApr\u00ec nel 1850 in via Artisti a Torino. La ditta crebbe velocemente e si trasfer\u00ec in via Balbis, nel quartiere San Donato, divenendo presto una vera fabbrica di proporzioni industriali, con negozio in via Lagrange.\nAlla morte di Michele Talmone l'attivit\u00e0 pass\u00f2 ai 5 figli.\nAll'epoca, il cioccolato era venduto da droghieri, confettieri e anche farmacisti in scatole di latta ermeticamente chiuse. La Talmone fu una delle prime aziende a credere nella forza dell'immagine pubblicitaria per il suo prodotto e us\u00f2 un marchio pubblicitario di grande efficacia e facilmente riconoscibile per i suoi cartelloni pubblicitari e sin dal 1890 il suo cioccolato fu associato alla nota immagine dei \u00abdue vecchietti\u00bb disegnati dal cartellonista tedesco Oschner e che decorarono le scatole di latta delle produzioni Talmone.\nLo stabilimento fu ampliato nel 1895 e rinnovato nel 1904 in stile Art Nouveau, quindi, nel 1929, la Talmone si trasfer\u00ec in corso Francia, nucleo di quella che divenne nel 1960, dopo la fusione con la Venchi e la UNICA, la Talmone-Venchi-Unica in piazza Massaua."}
{"id": "697349", "revid": "120900303", "url": "https://it.wikipedia.org/wiki?curid=697349", "title": "Queensland", "text": "Il Queensland (pronuncia o ) \u00e8 uno stato dell'Australia che occupa la parte nord-orientale del continente. Confina a ovest con il Territorio del Nord, a sud-ovest con l'Australia Meridionale e a sud con il Nuovo Galles del Sud; a est \u00e8 bagnato dal mar dei Coralli e dall'oceano Pacifico. \u00c8 il secondo Stato australiano per superficie dopo l'Australia Occidentale e il terzo pi\u00f9 popolato dopo il Nuovo Galles del Sud e il Victoria.\nTra e anni fa la zona cominci\u00f2 ad essere popolata dagli indigeni e dagli isolani provenienti dallo Stretto di Torres. In seguito, il Queensland divenne una colonia della corona britannica, che fu separata dal Nuovo Galles del Sud il 6 giugno 1859, una data celebre a livello statale denominata Queensland Day.\nL'area che costituisce la capitale dello Stato, Brisbane, era in origine la colonia penale del golfo di Moreton, che veniva utilizzata come luogo per i detenuti recidivi. Lo Stato in seguito incoraggi\u00f2 l'immigrazione, e l'economia del Queensland \u00e8 dominata dal settore agricolo, turistico e dal settore minerario.\nLa popolazione \u00e8 concentrata nel sud-est del Queensland. Qui si trovano le citt\u00e0 di Brisbane, Logan City, Redland City, Ipswich, Toowoomba. Altri importanti centri regionali sono Cairns, Townsville, Mackay, Rockhampton, Bundaberg, Hervey Bay, Ingham e Mount Isa. Il Queensland \u00e8 spesso soprannominato \"Sunshine State\", in quanto gode di un clima caldo e una parte considerevole dello Stato \u00e8 ai tropici.\nEtimologia.\nLo Stato \u00e8 stato chiamato Queensland in onore della regina Vittoria, che il 6 giugno 1859 firm\u00f2 un proclama in cui separ\u00f2 lo Stato dal Nuovo Galles del Sud. Al momento del proclama, la regina Vittoria era un monarca molto popolare e prefer\u00ec un nome omonimo per la nuova colonia invece di Cooksland, che le era stato suggerito dal ministro presbiteriano locale John Dunmore Lang in onore del navigatore inglese James Cook.\nStoria.\nLe coste del Queensland furono esplorate nel 1770 da James Cook, che ne prese possesso in nome della corona britannica. Il primo insediamento occidentale fu una colonia penale nel golfo di Moreton nel 1824. Dopo il 1840 arrivarono i primi veri coloni. Il Queensland fece parte del Nuovo Galles del Sud fino al 1859, quando divenne una colonia separata. Nel 1867, la scoperta dell'oro acceler\u00f2 l'immigrazione. Nel 1883, il governo del Queensland annette il Territorio della Papuasia. Nel gennaio 1901 entr\u00f2 a far parte della nuova federazione dell'Australia.\nGeografia fisica.\nIl Queensland \u00e8 delimitato a nord dallo stretto di Torres. Al largo della costa della Nuova Guinea si trova l'isola di Boigu che rappresenta l'estremit\u00e0 pi\u00f9 settentrionale del territorio. La penisola triangolare di Capo York, che punta verso la Nuova Guinea \u00e8 la parte pi\u00f9 a nord del continente australiano. A ovest della penisola il Queensland settentrionale \u00e8 delimitato dal Golfo di Carpentaria, mentre ad est si affaccia sul Mar dei Coralli e sull'Oceano Pacifico. A ovest, il Queensland confina con il Territorio del Nord, mentre a sud-ovest con l'angolo nord-orientale del Sud Australia.\nA sud il Queensland confina con l'Australia del Sud, il fiume Dumaresq e alcune sezioni dello stesso fiume.\nLa capitale \u00e8 Brisbane, situata sulla costa, 100\u00a0km a nord della strada di confine con il Nuovo Galles del Sud. L'area della citt\u00e0 \u00e8 estesa su chilometri quadrati. Lo Stato \u00e8 diviso in diverse regioni ufficialmente riconosciute. Altre regioni geografiche degne di nota sono le Tablelands Atherton, la Granite Belt, e il paese di Channel nel sud-ovest.\nIl Queensland ha molti luoghi interessanti dal punto di vista naturalistico tra cui: la Sunshine Coast e la Gold Coast con alcune delle spiagge pi\u00f9 popolari dello Stato, le montagne Bunya e la Great Dividing Range, con numerose cascate e aree pic-nic; Carnarvon Gorge, le isole di Whitsunday e l'isola Hinchinbrook.\nLo Stato comprende sei aree di conservazione tra cui: l'Australian Fossil Mammal Sites che si trova a Riversleigh nel golfo di Country, le foreste pluviali australiane di Gondwana, l'isola di Fraser, la barriera corallina (Great Barrier Reef), il parco nazionale di Lamington e la foresta tropicale del Queensland.\nClima.\nA causa delle sue dimensioni, vi sono variazioni significative di clima e temperature tra le varie zone dello Stato. Scarse precipitazioni ed estati calde sono tipiche delle zone occidentali del Queensland, nella parte pi\u00f9 settentrionale il clima \u00e8 monsonico, mentre si fa caldo e temperato lungo la fascia costiera nordorientale. Il clima della fascia costiera \u00e8 influenzato dalle correnti oceaniche calde.\nCi sono cinque zone climatiche predominanti nello Stato del Queensland in base alle temperature e alle precipitazioni:\ncaldo torrido e umido d'estate (nord e zone costiere)\ncaldo umido d'estate (entroterra costiero e zona costiera nel sud-est)\ncaldo secco d'estate con inverno mite (regioni centro-occidentali)\ncaldo secco d'estate con inverni freddi (regioni del sud-ovest)\ntemperato caldo d'estate con inverni freddi (nell'entroterra a sud-est)\nTuttavia, la maggior parte della popolazione del Queensland reputa che l'inverno sia un periodo piuttosto caldo e con scarse precipitazioni mentre il periodo estivo sia caldo ed afoso con precipitazioni maggiori e una forte umidit\u00e0.\nLe statistiche annuali medie per alcuni centri del Queensland sono le seguenti:\nLa temperatura massima rilevata nello Stato \u00e8 di 49,5\u00a0\u00b0C a Birdsville il 24 dicembre 1972 (la temperatura di 53,1\u00a0\u00b0C a Cloncurry il 16 gennaio 1889 non \u00e8 considerata affidabile).\nLa temperatura pi\u00f9 bassa \u00e8 di \u221210,6\u00a0\u00b0C a Stanthorpe ed \u00e8 stata registrata il 23 giugno 1961.\nSociet\u00e0.\nEvoluzione demografica.\nLa popolazione del Queensland risulta pi\u00f9 distribuita sul territorio rispetto agli altri stati australiani, con una significativa presenza in centri di importanza regionale. Al giugno 2004 nella capitale Brisbane risiedeva il 45,7% della popolazione dello Stato, mentre per l'intera Australia le capitali rappresentano oltre il 60% della popolazione nazionale.\nIl 9 dicembre 2005, la popolazione del Queensland ha ufficialmente raggiunto i 4 milioni di abitanti. Secondo l'Ufficio di ricerca economica e statistica del Queensland la popolazione stimata dello Stato, alla fine del 2007 era di , che \u00e8 pari al 20% del totale dell'Australia. Fino al 2008, il Queensland \u00e8 stato lo Stato con la pi\u00f9 rapida crescita demografica. La sua crescita ha avuto un picco nel 2007 con oltre persone spostatesi verso questo Stato settimanalmente tra cui solo nella parte meridionale dello Stato. Il Queensland ha registrato una crescita del 2,1%, la pi\u00f9 alta dal 1977.\nEconomia.\nL'economia del Queensland ha goduto di un boom nel settore del turismo e in quello minerario nel corso degli ultimi 20 anni. Un notevole afflusso di migranti provenienti dagli altri stati australiani e dall'estero, grandi quantit\u00e0 di investimenti del governo federale, l'aumento delle estrazioni nei giacimenti minerari e un vasto settore aerospaziale in espansione hanno contribuito alla crescita economica dello Stato. Nel 2008-09 la crescita economica ha subito per\u00f2 una brusca frenata attestandosi allo 0,8% dato peggiore negli ultimi 18 anni.\nTra il 1992 e il 2002, la crescita lorda dello Stato del Queensland ha superato quella di tutti gli altri stati e territori australiani. In quel periodo il prodotto interno lordo \u00e8 cresciuto del 5,0% ogni anno, mentre la crescita in Australia \u00e8 aumentata in media del 3,9%.\nNel 2003 Brisbane \u00e8 stata la citt\u00e0 con il minor costo della vita di tutti i capoluoghi australiani. Alla fine del 2005 Brisbane era il terzo capoluogo pi\u00f9 caro dal punto di vista abitativo, dopo Sydney e Canberra. Nel 2008 il Queensland aveva una quantit\u00e0 molto bassa di abitazioni a prezzi accessibili.\nIl settore primario produce: banane, ananas, arachidi, una grande variet\u00e0 di altri frutti tropicali e verdura, cereali, vino, cotone e canna da zucchero. L'allevamento ovino \u00e8 particolarmente sviluppato e produce una gran quantit\u00e0 di lana. L'industria mineraria \u00e8 molto forte e pu\u00f2 essere considerata uno dei settori trainanti dell'economia dello Stato. Si estrae la bauxite, il carbone, l'argento, il piombo, lo zinco, l'oro e il rame. Le industrie lavorano per lo pi\u00f9 i prodotti del settore primario (specificatamente lana e minerali). Per esempio, la bauxite uscita dalle miniere viene convertita in alluminio. Altre industrie importanti raffinano il rame e la canna da zucchero. Il settore terziario si sviluppa soprattutto nei settori del commercio al dettaglio e il del turismo.\nTurismo.\nIl turismo \u00e8 leader nel settore terziario. Milioni di visitatori interstatali e stranieri accorrono nel Sunshine State ogni anno. Il settore genera 4,0 miliardi di dollari all'anno, pari al 4,5% del Pil del Queensland. Queensland \u00e8 uno Stato ricco di paesaggi naturali che vanno dalle zone costiere tropicali, alle foreste pluviali lussureggianti fino alle secche zone interne.\nLe principali mete turistiche del Queensland includono, Brisbane, Far North Queensland, Port Douglas e la foresta pluviale di Daintree, Gold Coast, la Grande Barriera Corallina, Hervey Bay e la vicina isola di Fraser, il Queensland del nord tra Townsville e l'isola di Magnetic, l'isola di North Stradbroke e l'isola di Sud Stradbroke, la Sunshine Coast e le Whitsundays note per le spiagge di Airlie e Whitehaven, le isole di Hamilton e Daydream.\nLa Gold Coast del Queensland \u00e8 anche talvolta indicata come la capitale dei parchi australiani a tema. Ne fanno parte cinque parchi di divertimento tra i pi\u00f9 importanti dell'Australia.\nInfrastrutture e trasporti.\nIl Queensland \u00e8 servito da un certo numero di strade nazionali e, soprattutto nel sud est, da autostrade molto efficienti fra cui la Pacific Motorway, un'arteria di 100\u00a0km tra Brisbane e il confine con lo Stato del Nuovo Galles del Sud presso Tweed Heads.\nI servizi ferroviari sono forniti principalmente dalla Queensland Rail e dalla Pacific National.\nGli aeroporti dello Stato del Queensland sono molto funzionali. I principali sono l'aeroporto di Brisbane, quello di Gold Coast e quello di Cairns.\nL'aeroporto di Brisbane \u00e8 il principale punto di accesso nazionale e internazionale per entrare nello Stato. Il Gold Coast e quello internazionale di Cairns sono i due aeroporti con il maggior traffico aereo con voli di linea internazionali. Altri aeroporti regionali, con voli di linea nazionale, sono l'aeroporto della Grande Barriera Corallina, l'aeroporto di Hervey Bay, l'aeroporto Mackay, l'Aeroporto di Mount Isa, l'aeroporto di Proserpine / Whitsunday Coast, l'aeroporto di Rockhampton, l'aeroporto di Sunshine Coast e quello di Townsville.\nNel sud est del Queensland c'\u00e8 un servizio di trasporto pubblico, il TransLink, che fornisce autobus, treni e traghetti. I servizi ferroviari regionali e gli autobus a lunga percorrenza sono forniti anche nel resto dello Stato. I servizi di autobus locali sono disponibili anche nella maggior parte dei centri regionali.\nGoverno.\nll potere esecutivo \u00e8 attribuito al Governatore, che rappresenta lo Stato e viene nominato dalla regina Elisabetta II, su consiglio del Premier. L'attuale governatore \u00e8 Penelope Wensley. Il capo del governo \u00e8 il Premier, che \u00e8 nominato dal Governatore, ma deve avere il sostegno dell'Assemblea legislativa. L'attuale Premier \u00e8 Anna Bligh, dell'Australian Labor Party. Altri ministri, che costituiscono il Consiglio Direttivo, sono nominati dal governatore tra i membri dell'Assemblea legislativa, su raccomandazione del premier.\nIl Parlamento del Queensland o l'Assemblea legislativa, \u00e8 unicamerale. \u00c8 l'unico Stato australiano con una legislatura unicamerale. Un sistema bicamerale \u00e8 esistito fino al 1922, quando il Consiglio legislativo \u00e8 stato abolito.\nIl sistema giudiziario del Queensland \u00e8 costituito dalla Corte Suprema e la Corte distrettuale.\nNel 2001 il Queensland ha adottato una nuova costituzione. La nuova costituzione \u00e8 entrata in vigore il 6 giugno 2002, anniversario della formazione della colonia del Queensland con la firma della regina Vittoria nel 1859.\nCultura.\nVarie.\nOgni stato federato australiano ha un \"motto\", che nel Queensland \u00e8 \"The sunshine state\" (tradotto: \"Lo stato del sole\"), fino al 2001 era \"The smart state\" (tradotto: \"lo stato intelligente\"); questa frase viene tra l'altro riportata sulle targhe delle macchine.\nAmministrazione.\nGemellaggi.\n\u00c8 gemellato con la regione italiana: la Sicilia.\nSport.\nLo Stato del Queensland \u00e8 rappresentato in tutte le competizioni sportive nazionali in Australia ed \u00e8 inoltre sede di una serie di eventi sportivi nazionali e internazionali. Il rugby \u00e8 uno sport molto importante per quanto riguarda il calendario sportivo del Queensland, sia nella sua forma a tredici (rugby league) sia a quindici (rugby union). La rivalit\u00e0 con lo Stato del Nuovo Galles del Sud \u00e8 particolarmente sentita e gli incontri di rugby a tredici tra i due stati (State of Origins) sono l'evento pi\u00f9 importante del calendario sportivo dello Stato. I Broncos di Brisbane sono la squadra pi\u00f9 vincente dello Stato, poich\u00e9 si sono aggiudicati 3 premierships da quando esiste la NRL Rugby League e 6 in totale durante i loro 23 anni di storia. Anche i Titans della Gold Coast e i Cowboys del Nord Queensland, con sede a Townsville partecipano al campionato della NRL.\nIl nuoto \u00e8 altrettanto popolare nel Queensland, con una gran quantit\u00e0 di nuotatori facenti parte del team australiano. Alle Olimpiadi estive del 2008, i nuotatori del Queensland hanno vinto tutte e sei le medaglie d'oro conquistate nel nuoto dall'Australia.\nI maggiori club sportivi del Queensland nelle maggiori leghe sportive australiane sono:"}
{"id": "697360", "revid": "205250", "url": "https://it.wikipedia.org/wiki?curid=697360", "title": "Carlo Alessandro Puri Negri", "text": " \nBiografia.\n\u00c8 figlio di Ambrogio Puri, gi\u00e0 membro del Consiglio d'amministrazione Pirelli e a lungo manager delle Partecipazioni statali (\u00e8 stato presidente e amministratore delegato di Italsider, Ansaldo, Italimpianti), e di Margherita Negri, cugina di primo grado di Leopoldo Pirelli e nipote del fondatore Giovanni Battista Pirelli. \u00c8 omonimo dello zio Carlo Negri, primo caduto della Regia Aeronautica dopo l'8 settembre 1943.\nInizi come attore.\nDopo gli studi all'Universit\u00e0 di Milano, prova la strada della recitazione studiando con Giorgio Strehler al Piccolo Teatro di Milano ed esordendo sul palcoscenico con Franco Parenti e svolgendo un ruolo cinematografico in \"Mercoled\u00ec delle ceneri\" accanto a Henry Fonda, Elizabeth Taylor, Helmut Berger, quindi per due anni (dal 1975 al 1977) svolge il ruolo di produttore presso la Biennale di Venezia, per dieci anni (dal 1977 al 1987) ricopre vari incarichi nei gruppi \"L'Espresso\" e Mondadori (televisione, marketing e pubblicit\u00e0). Nel 1988 \u00e8 amministratore di Carignano S.p.A., una immobiliare. \nNel Gruppo Pirelli.\nLa svolta nel 1989: entra nel Gruppo Pirelli ricoprendo inizialmente la carica di consigliere d'amministrazione della Milano Centrale, l'immobiliare del gruppo ancora in embrione e che si occupa quasi esclusivamente della riqualificazione della ex area industriale della Bicocca. Nel 1991 assume la carica di vicepresidente e amministratore delegato dando sviluppo alla crescita della societ\u00e0: acquisisce patrimoni immobiliari e trova un partner nella Morgan Stanley che ha deciso di entrare nel mercato italiano. Nel 1999 \u00e8 lanciata un'Opa (offerta pubblica di acquisto) sull'Unim, la societ\u00e0 immobiliare appena scorporata dall'INA, che porta all'acquisizione di un portafoglio immenso del valore di circa 3,5 miliardi di euro: la maggior parte va alla Morgan Stanley, una quota del 25% alla societ\u00e0 guidata da Puri Negri.\nSviluppo di Pirelli Re.\nNel 2002 trasforma Milano Centrale in Pirelli Real Estate (Pirelli Re). Quota in Borsa la nuova societ\u00e0 e riesce a svilupparla con un modello considerato originale: abbina all'investimento su edifici e terreni i servizi di gestione immobiliare. Una crescita impetuosa. In seguito ad una decisione del governo Berlusconi, fa nascere fondi in cui far confluire immobili propri, sollevando accuse di conflitto di interessi. E suscitando anche polemiche in seguito alle massicce vendite di immobili fatte da Telecom Italia alla Pirelli Re a prezzi ritenuti troppo bassi e in seguito ceduti con forti plusvalenze. \nRicopre altri incarichi oltre a quello in Pirelli Re grazie al 30% che possiede in Partecipazioni Industriali (Gpi): data la struttura societaria piramidale, Gpi controlla Camfin che controlla Pirelli che a sua volta controlla Pirelli Re. Cos\u00ec nel 1995 \u00e8 vicepresidente vicario di Camfin (primo azionista di Pirelli &amp; C) e nel 1999 socio accomandatario di Pirelli &amp; C Sape, la capogruppo. Altri incarichi al di fuori della Pirelli: consigliere di Artemide Group, Aon Italia, Olivetti, Telecom Italia, Permasteelisa, Istituto europeo di oncologia, Fondazione Hangar Bicocca (arte contemporanea), Real estate International Advisory Board dell'universit\u00e0 di Harvard, vicepresidente di Assomobiliare. Lascia il Gruppo Pirelli dopo 20 anni, nel 2009, in seguito ai troppi malumori suscitati nell'azionariato per le perdite subite dalla sua iniziativa: la grande espansione nel mattone \u00e8 infatti portata avanti anche quando \u00e8 gi\u00e0 esplosa la crisi immobiliare facendo crollare il titolo al prezzo di 20 euro per azione quando nel 2002, al momento della quotazione in Borsa, era di 26 euro e nel 2006 aveva superato i 60 euro. Deve cos\u00ec cedere la sua partecipazione in Gpi. \nNel 2009 con 14 milioni di euro di stipendio annuo \u00e8 considerato il manager italiano pi\u00f9 pagato. Un anno prima, in una lettera pubblicata il 4 aprile 2008 dal quotidiano \"Finanza e Mercati\", aveva sostenuto di rimetterci con Pirelli Real Estate. \nAl vertice di Aedes.\nPresidente della Fratelli Puri Negri S.A.p.A, nel 2011 entra, con il 30% e diventandone anche presidente, nella Sator Immobiliare SGR S.p.A., societ\u00e0 controllata da Matteo Arpe e in cui sono soci con quote inferiori al 10% la Cassa Nazionale del Notariato e la Fondazione Enasarco. Un anno pi\u00f9 tardi parte l'operazione Aedes, societ\u00e0 quotata in Borsa ma con un bilancio fortemente in rosso. Puri Negri ne assume la presidenza, avvia un piano di ristrutturazione, nell'arco di due anni la societ\u00e0 \u00e8 risanata.\nNel 2012 \u00e8 stato tra i firmatari dell'appello \"Fermare il declino\" promosso da Oscar Giannino.\nIncarichi.\nRicopre la carica di presidente di Fratelli Puri Negri, di S.A.C.R.A., di Sator Immobiliare, di Aedes SIIQ. \u00c8 anche consigliere di amministrazione di Aon Italia, di Artemide Group, di Assoimmobiliare, di Banca Profilo, di IEO (Istituto Europeo di Oncologia).\nVita privata.\nGrande appassionato di vela, \u00e8 stato sposato con l'attrice inglese Clio Goldsmith (1957), della grande famiglia di origini ebraiche discendente da Benedict Hayum Salomon Goldschmidt (1738-1812) banchiere del Granduca di Toscana, poi sposata a Mark Roland Shand, fratello di Camilla Parker-Bowles e quindi cognata di Carlo d'Inghilterra. Dall'unione \u00e8 nata una figlia, Talita Puri Negri. In seguito si \u00e8 sposato con Giulia Clavarino, con la quale ha avuto quattro figli."}
{"id": "697365", "revid": "697352", "url": "https://it.wikipedia.org/wiki?curid=697365", "title": "Ecate", "text": "\u00c8cate () o Hekate o Hekat ( o \"Hecate)\" conosciuta anche come Zea (con questo nome fu venerata particolarmente ad Atene) \u00e8 un personaggio di origine pre-indoeuropea che fu ripreso nella mitologia greca e romana e trasportato poi nella religione greca e romana.\nEcate era la dea della magia e degli incroci ed era la potente signora dell'oscurit\u00e0, regnava sui demoni malvagi, sulla notte, la luna, i fantasmi, i morti. Era invocata da chi praticava la magia nera e la necromanzia.\nEra una delle numerose divinit\u00e0 adorate nell'antica Atene come protettrice dell'oikos (famiglia), insieme a Zeus, Estia, Hermes e Apollo.\nNegli scritti post-cristiani degli Oracoli caldaici (II-III secolo d.C.) era anche considerata con (un certo) dominio su terra, mare e cielo, nonch\u00e9 un ruolo pi\u00f9 universale come Salvatore (\"Soteira\"), Madre degli Angeli e l'Anima del Mondo Cosmico.\nRiguardo alla natura del suo culto, \u00e8 stato rimarcato che \"\u00e8 pi\u00f9 a suo agio ai margini che al centro del politeismo greco. Intrinsecamente ambivalente e polimorfa, si trova a cavallo dei confini convenzionali ed elude la definizione\".\nIl pi\u00f9 noto santuario dedicato a Ecate si trova a Lagina, in Turchia sudoccidentale.\nGenealogia.\nA seconda degli autori \u00e8 figlia del titano Perse e di Asteria o di Zeus e Asteria.\nSecondo Apollonio Rodio fu madre di Scilla avuta da Forco mentre secondo Diodoro Siculo fu madre di Circe, Medea ed Egialeo avuti da Eete.\nVa per\u00f2 considerato che gli autori che attribuiscono a Ecate queste progenie sono posteriori ad altri che la citavano come vergine.\nLe sue ancelle erano demoni femminili chiamate Empuse.\nEtimologia.\nL\u2019etimologia pi\u00f9 diffusa del nome Ecate la fa derivare dall\u2019equivalente femminile di \"Hekatos\", un oscuro epiteto di Apollo (Ecate e Apollo erano spesso abbinati nei luoghi oracolari). Il suo nome \u00e8 stato tradotto in moltissimi modi, come \u201cche opera da lontano e che colpisce\u201d. Secondo altri, il nome deriverebbe dal termine greco per \u201cdesiderio, volere\u201d (in dispensatrice di desideri), per altri ancora il suo nome avrebbe la stessa radice della parola greca \u201ccento\u201d, allude alle molte forme che lei pu\u00f2 assumere: Ecate, discendente dei Titani, la \u201cmultiforme\u201d.\nOrigine e forme della divinit\u00e0.\nHecate, Hekate o Hekat era in origine una dea delle terre selvagge e del parto proveniente dalla Tracia, dalla Tessaglia o dalla Caria e i culti popolari che la veneravano come una dea madre inserirono la sua persona nella cultura greca come \u1f19\u03ba\u03ac\u03c4\u03b7.\nNell'Alessandria tolemaica essa in ultima analisi ottenne le sue connotazioni di dea della stregoneria e il suo ruolo di \"Regina degli Spettri\" e in queste vesti fu poi trasmessa alla cultura post-rinascimentale.\nOggi viene vista spesso come una dea delle arti magiche e della stregoneria.\nEcate era una divinit\u00e0 psicopompa, in grado di viaggiare liberamente tra il mondo degli uomini, quello degli dei e il regno dei morti. Spesso \u00e8 raffigurata con delle torce in mano, proprio per questa sua capacit\u00e0 di accompagnare anche i vivi nel regno dei morti (la Sibilla Cumana, a lei consacrata, traeva da Ecate la capacit\u00e0 di dare responsi provenienti, appunto, dagli spiriti o dagli dei).\nNell'iconografia Ecate viene rappresentata spesso con tre corpi o con sembianze di cane o, accompagnata da cani infernali ululanti in quanto veniva considerata protettrice dei cani.\nMitologia.\nDea degli incantesimi, degli spettri e protettrice degli incroci di tre strade. In quest'ultimo aspetto essa \u00e8 raffigurata come triplice e le sue statue venivano poste negli incroci (trivi), a protezione dei viandanti (\"Ecate Enodia\" o \"Ecate Trioditis\").\nDai romani era chiamata Trivia.\nEcate veniva associata anche ai cicli lunari cos\u00ec come avveniva con altre divinit\u00e0 femminili: Perseide rappresentava la luna nuova, Artemide (Diana per il latini) rappresentava la luna crescente, Selene la luna piena ed Ecate la luna calante.\nFu Ecate a sentire le grida disperate di Persefone, rapita da Ade presso il Lago Pergusa e portata negli Inferi, e fu sempre lei ad avvertire Demetra di quanto era accaduto. Si riteneva anche che Ecate accompagnasse Persefone nei suoi viaggi periodici tra il mondo dei morti e quello degli dei.\nRappresentazioni.\nL'iconografia spesso associata ad Ecate \u00e8 quella nella sua triplice forma, che rispecchia il suo aspetto terrestre, lunare e ctonio. \nLe prime rappresentazioni di Ecate, invece, sono singole. Lewis Richard Farnell sostiene che: \u00abLa testimonianza lasciata dai monumenti sulle caratteristiche e il significato di Ecate \u00e8 altrettanto ricca di quella trasmessa dalla letteratura, ma solo nel periodo pi\u00f9 tardo essi esprimono la sua natura molteplice e mistica. Prima del quinto secolo \u00e8 quasi certo che fosse spesso rappresentata come una singola forma, come ogni altra divinit\u00e0, ed \u00e8 cos\u00ec che la immagin\u00f2 il poeta della Beozia, perch\u00e9 nulla nei suoi versi allude a una divinit\u00e0 dalla triplice forma. Nel 2017 i geologi dell\u2019Universit\u00e0 di Camerino hanno individuato sotto Selinunte - con una termocamera caricata su un drone - la pi\u00f9 antica raffigurazione di tutto il mondo greco di Hekate, risalente a circa 2700 anni fa. Il monumento pi\u00f9 antico rinvenuto \u00e8 una piccola terracotta trovata ad Atene, con una dedica a Ecate (tavola XXXVIII. a), in una scrittura tipica del sesto secolo. La dea \u00e8 seduta su un trono e ha una corona attorno alla testa; non ha nessun tratto o caratteristica distintivi e l'unico valore dell'opera, che \u00e8 chiaramente di un tipo comune ed \u00e8 degna di menzione solo per l'iscrizione, \u00e8 che prova come la forma singola fosse quella originale e che ad Atene era conosciuta prima dell'invasione persiana\u00bb.\nPausania sosteneva che Ecate fosse stata raffigurata per la prima volta nella forma triplice dallo scultore Alcamene durante il periodo greco classico, verso la fine del quinto secolo. Alcuni ritratti classici, come quello illustrato qui in basso, mostrano la dea in forma triplice mentre regge una torcia, una chiave e un serpente. Altri continuano a rappresentarla in forma singola. Nell'esoterismo greco, di derivazione egiziana, con riferimento a Ermete Trismegisto e nei papiri di magia della Tarda Antichit\u00e0 \u00e8 descritta come una creatura a tre teste: una di cane, una di serpente e una di cavallo. La triplicit\u00e0 di Ecate \u00e8 espressa in una forma pi\u00f9 ellenica, con tre corpi, mentre prende parte alla battaglia contro i titani nel vasto fregio del grande altare di Pergamo, ora a Berlino. Nell'Argolide, vicino al sacrario dei Dioscuri, Pausania, grande viaggiatore nel corso del II secolo dell'era cristiana, vide il tempio di Ecate davanti al santuario di Ilizia: \u00abL'immagine \u00e8 opera di Scopas, realizzata in pietra, mentre le immagini in bronzo che si trovano davanti, che hanno come soggetto sempre Ecate, furono realizzate rispettivamente da Policleto il giovane e suo fratello Naucide, figlio di Motone\u00bb (\"Description of Greece\" ii.22.7).\nUn rilievo in marmo del IV secolo d.C. di Crannone in Tessaglia recava una dedica di un proprietario di cavalli. Il rilievo mostrava Ecate, in compagnia di un cane, mentre posa un serto sul capo di una cavalla. Questa statua si trova nel British Museum, inventario n. 816. La cagna \u00e8 la sua compagna e il suo equivalente animale e una delle forme pi\u00f9 usuali di offerte era lasciare della carne ai crocicchi. A volte gli stessi cani le venivano sacrificati (un giusto accenno alle sue origini non elleniche, dato che i cani, insieme con gli asini, raramente venivano tenuti in cos\u00ec alta considerazione negli antichi rituali greci).\nInfluenza culturale.\nA Ecate sono intitolati l'Hecates Tholus su Marte e l'Hecate Chasma su Venere.\nEcate appare nel \"Macbeth\" di Shakespeare ed \u00e8 una delle streghe della tragedia. Le sue arti magiche e l\u2018iconografia a tre corpi vengono evocate nell\u2018\"Amleto\" di Shakespeare dall'attore Luciano (lll, ii): \"... tu fetida mistura d\u2018erbe raccolte a mezzanotte e dal male d\u2018Ecate tre volte unte ed infette, la tua magia spontanea, la tua atroce virtute usurpano di colpo ogni vital salute...\". Ecate compare nelle saghe di Percy Jackson ed \"Eroi dell'Olimpo\" scritte da Rick Riordan. La figura di Ecate viene inoltre citata della serie TV \"Penny Dreadful\" quando viene introdotto il personaggio di Hecate Poole, strega figlia di Evelyn Poole e nella serie TV \"Le terrificanti avventure di Sabrina\", quando alla fine della terza stagione la congrega della protagonista decide di venerarla al posto di Lucifero e delle altre entit\u00e0 infernali, e lo far\u00e0 per tutto il corso della quarta stagione.\nEcate \u00e8 impersonificata in \"Touhou 15: Legacy of Lunatic Kingdom\" da Hecatia Lapislazuli, anche lei capace di viaggiare liberamente tra mondi, avendo persino tre corpi. Ecate appare nei romanzi di Michael Scott della serie \"I segreti di Nicholas Flamel, l'immortale\". Ecate \u00e8 un personaggio di grande rilevanza nella serie a fumetti \"Sandman\", di Neil Gaiman.\nEcate, indicata con la variante Hekate, \u00e8 il simbolo dell'omonimo Boot loader alternativo per la console portatile Nintendo Switch\nEcate appare nei libri e di Rick Riordan. Nella saga aiuta Hazel Levesque, a dominare la foschia, che le sar\u00e0 utile per sconfiggere Pasifae e in seguito aiuter\u00e0 la figlia di Plutone nello sconfiggere Clizio (gigante). Ne \u201cIl sangue Dell\u2019Olimpo\u201d \u00e8 nel gruppo di Dei che accorrono in aiuto dei semidei nel corso della battaglia ad Atena contro i giganti"}
{"id": "697367", "revid": "1318658", "url": "https://it.wikipedia.org/wiki?curid=697367", "title": "Manfred Korfmann", "text": "Negli ultimi anni di vita, aveva raggiunto grande popolarit\u00e0 in Germania come promotore di nuovi scavi nell'antica citt\u00e0 di Troia, nell'odierna Turchia.\nBiografia.\nKorfmann cominci\u00f2 il tirocinio come insegnante di inglese e di storia al termine degli studi, nel 1961. Da assistente a Beit Jala/Betlemme (Giordania, oggi Cisgiordania) svilupp\u00f2 un grande interesse per l'archeologia. A partire da quel momento decise quindi di proseguire gli studi, dal 1962 al 1970, sulla storia primitiva e su quella antica, come pure di archeologia presso l'Universit\u00e0 di Francoforte sul Meno e all'universit\u00e0 americana di Beirut. Si laure\u00f2 nel 1970 a Francoforte sul Meno. Dal 1971/72 \u00e8 stato ricercatore scientifico presso l'universit\u00e0 di Francoforte sul Meno con il progetto di mappare l'Africa finanziato dalla DFG. Successivamente ha lavorato (1971-1978) come consulente scientifico all'Istituto Archeologico Tedesco (dipartimento di Istanbul), partecipando ad alcuni scavi a Demircihueyuek. Nel periodo 1978-1982 \u00e8 stato ricercatore al DAI di Berlino. Nel 1980 ha conseguito l'abilitazione ed \u00e8 diventato lettore all'universit\u00e0 di Francoforte sul Meno. Nel 1982 ha conseguito una cattedra di storia primitiva e antica all'Universit\u00e0 di Tubinga.\nNel 1988 il governo turco gli rilasci\u00f2 un permesso di scavo esclusivo con cui port\u00f2 alla luce la parte inferiore della citt\u00e0 di Troia e parte delle mura difensive. Durante la campagna di scavo e sotto la direzione di Korfmann furono scavati 13.240\u00a0m\u00b2 di terra da 370 scienziati. A partire dall'opera di Schliemann, \u00e8 in atto una grande disputa culturale e storica: mentre molti storici di vecchia scuola mettono in discussione il significato di Troia, Korfmann avanz\u00f2 la tesi che la citt\u00e0 risalente all'et\u00e0 del bronzo aveva rivestito un ruolo centrale nell'area del mar Mediterraneo. Nel 2001 e 2002 il dibattito raggiunse l'apice. In un convegno tra scienziati nel febbraio 2002 a Tubinga, Korfmann avanz\u00f2 argomentazioni convincenti a sostegno della sua tesi, cui era giunto con l'avanzamento scavi. Ulteriori scavi nell'agosto 2003 hanno supportato la sua teoria.\nNel 1996 ha collaborato all'istituzione di un parco nazionale nel sito archeologico di Troia e due anni pi\u00f9 tardi l'UNESCO ha dichiarato tale sito Patrimonio culturale dell'umanit\u00e0. Molti turisti si recano ogni anno in visita nel sito archeologico della citt\u00e0 di Troia. Lo scienziato nel 2004 ha accettato la cittadinanza turca conferitagli dal governo per il lavoro profuso nel paese, adottando Osman come secondo nome. Erano passati 15 anni dai primi scavi e grazie a Korfmann l'interesse su Troia crebbe enormemente: i suoi scavi riaccendevano l'entusiasmo per l'alone di mito e di leggenda attorno a Troia. \u00c8 stato un esplicito desiderio del professore che gli scavi proseguissero; alla fine di agosto 2005, circa 45 scienziati, prevalentemente dall'Universit\u00e0 di Tubinga, erano presenti a Troia.\nAnche grazie al suo appoggio, nel 2001 si \u00e8 tenuta a Stoccarda una grande mostra su Troia: \"Troia, mito e realt\u00e0\", che ha registrati pi\u00f9 di 800.000 visitatori.\nOltre agli scavi a Troia, Korfmann si \u00e8 dedicato anche ad altri scavi come nel Caucaso ed in Asia centrale. \u00c8 morto di cancro al polmone l'11 agosto 2005 a 63 anni nella sua casa di Ofterdingen vicino a Tubinga."}
{"id": "697368", "revid": "120452891", "url": "https://it.wikipedia.org/wiki?curid=697368", "title": "Open Gaming License", "text": "La Open Gaming License (anche Open Game License o OGL) \u00e8 una licenza \"open content\" progettata per i giochi di ruolo, valida in tutto il mondo. \u00c8 stata pubblicata dalla Wizards of the Coast nel 2000 per la pubblicazione del System Reference Document (SRD), una versione condensata del regolamento di \"Dungeons &amp; Dragons Terza Edizione\".\nLa sua pubblicazione fu voluta da Ryan Dancey, all'epoca brand manager di \"Dungeons &amp; Dragons\" ed originariamente \u00e8 stata utilizzata in accoppiata alla \"d20 License System\", ma successivamente \u00e8 stata utilizzata da altri editori anche per regolamenti non derivati dal \"d20 System\".\nA volte ci si riferisce all'insieme dei soggetti che rilasciano i propri lavori sotto OGL come \"open gaming movement\".\nTermini di licenza.\nLa versione 1.0 della OGL \u00e8 stato pubblicato dalla Wizards of the Coast nel 2000. La traduzione ufficiale in lingua italiana della licenza non avviene per motivi legali. Da molti punti di vista, la OGL assomiglia alle altre licenze open source; questa sezione tratta principalmente delle differenze fra la OGL e le licenze open source standard.\nLa OGL descrive due forme di contenuti: l'\"Open Gaming Content\" (OGC), ovvero il contenuto che rappresenta le meccaniche di gioco, che viene distinto dal contenuto non-OGC, definito \"closed content\" (in opposizione all'\"open content\"), protetto invece dalle normali norme sul copyright. La OGL permette di includere in una singola opera sia OGC \u2013 open content \u2013 che closed content, a condizione che l'editore o il soggetto che rilascia il materiale indichi chiaramente quali parti dell'opera siano OGC (ad esempio, \u00abThis material is Open Game Content, and is licensed for public use under the terms of the Open Game License v1.0a\u00bb).\nInoltre la OGL definisce il concetto di \"Product Identity\" (PI), traducibile come \"identit\u00e0 di prodotto\", nel seguente modo:\nIl PI deve essere chiaramente definito dall'editore e, con la OGL, eventuali utilizzatori sono avvisati che la distribuzione, la copia, la modifica del PI o la dichiarazione di compatibilit\u00e0 o adattabilit\u00e0 con il materiale identificato da marchi del proprietario del PI \u00e8 proibita, a meno che non venga concessa l'autorizzazione in seguito ad un accordo separato con il detentore del PI, che potrebbe portare a licenziare il materiale sotto una differente licenza d'uso.\nInfine, la OGL richiede la presenza del testo della licenza; a differenza delle altre licenze open source, per mantenere l'attribuzione del materiale il testo deve essere alterato con la copia dell'avviso di copyright presente nel testo della licenza che accompagna il materiale originario. L'avviso di copyright \u00e8 presente nella sezione 15 \"Copyright Notice\".\nUtilizzo della licenza.\nLa licenza autorizza l'utilizzazione libera, gratuita, perpetua e senza contropartita del materiale identificato come Open Game Content a fronte del rispetto dei termini di licenza. Per contro, l'utilizzazione del materiale identificato come Product Identity \u00e8 sottomessa ad un accordo con la parte proprietaria del materiale rilasciato (la Wizards of the Coast nel caso di \"Dungeons &amp; Dragons\" e di \"d20 Modern\"). Senza autorizzazione, un eventuale gioco non potrebbe fare riferimento o dichiararsi compatibile con il gioco i cui diritti d'autore sul Product Identity appartengono ad altri; quindi \u00e8 possibile fare riferimento solo al materiale sotto OGL identificato come OGC come, ad esempio, nel caso della SRD, un documento interamente costituito da materiale OGC. I prodotti che utilizzano materiale sotto OGL devono essere a loro volta rilasciati sotto OGL, cosicch\u00e9 ogni pubblicazione possa essere essa stessa una fonte del materiale OGC.\nConcretamente, questa licenza autorizza gli editori di giochi di ruolo a utilizzare un sistema di gioco di ruolo senza dover pagare i diritti d'autore. Da notare che la Open Gaming License \u00e8 di propriet\u00e0 della Wizards of the Coast.\nSistemi pubblicati.\nTra i sistemi che sono pubblicati con l'OGL ci sono:"}
{"id": "697369", "revid": "43530", "url": "https://it.wikipedia.org/wiki?curid=697369", "title": "Open Game License", "text": ""}
{"id": "697370", "revid": "599013", "url": "https://it.wikipedia.org/wiki?curid=697370", "title": "Ogl", "text": ""}
{"id": "697373", "revid": "767487", "url": "https://it.wikipedia.org/wiki?curid=697373", "title": "Pierre Vernier", "text": "Il suo nome \u00e8 legato allo strumento di misura chiamato verniero, da lui inventato e descritto per la prima volta nel 1631 nel libro \"Construction, l'usage et les propri\u00e9t\u00e9s du quadrant nouveau de math\u00e9matique\".\nBiografia.\nEntr\u00f2 giovane al servizio di re Carlo I di Spagna e raggiunse il grado di capitano e amministratore della piazzaforte di Ornans, poi ebbe diversi altri incarichi al servizio del re sino a diventare cancelliere e direttore generale della moneta in Borgogna. Nel 1631 si stabil\u00ec a Bruxelles."}
{"id": "697375", "revid": "30610", "url": "https://it.wikipedia.org/wiki?curid=697375", "title": "Maria Kuncewiczowa", "text": "Ha studiato letteratura e musica a Cracovia, a Varsavia e a Parigi. Ha pubblicato i suoi scritti tra l'altro nel settimanale Bluszcz. Nel 1938 \u00e8 stata insignita con l'Alloro d'Oro dalla Accademia Polacca della Letteratura. Dopo il 1939 ha vissuto in Francia, Inghilterra e USA. Ha passato gli ultimi anni della sua vita a Kazimierz nad Wis\u0142\u0105 in Polonia. Vincitrice di numerosi premi. Nel 1989 Uniwersytet Marii Curie-Sk\u0142odowskiej le ha dato la laurea ad honorem.\nIl suo romanzo pi\u00f9 noto \u00e8 intitolato \"La straniera\" (\"Cudzoziemka\").\nLe opere pi\u00f9 importanti:\nKuncewiczowa ha scritto anche l'antologia della letteratura polacca contemporanea in inglese: \"The Modern Polish Prose\" (1945) e \"The Modern Polish Mind\" (1962)."}
{"id": "697378", "revid": "767487", "url": "https://it.wikipedia.org/wiki?curid=697378", "title": "La Vela Puerca", "text": "La Vela Puerca \u00e8 un gruppo musicale uruguaiano rock/ska fondato a Montevideo nel 1995."}
{"id": "697387", "revid": "729019", "url": "https://it.wikipedia.org/wiki?curid=697387", "title": "Guerra austro-prussiana", "text": "La guerra austro-prussiana (chiamata anche guerra delle sette settimane) fu combattuta nel 1866 dall'Impero d'Austria e i suoi alleati tedeschi, contro il Regno di Prussia, alcuni stati tedeschi minori e il Regno d'Italia. Le operazioni sul fronte meridionale tra Italia e Austria costituiscono la terza guerra d'indipendenza italiana. In Germania e Austria viene chiamata \"Deutscher Krieg\" (\"guerra tedesca\") o \"Bruderkrieg\" (\"guerra dei fratelli\").\nAntefatti.\nNel 1862 divenne cancelliere del nuovo sovrano Guglielmo I (1861) l'energico primo ministro Otto von Bismarck, che subito proclam\u00f2 la sua volont\u00e0 di risolvere il problema dell'unificazione tedesca \u00abcol sangue e col ferro\u00bb, invece che con assemblee e votazioni. Per preparare diplomaticamente la guerra all'Austria e saggiare la forza del proprio esercito, Bismarck decise di appoggiare, anche militarmente, l'impero russo nella repressione di una violenta insurrezione scoppiata in Polonia nel 1863.\nSempre in tale prospettiva, riprese poi una vecchia questione relativa a due ducati, lo Schleswig e l'Holstein, abitati da popolazioni tedesche e danesi. Di fatto, la decisione del re di Danimarca, Cristiano IX, di annettersi lo Schleswig diede alla Prussia il pretesto per un intervento militare (guerra per i ducati danesi del 1864) al quale si associ\u00f2 anche l'Austria.\nL'Impero d'Austria fu praticamente costretto a seguire il disegno bismarckiano per il timore di vedersi estromesso dalla Confederazione tedesca; non si rese conto, per\u00f2, che proprio il Cancelliere prussiano aveva forzato Vienna in un vicolo cieco, proponendo la Prussia come il Paese guida del mondo germanico, con il chiaro intento di estromettere l'Impero dalla tradizionale posizione di privilegio nell'area tedesca.\nL'esercito prussiano diede prova della propria efficienza e la Danimarca fu rapidamente costretta a cedere i territori contesi, con il conseguente allargamento della Confederazione germanica. Tale estensione appariva un indiscutibile successo della Prussia, alla quale procur\u00f2 sempre maggiori consensi soprattutto tra gli Stati luterani del nord, come Brema, Amburgo e Kiel. Al contrario, gli Stati del sud e quelli cattolici, in particolar modo la Baviera, rimanevano ancorati all'orbita asburgica.\nDi l\u00ec a poco i dissidi che nasceranno tra la concezione bismarckiana del mondo tedesco (fondata sulla soluzione \"piccolo-tedesca\", cio\u00e8 sull'esclusione dell'Impero d'Austria) e la posizione asburgica porteranno allo scontro austro-prussiano del 1866.\nUna parte non secondaria l'ebbe la questione del Liechtenstein: il suo \"status\" di Principato facente parte della confederazione avrebbe comportato che, alla pari di tutti gli altri stati tedeschi non asburgici, partecipasse nella sua condizione di enclave alla fondazione della nuova confederazione. Quando la pace venne firmata la Prussia accus\u00f2 il Liechtenstein di essere stato la causa dello scoppio della guerra con l'Austria. Per questo il Liechtenstein si rifiut\u00f2 di siglare la pace rimanendo nello stato di guerra con la Prussia, ma senza che venisse combattuto realmente alcun conflitto. Il Liechtenstein ottenne cos\u00ec la completa indipendenza dalla confederazione (e quindi la mancata unione con il resto della futura Germania), evit\u00f2 l'annessione all'Austria, pur restando sotto la sua influenza, ma dovette rinunciare a un proprio esercito (1868). Per queste ragioni la vera data di indipendenza del Liechtenstein pu\u00f2 essere identificata in questi eventi dell'anno 1866.\n1866, la vittoria prussiana.\nPoco prima dello scoppio del conflitto, Bismarck accolse l'alleanza italiana, ben contento di poter distogliere una buona parte delle forze imperiali nel fronte meridionale, rendendo in tal modo meno rischioso il compito delle forze armate. In Italia, nella met\u00e0 del decennio, ci si era resi conto della volont\u00e0 bismarckiana di esclusione dell'impero asburgico dalla Confederazione Tedesca e si decise di approfittare della preziosa potenza bellica prussiana per continuare la strada del processo di unificazione della penisola. Il 27 marzo 1866 venne conclusa, pertanto, una singolare alleanza offensiva di limitata durata (tre mesi). L'accordo, strutturato in sei articoli, obbligava Firenze a intervenire contro Vienna.\nI prussiani s'impegnavano a tenere costantemente informati gli italiani sull'andamento dei rapporti diplomatici con la Hofburg e in caso di imminente dichiarazione di guerra, Firenze sarebbe stata avvisata in congruo anticipo. La flotta italiana avrebbe monitorato i movimenti di quella nemica e nell'eventualit\u00e0 di partenza di navi da guerra austriache per il Baltico, si sarebbe congiunta con la flotta prussiana. Le trattative di pace sarebbero state intavolate solo a fronte del consenso austriaco a cedere il Veneto all'Italia. Nessuna delle due alleate avrebbe siglato l'armistizio senza consultare preventivamente l'altra potenza. La Marmora diede subito la sua adesione di massima senza chiedere la garanzia di un aiuto prussiano nell'eventualit\u00e0 di un'aggressione austriaca all'Italia. Proprio su questo punto, Bismarck gliss\u00f2 ma su pressione italiana fu riconosciuto il principio implicito del mutuo soccorso.\nDal punto di vista militare, la guerra contro l'Austria trova soluzione grazie alla vittoria prussiana a Sadowa, seguita dall'armistizio di Nikolsburg.\nCon il conseguente trattato di Praga (23 agosto 1866) fu istituita una confederazione degli stati tedeschi a nord del fiume Meno che fu posta sotto la direzione prussiana. Guglielmo I la presiedeva e Bismarck ne era il cancelliere; un'assemblea eletta a suffragio universale (il Reichstag), rappresentava il popolo, sebbene il cancelliere e il governo non fossero responsabili verso di essa, ma soltanto di fronte al re. I ducati dello Schleswig e dell'Holstein insieme all'Hannover, all'Assia-Kassel, a Nassau e a Francoforte furono annessi direttamente alla Prussia, mentre gli stati meridionali della Germania si riunirono in una loro confederazione indipendente che era di fatto strettamente vincolata all'orbita prussiana, come dimostr\u00f2 l'alleanza militare del 1866 nella quale fu sancito che, in caso di guerra, gli eserciti della confederazione indipendente sarebbero dovuti essere a disposizione del governo prussiano.\nNell'Impero asburgico, la sconfitta segn\u00f2 l'inizio di un lungo periodo di decadenza. Nel tentativo di reagire alla crisi e di rafforzare le strutture interne, nel 1867 l'imperatore Francesco Giuseppe comp\u00ec una riforma costituzionale (l'Ausgleich) con cui concedeva larga autonomia all'Ungheria e proclamava la parit\u00e0 tra l'etnia tedesca e quella ungherese, la pi\u00f9 forte e la pi\u00f9 combattiva delle nazionalit\u00e0 che componevano l'impero, ma ormai la monarchia asburgica che, da quel momento, prese il nome di Impero austro-ungarico, era avviata ad una lenta agonia.\nIl Regno d'Italia, come detto, alleandosi con la Prussia combatt\u00e9 la sua Terza guerra di indipendenza italiana aspirando all'annessione del Veneto. La campagna militare fu fallimentare, l'Austria sconfisse l'Italia via terra, a Custoza, e via mare a Lissa. Soltanto Garibaldi e i suoi volontari erano riusciti a vincere a Bezzecca aprendosi la strada per Trento. Nonostante ci\u00f2, come sancito negli accordi di alleanza con la Prussia, il governo di Firenze ottenne il Veneto, che gli venne girato dal mediatore Napoleone III poich\u00e9 l'Austria si rifiut\u00f2 di fare una cessione diretta all'inviso rivale, peraltro sconfitto nelle due principali battaglie.\n1866, \"annus mirabilis\".\nNel 1928 lo storico tedesco Hans Delbr\u00fcck scrisse a proposito della guerra austro-prussiana: \u00abBismarck la volle, profondamente convinto della sua necessit\u00e0, ma la port\u00f2 a buon fine contro la volont\u00e0 del re, del popolo e persino dell'esercito.\u00bb La borghesia liberale e gli intellettuali tedeschi, sino ad allora ostili al governo Bismarck, \u00absi adattarono prontamente ad adorare quanto, qualche settimana prima avevano condannato.\u00bb\nDi fronte alla strepitosa vittoria di Sadowa, i liberali tedeschi recitarono il \"mea culpa\" per gli insuccessi dell'Assemblea di Francoforte del 1848, quando era andata in fumo la possibile unificazione per gli interessi contrapposti dei cosiddetti \"grandi tedeschi\", favorevoli ad una unificazione che includesse l'Austria, e i \"piccoli tedeschi\", che volevano escluderla. D'altra parte lo stesso Federico Guglielmo IV aveva rifiutato l'\u00abavvelenato diadema\u00bb a lui offerto dai \"piccoli tedeschi\". Se l'unit\u00e0 della Germania doveva essere, questa doveva avvenire sotto il segno della Prussia e non per volont\u00e0 di un'assemblea democratica. Ora di fronte alla vittoria di Sadowa \u00abun'intera classe di uomini colti e benintenzionati dichiarava la propria immaturit\u00e0 in fatto di politica\u00bb.\nA buon diritto sembrava che il militarismo prussiano dell'aristocrazia junker avesse ora il diritto di dirigere politicamente la Germania avendo dimostrato con i fatti la superiorit\u00e0 del \u00abCancelliere di ferro\u00bb che con \u00abtre bagni di sangue\u00bb costruir\u00e0 l'Impero tedesco. I liberali tedeschi ricevevano in cambio della loro rinuncia all'opposizione politica le pi\u00f9 ampie possibilit\u00e0, con l'aiuto finanziario dello Stato protezionista e delle banche, di esercitare il loro primato nelle attivit\u00e0 industriali.\nBen presto la Germania, con la scoperta del \"processo Thomas\" di defosforazione, super\u00f2 l'Inghilterra nella produzione dell'acciaio. Lo storico liberale Hermann Baumgarten, ex avversario del Bismarck, scriveva: \u00abIl mondo stupefatto non sa cosa ammirare di pi\u00f9, l'eccezionale organizzazione delle forze armate della Prussia o la dedizione morale del suo popolo, l'incomparabile vigore della sua economia o la solidit\u00e0 della sua educazione generale, la grandezza delle sue vittorie o la modestia dei suoi bollettini, il coraggio dei suoi giovani soldati o la devozione al dovere del suo re attempato.\u00bb\n1866, la crisi del pensiero liberale.\nAnche Benedetto Croce nota come in Prussia, all'indomani della vittoria, i liberali rimasero prima sgomenti e stupefatti, e poi ammirati, del \"miracolo\" di Sadowa, e cominciarono a dubitare delle loro stesse convinzioni di fronte all'opera di uno \u00abStato che, rigettando il governo popolare, fondandosi sull'autorit\u00e0, prendendo regola solo dall'alto, conseguiva trionfi che nessun altro popolo d'Europa avrebbe saputo n\u00e9 osato contestargli\u2026\u00bb.\nSuccessi non solo politici e militari ma anche nel campo dell'istruzione pubblica e soprattutto dello sviluppo economico e commerciale, che si avvale anche del protezionismo e del \"dumping\", che porter\u00e0 la Germania, dopo l'unificazione, a rivaleggiare con la produzione industriale inglese e a formulare una legislazione sociale e protettiva del lavoro che sopravanzava quella di molti stati europei. Vennero istituite provvidenze per gli operai che tuttavia non impedirono la formazione in Germania del pi\u00f9 forte partito socialista.\n\u00abLa concorrenza e la lotta dei mercati conferivano a suggerire il primato dell'energia, della forza, della capacit\u00e0 pratica sui motivi etici e razionali\u00bb e gi\u00e0 si cominciava a pensare che tutto questo fosse il risultato di connaturate capacit\u00e0 di un popolo al quale si attribuiva il diritto di dominare la societ\u00e0 e la storia. La classe borghese liberale rinunciava alla sua opera di mediazione, cessava di essere quel ceto \"dialettico\" tra le classi estreme e nasceva cos\u00ec la marxiana lotta di classe tra capitalisti e operai. Il 1866 quindi, \"annus funestus\" che segna una spaccatura nella storia europea tra la prima e seconda met\u00e0 dell'Ottocento."}
{"id": "697391", "revid": "228587", "url": "https://it.wikipedia.org/wiki?curid=697391", "title": "Iphig\u00e9nie en Aulide", "text": ""}
{"id": "697392", "revid": "1784938", "url": "https://it.wikipedia.org/wiki?curid=697392", "title": "Alessandro Poerio", "text": "Come letterato \u00e8 conosciuto per le sue poesie (particolarmente di argomento patriottico), che - pubblicate nel 1843 e poi, postume, nel 1852 - furono accostate a quelle di Tommaseo e a quelle di Giacomo Leopardi.\nBiografia.\nFiglio di Giuseppe Poerio, fratello di Carlo Poerio, ricevette i primi insegnamenti da Domenico Simeone Oliva, poeta della corte napoleonica e precettore dei figli di Gioacchino Murat.\nCombatt\u00e9 nel 1820 con i costituzionali napoletani contro gli Austriaci a Rieti. Andato poi in esilio, torn\u00f2 in patria nel 1835. Nel 1848 prese parte alla difesa della Venezia di Daniele Manin e Niccol\u00f2 Tommaseo (di cui era amico), durante la quale riport\u00f2 gravi ferite in combattimento a Mestre, nel corso della Sortita di Forte Marghera il 27 ottobre 1848.\nTrasportato a Venezia, gli venne prima amputata una gamba; in pochi giorni la sua situazione si aggrav\u00f2 e mor\u00ec, non prima di essere stato promosso per meriti da soldato semplice a capitano.\nNel centro di Mestre, a partire dal punto esatto in cui il giovane patriota venne mortalmente ferito, \u00e8 stata intitolata una via al suo nome.\nIl poeta Nicola Sole gli dedic\u00f2 una lirica dal titolo \"Sulla tomba di Alessandro Poerio\"."}
{"id": "697396", "revid": "2205303", "url": "https://it.wikipedia.org/wiki?curid=697396", "title": "Carlo Poerio", "text": "Biografia.\nFratello di Alessandro Poerio e anch'egli esule, col padre Giuseppe, dopo i moti costituzionali del 1820, in Toscana, in Francia, nel Regno Unito.\nTornato a Napoli nel 1828, si dedic\u00f2 all'avvocatura, acquistando grande fama.\nLiberale moderato e quindi avverso ai moti mazziniani, fu tuttavia arrestato nel 1837, 1844 e 1847, ma sempre per breve tempo. Ai primi del 1848 ebbe parte notevole nelle agitazioni che portarono alla concessione della Costituzione e fu membro del governo costituzionale di Napoli, inizialmente come direttore generale della polizia (sostituendo il potente marchese Del Carretto) e poi ministro dell'istruzione. Si dimise dopo i fatti del 15 maggio, quando le tensioni fra il sovrano e il parlamento diedero origine a una controrivoluzione popolare, che egli deprec\u00f2, conservando tuttavia fiducia nella possibilit\u00e0 di un regime liberale con Ferdinando II di Borbone.\nRestaurato nel 1849 il governo assoluto, fu arrestato il 19 luglio 1849 e detenuto nel bagno penale di Nisida, con l'accusa di aderire alla setta Unit\u00e0 italiana, accusa che neg\u00f2 al processo che si concluse il 31 gennaio 1851 con la condanna a 24 anni di carcere duro (ai ferri), ma ne scont\u00f2 soltanto 10 presso le carceri di Ischia, Napoli, Montefusco e la torre sita in Montesarchio, subendo una forte debilitazione delle sue condizioni di salute fisica e mentale. Invitato a presentare domanda di grazia nel 1852, in quanto sua madre era morente si rifiut\u00f2 di compiere tale gesto. Nel 1859 la sua pena detentiva gli venne commutata nella deportazione forzata negli Stati Uniti d\u2019America.\nLa nave che lo trasportava in America con altri 67 prigionieri (tra cui Luigi Settembrini, Sigismondo Castromediano) fu dirottata in Irlanda (dal figlio di Settembrini), da dove poi ripar\u00f2 in Piemonte. Qui, circondato da grande autorit\u00e0 morale, prese parte attiva alla vita politica del nascente Regno d'Italia, sedendo anche alla Camera dei deputati nelle legislature dalla VII alla X. Re Vittorio Emanuele II lo nomin\u00f2 proprio luogotenente generale dell'Italia meridionale. Durante i suoi anni collabor\u00f2 con eminenti avvocati ed ebbe corrispondenze con l'avvocato e letterato Alfonso Ridola. Poerio rifiut\u00f2 il ministero offertogli da Cavour e si ritir\u00f2, deluso dalla scena politica, concludendo la sua vita in povert\u00e0. \nMor\u00ec a Firenze, nell'abitazione di Ferdinando Lopez Fonseca, patriota lucano e combattente durante la prima guerra di indipendenza. Poerio \u00e8 sepolto in una cappella del cimitero di Pomigliano d'Arco, riconosciuta dal 1930 dal re Vittorio Emanuele III monumento nazionale."}
{"id": "697398", "revid": "196390", "url": "https://it.wikipedia.org/wiki?curid=697398", "title": "Jean-L\u00e9onard-Marie Poiseuille", "text": ""}
{"id": "697399", "revid": "31886", "url": "https://it.wikipedia.org/wiki?curid=697399", "title": "Legge di Hagen-Poiseuille", "text": ""}
{"id": "697402", "revid": "118500911", "url": "https://it.wikipedia.org/wiki?curid=697402", "title": "Jean L\u00e9onard Marie Poiseuille", "text": "Lo studio della pressione del sangue lo port\u00f2 a ricerche pi\u00f9 generali sulla viscosit\u00e0 dei liquidi in moto in tubi capillari.\nSi parla di regime di Poiseuille per liquidi in moto con piccole velocit\u00e0 in tubi capillari per i quali vale la legge di Hagen-Poiseuille."}
{"id": "697408", "revid": "2519", "url": "https://it.wikipedia.org/wiki?curid=697408", "title": "Tynset", "text": "Tynset \u00e8 un comune norvegese della contea di Innlandet, distretto di \u00d8sterdalen."}
{"id": "697409", "revid": "110157", "url": "https://it.wikipedia.org/wiki?curid=697409", "title": "V\u00e5ler (Innlandet)", "text": "V\u00e5ler \u00e8 un comune norvegese della contea di Innlandet."}
{"id": "697410", "revid": "228587", "url": "https://it.wikipedia.org/wiki?curid=697410", "title": "V\u00e5ler", "text": ""}
{"id": "697418", "revid": "110157", "url": "https://it.wikipedia.org/wiki?curid=697418", "title": "\u00c5mot", "text": "\u00c5mot \u00e8 un comune norvegese della contea di Innlandet, distretto di \u00d8sterdalen."}
{"id": "697420", "revid": "33689", "url": "https://it.wikipedia.org/wiki?curid=697420", "title": "WarioWare", "text": " \u00e8 una serie di videogiochi Nintendo spin-off della serie di Super Mario, basata su raccolte di semplici minigiochi da eseguire rapidamente. Prende il nome dalla WarioWare Inc, un'azienda produttrice di videogiochi immaginaria, di propriet\u00e0 di Wario.\nLa serie nasce con ' per Gameboy Advance e GameCube. La prima versione ottiene un incredibile successo, tanto da far nascere un seguito pochi anni dopo (') e una versione per Nintendo DS ('), . Per avere un degno successore della versione casalinga di \"WarioWare\" si dovr\u00e0 attendere il 2007 o, pi\u00f9 precisamente, l'uscita del Wii, sul quale verr\u00e0 pubblicato ', per via dell'immediato sistema di controllo che adotta (l'intero gioco sfrutta il motion sensing del WiiMote).\nLa serie \u00e8 composta da:"}
{"id": "697421", "revid": "287204", "url": "https://it.wikipedia.org/wiki?curid=697421", "title": "Amot", "text": ""}
{"id": "697422", "revid": "115314744", "url": "https://it.wikipedia.org/wiki?curid=697422", "title": "Serge Poliakoff", "text": "Lasciata la sua patria a seguito della Rivoluzione russa, girovag\u00f2 profugo per vari paesi europei, adattandosi per vivere con i pi\u00f9 disparati mestieri.\nGiunto a Parigi nel 1923, fu attratto dallo studio della pittura. Durante un soggiorno di due anni in Inghilterra, dal 1935 al 1937, segu\u00ec a Londra i corsi della Slede School; determinante per i suoi orientamenti estetici fu l'incontro a Parigi con Robert Delaunay e Vasilij Kandinskij: le ricerche e gli interessi artistici di Serge Poliakoff trovarono la strada giusta, quella pi\u00f9 congeniale, nell'astrattismo geometrico.\nNell'ambito di questo indirizzo speriment\u00f2, con inesauribile fantasia, l'invenzione di forme e l'elaborazione di tecniche pi\u00f9 diverse, talvolta con ardore di visionario. le sue composizioni rivelano nelle infinite variazioni di forme nello spazio l'intensit\u00e0 di una ricerca di fondo meditativo.\nInteressante \u00e8 la serie di composizioni astratte, eseguite dall'artista dopo il 1955, in cui lo spazio, illusoriamente creato dall'inserzione di zone colorate costruite in densi rapporti tonali, ha il potere di evocare quello della tradizione delle antiche icone russe."}
{"id": "697424", "revid": "110157", "url": "https://it.wikipedia.org/wiki?curid=697424", "title": "\u00c5snes", "text": "\u00c5snes \u00e8 un comune norvegese della contea di Innlandet.\nAmministrazione.\nGemellaggi.\n\u00c5snes \u00e8 gemellata con:"}
{"id": "697425", "revid": "287204", "url": "https://it.wikipedia.org/wiki?curid=697425", "title": "Asnes", "text": ""}
{"id": "697434", "revid": "767487", "url": "https://it.wikipedia.org/wiki?curid=697434", "title": "Powerman 5000", "text": "I Powerman 5000 sono un gruppo musicale alternative metal statunitense, formatosi a Boston nel 1991. Il leader Spider One (Michael Cummings) \u00e8 il fratello minore di Rob Zombie (Robert Cummings).\nStoria del gruppo.\nI Powerman 5000 nascono a Boston in Massachusetts, dove il gruppo proponeva molti spettacoli e ha prodotto due CD, nel 1994 l'EP \"True Force\" e nel 1995 \"The Blood-Splat Rating System\". Con un lavoro senza rivali e un grande supporto dei fan la band inizi\u00f2 a dominare nelle scene rock di Boston, cos\u00ec facendo, arrivarono anche molte proposte di etichetta importanti.\nIl 1997 fu un grande anno per Spider e i compagni; si registrarono alla DreamWorks Records con la quale fecero debuttare il loro primo album, \"Mega!! Kung Fu Radio\". Un anno di tour con Marilyn Manson, seguiti dai Korn e dall'Ozzfest, danno loro una fama nazionale e aumentano di gran numero i loro fan. Il loro album pubblicato nel 1999 \"Tonight the Stars Revolt!\" contiene hits come \"When Worlds Collide\" e \"Nobody's Real\" che fecero vendere pi\u00f9 di un milione di copie. \"Anyone for Doomsday?\" \u00e8 l'album registrato nel 2001 e la sua pubblicazione \u00e8 stata rimandata di settimane. Quando le acque si furono calmate, i Powerman emersero con una nuova formazione e un nuovo album. Nel 2003 la band cambi\u00f2 molto: mise da parte gli elementi elettronici e sperimentarono un nuovo suono Punk Rock che \u00e8 ispirato a quello dei Clash. L'album \"Transform\" entr\u00f2 nelle classifiche americane debuttando al posto numero 25 e arrivando nelle migliori 10 canzoni rock con \"Free\". Dopo poco tempo, si staccarono dalla DreamWorks, proprio a causa di questa trasformazione. Ecco che nel 2006 esce il nuovo album \"Destroy What You Enjoy\", una fusione di Punk Rock e Rock che si rif\u00e0 ai Sex Pistols e ai T. Rex, cos\u00ec i Powerman 5000 hanno distrutto ogni aspettativa sorprendendo chiunque. In questo album da notare le hits come \"Now That's Rock 'n Roll\", \"Wild World\" e \"Murder\". La cover \"Relax\" (dei \"Frankie Goes to Hollywood\") \u00e8 stata introdotta nel film \"Zoolander\".\nNell'autunno 2009 esce \"Somewhere on the Other Side of Nowhere\", il nuovo album di inediti che rappresenta un netto ritorno alle sonorit\u00e0 Industrial e Alternative metal che hanno caratterizzato la band all'inizio della loro carriera.\nNel 2011 viene pubblicato un album di cover, dal titolo \"Copies, Clones, &amp; Replicants\".\nNel 2014 \u00e8 la volta dell'ottavo album in studio, intitolato \"Builders of the Future\".\nIl nono album, \"New Wave\", esce nell'ottobre 2017. Il 28 agosto 2020 esce il nuovo album \"The Noble Root\" ."}
{"id": "697437", "revid": "1719883", "url": "https://it.wikipedia.org/wiki?curid=697437", "title": "Antica Mesopotamia", "text": ""}
{"id": "697438", "revid": "1718925", "url": "https://it.wikipedia.org/wiki?curid=697438", "title": "Guillermo Arriaga", "text": "Come scrittore ha scritto \"Retorno 201\", \"Il bufalo della notte\", \"Un dolce odore di morte\" e \"Pancho Villa e lo Squadrone Ghigliottina\", tutti pubblicati in Italia da Fazi.\nBiografia.\nArriaga nasce a Citt\u00e0 del Messico. All'et\u00e0 di 13 anni perse l'olfatto a seguito di una violenta rissa. Ha tentato pi\u00f9 volte di sfondare in varie professioni nel mondo del pugilato, del basket e del calcio. Si \u00e8 poi laureato dapprima in comunicazione e poi in psicologia alla Universidad Iberoamericana.\nMentre insegnava nell'universit\u00e0 in cui si \u00e8 laureato, ha conosciuto Alejandro Gonz\u00e1lez I\u00f1\u00e1rritu, con cui stringer\u00e0 un profondo sodalizio e con il quale lavorer\u00e0 come sceneggiatore alla sua Trilogia sulla morte, composta dai film \"Amores perros\" (che vincer\u00e0 il premio BAFTA come miglior film non in lingua inglese e otterr\u00e0 una nomination agli Oscar nella stessa categoria), \"21 grammi\" e \"Babel\".\nNel 2005 lavora alla sceneggiatura de \"Le tre sepolture\", di Tommy Lee Jones, in cui appare anche in un breve cameo nel ruolo di un cacciatore di orsi. Per questo film ha vinto il Premio alla miglior sceneggiatura al Festival di Cannes 2005.\nNel 2008 debutta alla regia con il film \"The Burning Plain - Il confine della solitudine\", con Charlize Theron e Kim Basinger."}
{"id": "697442", "revid": "47767", "url": "https://it.wikipedia.org/wiki?curid=697442", "title": "Iperborei", "text": ""}
{"id": "697444", "revid": "1718925", "url": "https://it.wikipedia.org/wiki?curid=697444", "title": "Lupo di Troyes", "text": "Agiografia.\nNacque a Toul, presso Metz verso il 383. Era figlio di un nobile della citt\u00e0 di Toul, il cui nome \u00e8 variamente tramandato (Eparchio/\"Eparchius\", o Epirochio Franconio), esponente dell'alta nobilt\u00e0 di origine senatoriale. Entr\u00f2 nell\"'entourage\" del governatore (e futuro vescovo) Germano d'Auxerre e spos\u00f2 Pimeniola, una sorella di Ilario di Arles. Dopo sette anni di matrimonio i due coniugi decisero di comune accordo di consacrarsi alla vita monastica e di divenire l'uno monaco, l'altra suora.\nLupo entr\u00f2 nel vicino monastero di Lerino (nell'isola di Sant'Onorato) nel 426, dove prese i voti anche un suo fratello, Vincenzo di Lerino. Organizz\u00f2 un concilio nella sua citt\u00e0. Insieme a Germano d'Auxerre, fu inviato dai suoi superiori in Britannia, a predicare contro il Pelagianesimo, che si stava rapidamente diffondendo in quella regione. Durante il viaggio, secondo la tradizione i due incontrano a Nanterre, la giovane Genoveffa alla quale Germano don\u00f2 simbolicamente una moneta, prima di consacrarla a Dio. \nNel 451, come santa Genoveffa a Parigi, Lupo protesse Troyes contro Attila e le sue armate: in un primo momento invi\u00f2 al capo unno alcuni membri del clero locale, suoi collaboratori, tra i quali Memorius e Cam\u00e8lien, che furono massacrati dagli invasori: solo Cameli\u00e8n sopravvisse e divenne in seguito il successore di san Lupo sulla cattedra vescovile di Troyes. Lupo si rec\u00f2 quindi personalmente ad incontrare Attila, riuscendo a convincerlo a risparmiare la citt\u00e0 e a ritirare le sue truppe. Ma dopo il passaggio degli Unni la regione, messa a ferro e fuoco, si era tuttavia spopolata e san Lupo fu costretto a rimettere il suo incarico vescovile e trascorse due anni recluso sul monte Lansuine (a 15\u00a0km da Troyes) e altri due a M\u00e2con, dove gli furono attribuiti numerosi miracoli.\nRipresa la cattedra episcopale, mor\u00ec a Troyes nel 478 (oppure l'anno successivo, secondo alcune fonti).\nNel 570 i re Gontrano e Chilperico si giurarono pace reciproca sulla sua tomba. I suoi resti furono profanati e dispersi durante la Rivoluzione francese, nella notte tra il 9 e il 10 gennaio 1794, ad eccezione di una porzione del cranio, che tuttora si conserva e si venera come reliquia nella cattedrale di Troyes.\nCulto.\nSan Lupo di Troyes viene invocato contro la possessione del demonio, la paralisi e l'epilessia.\nIl culto del santo francese \u00e8 diffuso fino in Italia meridionale. A Benevento gli fu dedicata l'abbazia di San Lupo, ed \u00e8 ancora oggi patrono di San Lupo (provincia di Benevento).\nLa sua memoria liturgica cade il 29 luglio."}
{"id": "697445", "revid": "767487", "url": "https://it.wikipedia.org/wiki?curid=697445", "title": "Christmas in Love", "text": "Christmas in Love \u00e8 un film del 2004, diretto da Neri Parenti. Fa parte della fortunata serie natalizia di commedie leggere interpretate dalla coppia Massimo Boldi-Christian De Sica. Il film, in quell'anno, \u00e8 stato un successo ai botteghini, incassando \u20ac . Il film ha ricevuto una nomination al Golden Globe per la migliore canzone originale nel 2006.\n\u00c8 stato il penultimo film della coppia Christian De Sica e Massimo Boldi prima della momentanea separazione.\nTrama.\nFabrizio Barbetti e Lisa Pinzoni erano marito e moglie ma da quando hanno divorziato non fanno che litigare: una discussione avviene anche negli studi di Sky durante una trasmissione di medicina. In vacanza a Gstaad con i rispettivi nuovi coniugi, i due prima si scontrano duramente, poi si reinnamorano l'uno dell'altro. Ma non vogliono far soffrire i rispettivi partner lasciandoli e cos\u00ec fanno di tutto per farli innamorare tra di loro: di conseguenza, Fabrizio non fa altro che decantare le qualit\u00e0 della moglie Angela davanti a Gabriele, nuovo marito di Lisa, e viceversa. Entrambi ignorano, per\u00f2, che Angela e Gabriele sono gi\u00e0 amanti da un anno e hanno organizzato apposta una vacanza nello stesso posto per tentare di farli innamorare.\nGuido Baldi \u00e8 un pilota di Gran Turismo ultracinquantenne che decide di lasciare la moglie Loredana per intrecciare una relazione con Sofia, una bellissima ragazza siberiana (precedentemente e accadutamente incontrata da Guido durante la gara) che ha la stessa et\u00e0 di sua figlia Monica. Guido e Sofia vanno in vacanza a Gstaad, ma l\u00ec incontrano Monica: la ragazza \u00e8 desiderosa di presentare al padre il suo nuovo fidanzato, Brad La Guardia. Brad ha la stessa et\u00e0 di Guido e i due non riescono a legare per la diffidenza di et\u00e0 proprio di quest'ultimo: in realt\u00e0 Brad \u00e8 un attore pagato da Monica per convincere il padre a tornare con la madre, ma quando Guido scopre il piano della figlia va su tutte le furie. Nel frattempo, per\u00f2, Sofia, offesa dalle critiche di Guido alla relazione \"spericolata\" di Monica, decide di andarsene: l'uomo, che finalmente capisce l'errore che ha commesso, torna a casa dalla consorte.\nConcetta La Rosa (detta Concy) \u00e8 una donna ultraquarantenne di Mazara del Vallo, ancora nubile. Lavora in un tonnificio e il suo svago pi\u00f9 importante \u00e8 la visione quotidiana di \"Beautiful\": adora infatti Ronn Moss, l'interprete di Ridge. Quando vince il concorso \"Passa il Natale con Ridge\" realizza il sogno della sua vita. A Gstaad, per\u00f2, lui non fa altro che respingere le attenzioni di Concy, allontanandola il pi\u00f9 possibile. Mentre i due sono in uno chalet, per\u00f2, Ronn cade a terra e perde la memoria: Concy allora ne approfitta per fargli credere di essere sua moglie e che la loro vita assieme era stata finora felicissima, riuscendo cos\u00ec a coronare il sogno di passare una notte d'amore con Ronn. Concy vuole addirittura presentarlo alle sue amiche: mentre sono in volo per Mazara del Vallo Ronn riacquista la memoria ma, commosso dalle parole della donna, accetta di spacciarsi come il suo fidanzato, per poi tornare subito dopo negli Stati Uniti dalla sua promessa sposa Victoria.\nIl film ha addirittura tre finali: uno \"troppo romantico\", in cui Guido e Fabrizio riescono a ricongiungersi alla propria amata; uno \"troppo triste\" in cui Fabrizio finisce col litigare con Lisa come ai vecchi tempi e Guido trova la moglie a letto con un altro; uno \"esplosivo\", in cui i personaggi interpretati da De Sica, Boldi e De Vito si ritrovano sulla stessa macchina e arrivano a sbattere in un cantiere di fuochi d'artificio. Questo finale richiama quello di \"Natale sul Nilo\", dove i protagonisti Boldi e De Sica si schiantano su un muro.\nScene inedite.\nIn occasione dell'uscita in DVD (edizione a 2 dischi), vennero mostrate al pubblico diverse scene girate ma non inserite nel montaggio finale:\nDistribuzione e incassi.\nIl film, uscito il 17 dicembre 2004, \u00e8 stato non solo il pi\u00f9 visto delle vacanze di Natale, ma anche uno dei pi\u00f9 visti dell'intero anno. La pellicola \u00e8 stato un successo al botteghino e ha incassato \u20ac ."}
{"id": "697454", "revid": "466539", "url": "https://it.wikipedia.org/wiki?curid=697454", "title": "Arcangelo (Russia)", "text": "Arcangelo () \u00e8 una citt\u00e0 russa, capoluogo dell'omonima oblast'. \u00c8 situata nel nord della Federazione sul mar Bianco.\nGeografia fisica.\nTerritorio.\nSorge sulle rive della Dvina settentrionale, presso il suo sbocco nel mar Bianco nel nord della Russia europea. Arcangelo fu il principale porto russo in epoca medievale. \u00c8 servita dall'aeroporto di Arcangelo-Talagi e dall'aeroporto Vaskovo, e ospita la base aerea militare di Lachta. Nel 2010 contava abitanti, mentre la popolazione stimata per il 2012 \u00e8 di persone.\nStoria.\nLa zona geografica di Arcangelo era nota sin dai tempi antichi, ed era chiamata Bjarmaland dai Vichinghi. Nel XII secolo, gli abitanti di Novgorod costruirono il monastero dell'Arcangelo Michele sull'estuario della Dvina Settentrionale; nel 1478 l'area pass\u00f2 al Granducato di Mosca insieme al resto della Repubblica di Novgorod. Il principale centro dell'area era all'epoca Cholmogory, poco lontano a monte del fiume.\nNel 1555 Ivan il Terribile concesse privilegi commerciali ai mercanti inglesi che fondarono la Muscovy Company e cominciarono a mandare navi a cadenza annuale verso l'estuario del fiume. I mercanti olandesi seguirono, mandando le loro navi nel Mar Bianco. Nel 1584 Ivan ordin\u00f2 la fondazione di \"Nuova Cholmogory\" (in russo: \u041d\u043e\u0432\u044b\u0435 \u0425\u043e\u043b\u043c\u043e\u0433\u043e\u0440\u044b, \"Novye Cholmogory\") che nel 1613 fu ribattezzata con il nome attuale, preso da quello del vicino monastero. Gli abitanti della citt\u00e0, chiamati Pomor, furono i primi a esplorare le rotte commerciali del nord della Siberia e dei territori al di l\u00e0 degli Urali.\nNel 1693 Pietro I ordin\u00f2 la creazione dei cantieri navali di stato ad Arcangelo. Un anno dopo le navi \"Svjatoe Proro\u010destvo\" (Santa Profezia), \"Apostol Pavel\" (Apostolo Paolo) e lo yacht \"Svatyj P\u00ebtr\" (San Pietro) furono varate nel Mar Bianco. Tuttavia, Pietro comprese anche che Arcangelo sarebbe stato un porto limitato dai cinque mesi di copertura ghiacciata che soffriva durante l'inverno, e dopo la campagna militare contro l'esercito svedese nell'area del Baltico fond\u00f2 San Pietroburgo nel 1703. Le gelate del porto rendevano il Baltico, allora controllato dagli Svedesi, l'unico collegamento marittimo dello Stato.\nArcangelo declin\u00f2 nel XVIII secolo quando il commercio nel Baltico divenne predominante, ma alla fine del secolo successivo ritorn\u00f2 ad avere una posizione di primo piano quando fu costruita una ferrovia che la collegava a Mosca e venne rilanciato il commercio del legname. La citt\u00e0 resistette al governo Bolscevico dal 1918 al 1920 e fu la roccaforte del movimento antibolscevico dell'Armata Bianca, supportato dall'intervento militare della Triplice Intesa conosciuto col nome di Spedizione orso polare.\nDurante entrambe le guerre mondiali Arcangelo fu uno dei principali porti di ingresso per gli aiuti Alleati. Durante il secondo conflitto la citt\u00e0 divenne nota nel mondo occidentale come destinazione dei Convogli Artici britannici.\nOggi Arcangelo \u00e8 uno dei maggiori porti nordeuropei, aperto tutto l'anno grazie alle navi rompighiaccio: l'economia \u00e8 incentrata sulla pesca e sulla produzione di legname. Il 16 marzo 2004, 58 persone furono uccise da una esplosione in un complesso di appartamenti della citt\u00e0.\nAd Arcangelo, fu intercettato da un radioamatore il messaggio di SOS inviato dai superstiti del dirigibile \"Italia\" del generale Umberto Nobile, dopo circa un mese dalla loro scomparsa. Grazie a questo intervento, i superstiti furono rintracciati all'81\u00b0 latitudine e 7 di loro riportati in salvo nella Baia del Re in Scandinavia, grazie all'intervento di una nave rompighiaccio Russa guidata dal Prof Solaimovic.\nSi ritiene che la razza felina dei Blu di Russia sia originaria dell'area attorno alla citt\u00e0 di Arcangelo.\nMonumenti e luoghi d'interesse.\nMichail Lomonosov nacque in un villaggio di Pomor presso Cholmogory. Un monumento disegnato da Ivan Petrovi\u010d Martos \u00e8 stato dedicato alla sua memoria nel 1829.\nUn monumento a Pietro I venne progettato da Mark Matveevi\u010d Antokol'skij nel 1872 e installato nel 1914.\nUna scuola marittima, un'universit\u00e0 tecnica e un museo regionale sono presenti in citt\u00e0. Dopo la distruzione delle chiese storiche durante il governo di Stalin, gli unici edifici storici rimasti in citt\u00e0 sono il mercato fortificato (1668\u20131684) e la Nuova fortezza sullo Dvina (1701\u20131705). La Chiesa dell'Assunzione sulle rive dello Dvina (1742\u20131744) fu ricostruita nel 2004.\nCultura.\nIstruzione.\nAd Arcangelo sono presenti tre istituti accademici: Universit\u00e0 federale settentrionale (artica), Universit\u00e0 tecnica statale di Arcangelo e Universit\u00e0 medica statale settentrionale.\nNarrativa.\nNel romanzo \u201cFrankenstein\u201d di Mary Shelley viene menzionato il paese di Arcangelo.\nMusica.\nLa citt\u00e0 viene menzionata nella canzone \"Piccola Pietroburgo\" del gruppo indie italiano Offlaga Disco Pax."}
{"id": "697461", "revid": "223320", "url": "https://it.wikipedia.org/wiki?curid=697461", "title": "Oblast' di Archangel'sk", "text": ""}
{"id": "697466", "revid": "28592", "url": "https://it.wikipedia.org/wiki?curid=697466", "title": "Archangelsk", "text": ""}
{"id": "697469", "revid": "1543377", "url": "https://it.wikipedia.org/wiki?curid=697469", "title": "Leggere Lolita a Teheran", "text": "Leggere Lolita a Teheran \u00e8 un best seller scritto da Azar Nafisi, che \u00e8 stata professoressa di letteratura inglese presso l'universit\u00e0 \"Allameh Tabatabei\" di Teheran ed ora insegna alla SAIS (\"Paul H. Nitze School of Advanced International Studies\") della Johns Hopkins University a Washington, D.C.. Il libro \u00e8 stato scritto in inglese negli Stati Uniti dove l'autrice si \u00e8 trasferita nel 1997.\nIl libro ha avuto grande successo di pubblico rimanendo nella lista dei \"bestseller\" del \"New York Times\" per 117 settimane ed \u00e8 stato tradotto in 32 lingue.\nStruttura.\nLo spunto del libro viene dall'esperienza vissuta dall'autrice con sette studentesse iraniane di letteratura inglese. Nel libro l'autrice dice di aver rielaborato e rimescolato i fatti e le storie in modo da rendere impossibile il riconoscimento delle persone reali dietro i personaggi in modo da tutelarne la sicurezza.\nIl libro si compone di quattro parti (\"Lolita\", \"Gatsby\", \"James\" e \"Austen\") a loro volte suddivise in capitoli.\nTrama.\nLa professoressa Nafisi decide di interrompere il suo insegnamento all'universit\u00e0 Allameh Tabatabei, a causa delle continue pressioni della Repubblica islamica dell'Iran sui contenuti delle lezioni ed in generale sulla sua vita di donna.\nTuttavia non lascia totalmente l'insegnamento, e decide di indire un seminario da tenersi ogni gioved\u00ec mattina presso la sua abitazione.\nPartecipano al seminario le sette studentesse migliori dell'autrice: Manna, Nassrin, Mahshid, Yassi, Azin, Mitra e Sanaz.\nAl seminario si discute di letteratura, in particolare di grandi romanzi come \"Lolita\", \"Il grande Gatsby\", \"Orgoglio e pregiudizio\", \"Cime tempestose\", \"Daisy Miller\" e \"Piazza Washington\" di Henry James, ma anche \"Invito a una decapitazione\", \"Le mille e una notte\" e altri. Tutti vengono analizzati alla luce delle esperienze che le ragazze e la professoressa vivono nella repubblica islamica dell'Iran. Vengono fatti continui riferimenti al passato delle ragazze e a come e perch\u00e9 sono entrate in contatto con la professoressa Nafisi.\nCon il passare del tempo, durante il seminario, le ragazze fraternizzano e cominciano a raccontare i loro fatti privati. Si scoprono cos\u00ec i dettagli delle loro vite. Manna \u00e8 una poetessa sposata per amore con un ragazzo anch'esso appassionato di letteratura di nome Nima. Azin, una ragazza molto bella, \u00e8 sposata con un uomo molto ricco che la picchia. Sanaz \u00e8 fidanzata con un ragazzo che vive in Inghilterra e che ha visto pochissimo. Yassi \u00e8 l'allegra del gruppo. Nassrin \u00e8 una contraddizione in termini e ha passato cinque anni in prigione.\nOgnuna di esse, a modo suo, espone le difficolt\u00e0 di essere donna nella repubblica islamica dell'Iran, a partire dall'imposizione di un certo tipo di abbigliamento e dalle difficolt\u00e0 della vita quotidiana.\nNel romanzo compaiono anche altri personaggi come Bijan marito dell'autrice, il \"mago\", i figli della Nafisi, vari professori e persone collegate al mondo universitario. Vengono fatti anche riferimenti a personaggi pubblici iraniani, a partire dall'ayatollah Khomeyni."}
{"id": "697470", "revid": "1573940", "url": "https://it.wikipedia.org/wiki?curid=697470", "title": "Mileva Mari\u0107", "text": "Prima moglie di Albert Einstein, fu la prima donna ad aver studiato Fisica al Politecnico di Zurigo.\nSecondo alcuni studiosi, fra cui Evan Harris Walker, fisico e parapsicologo, Mileva Mari\u0107 avrebbe partecipato alla stesura dei lavori sulla teoria della relativit\u00e0. L'ipotesi di Walker \u00e8 tuttora in discussione all'interno della comunit\u00e0 scientifica.\nBiografia.\nGiovinezza.\nMileva Mari\u0107 nacque a Titel da una famiglia possidente. Milo\u0161 Mari\u0107, il padre di Mileva, nacque il 20 dicembre 1846 in una famiglia di contadini che abitavano nel villaggio serbo di Ka\u0107, vicino a Novi Sad. Milo\u0161 Mari\u0107, dopo aver terminato la propria istruzione a Sremski Karlovci e a Novi Sad, intraprese la carriera militare nell'esercito della Duplice Monarchia. La sua carriera procedette senza problemi e nel 1867, all'et\u00e0 di 21 anni, decise di sposarsi con Marija Ru\u017ei\u0107, originaria del villaggio di Titel. Marija Ru\u017ei\u0107-Mari\u0107 diede alla luce il 19 dicembre 1875 una bambina, Mileva. Terza di cinque figli, ma in pratica la primogenita visto che i due fratelli maggiori morirono in tenera et\u00e0, nacque con un difetto congenito all'anca sinistra che la fece zoppicare tutta la vita. Anche la sorella minore di Mileva, Zorka, nacque con lo stesso difetto congenito. \nDopo la nascita di Mileva, la famiglia Mari\u0107 dovette trasferirsi, a causa del lavoro del padre, nella citt\u00e0 di Vukovar (ora Croazia). Verso la fine del 1877 si trasferirono nuovamente, questa volta a Ruma. Sebbene vivesse in una citt\u00e0 di modeste dimensioni e in una struttura famigliare di tipo patriarcale, Mileva Mari\u0107 mostr\u00f2 fin dai primi anni uno spiccato acume nonch\u00e9 una grande variet\u00e0 di interessi. Assieme alla musica, una delle sue pi\u00f9 grandi passioni, coltiv\u00f2 anche l'amore per il canto e, nei limiti in cui glielo permettevano i suoi problemi all'anca, anche la danza. Milo\u0161 Mari\u0107, resosi conto del potenziale della figlia, si prodig\u00f2 in tutti i modi per far maturare i talenti della primogenita e le insegn\u00f2 personalmente a leggere, a scrivere e a far di conto. Subito egli le parl\u00f2 sia in serbo sia in tedesco, quest'ultimo necessario per chiunque volesse progredire accademicamente e professionalmente nella Duplice Monarchia. \nGi\u00e0 dal primo anno di scuola Mileva dimostr\u00f2 di essere un'alunna modello, sebbene molto timida e introversa. A Ruma Mileva Mari\u0107 frequent\u00f2 con pieno profitto 4 anni di scuola elementare; il padre in seguito decise di iscriverla alla Scuola Femminile di Novi Sad. Il programma didattico di questo istituto aveva 14 materie e Mileva Mari\u0107 si dimostr\u00f2 in tutte un'ottima studentessa. Il suo talento per la matematica non tard\u00f2 a manifestarsi; oltre a ci\u00f2 dimostr\u00f2 un'insolita bravura nel disegno, nella musica e nella letteratura. L'unico punto problematico per lei erano le lezioni di educazione fisica, in quanto la malformazione congenita all'anca le rendeva estremamente difficili anche gli esercizi pi\u00f9 elementari. In seguito si iscrisse alla Scuola Reale Inferiore di Sremska Mitrovica, un ginnasio misto avente in totale 100 alunni. Ogni insegnante di questa scuola aveva nove allievi al massimo e ci\u00f2 garantiva un insegnamento mirato e di alta qualit\u00e0. Oltre a ci\u00f2, era uno dei pochi istituti ad avere laboratori di fisica e chimica ben attrezzati. \nIn seguito Mileva Mari\u0107 decise di continuare la propria istruzione nel Regno di Serbia e venne ammessa al Ginnasio Reale Serbo di \u0160abac, che era una delle poche scuole in Serbia a garantire pari diritti sia ai maschi sia alle femmine. Proprio qui Mileva inizi\u00f2 a studiare il francese, che divenne, dopo il serbo e il tedesco, la lingua che conosceva e parlava meglio. Sebbene la sua istruzione in Serbia procedesse senza problemi, si vide costretta a lasciare la scuola prima della fine dell'anno scolastico e a tornare in Austria-Ungheria, in quanto a suo padre era stato ordinato di trasferirsi immediatamente a Zagabria per motivi di lavoro. La giovane Mileva Mari\u0107 giunse a Zagabria con un'ottima educazione e un'invidiabile carriera scolastica, ma nonostante questo riusc\u00ec a proseguire gli studi soltanto grazie al padre, il quale si rivolse al Ministero della Cultura della Duplice Monarchia con la preghiera che la figlia venisse ammessa al Grande Ginnasio Reale maschile di Zagabria. La domanda trov\u00f2 accoglimento e, dopo aver superato l'esame di ammissione, Mileva venne ammessa per l'anno scolastico 1892/1893 e fu una delle prime ragazze a sedere alla pari con i colleghi maschi in un istituto superiore, fino ad allora soltanto ed esclusivamente maschile, di Zagabria. In quegli anni Mileva Mari\u0107 matur\u00f2 la decisione di proseguire e perfezionare la propria istruzione in Svizzera, dove alle donne era permesso andare all'Universit\u00e0. Dopo due proficui anni trascorsi a Zagabria, si rec\u00f2 assieme al padre a Zurigo, dove continu\u00f2 la propria istruzione. Non risulta che lei avesse avuto particolari problemi ad ambientarsi, anche perch\u00e9 il tedesco era praticamente la sua seconda lingua madre dopo il serbo. Nella primavera del 1896 Mileva Mari\u0107 super\u00f2 con successo l'esame di maturit\u00e0 a Berna.\nVita con Einstein.\nNell'estate dell'anno 1896 Mileva Mari\u0107 super\u00f2 l'esame di ammissione al Politecnico di Zurigo: l'esame consisteva in una prova di matematica e in una di geometria. Entr\u00f2 nella sezione VIA del dipartimento di matematica e fisica assieme ad altri quattro ragazzi, tra i quali c'era anche Albert Einstein: lei era l'unica donna presente, in totale la quinta fino ad allora a prendere parte a tale ciclo di studi dalla fondazione del politecnico.\nDopo aver concluso con successo il suo primo anno accademico al Politecnico, Mileva decise di tornare dai suoi genitori per le vacanze. Fu proprio durante il periodo estivo che prese la decisione di trascorrere un semestre in Germania, all'Universit\u00e0 di Heidelberg, uno degli atenei pi\u00f9 prestigiosi d'Europa. Alcune versioni romanzate della biografia di Mileva sostengono che lei sarebbe scappata ad Heidelberg per sottrarsi alla passione per Albert Einstein. Tutto ci\u00f2 non pu\u00f2 essere preso in considerazione in quanto trattasi pi\u00f9 di speculazioni che di dati obiettivi e confermati. Le ragioni di questa decisione sono invece di natura pi\u00f9 pragmatica e non vedono coinvolta la figura di Albert Einstein: Mileva Mari\u0107 infatti non era pienamente soddisfatta del programma di studi del Politecnico di Zurigo, in quanto secondo lei c'erano troppo poche ore dedicate alla fisica. Giunse a Heidelberg il 20 ottobre del 1897. Presso l'Universit\u00e0 di Heidelberg in quel periodo le donne non godevano degli stessi diritti degli uomini, ragion per cui Mileva Mari\u0107 venne ammessa solo in qualit\u00e0 di \"uditrice\" per il semestre invernale, senza poter quindi sostenere esami o ricevere certificati. Nelle sue lettere tuttavia Mileva ha sempre espresso una profonda ammirazione per i docenti dell'Universit\u00e0 di Heidelberg, in particolar modo per il professor Lenard. \nAd averla maggiormente affascinata e indirizzata per i suoi studi successivi \u00e8 stata la teoria della cinetica dei gas e, non a caso, sar\u00e0 proprio questo tipo di ricerca a integrarsi con le idee di Einstein dell'anno 1905 e con le sue ipotesi. Ci\u00f2 ha fatto ovviamente supporre che Mileva Mari\u0107 avesse avuto un ruolo tutt'altro che secondario nelle nuove concezioni del marito, ma n\u00e9 Einstein n\u00e9 altri ne hanno mai fatto cenno. Di fatto, all'epoca, le discipline scientifiche erano considerate \"adatte\" solo ai maschi e non alle femmine: se dunque Mileva sia stata determinante per la maturazione delle idee di Einstein non \u00e8 stato ancora scoperto. Le donne, in molti paesi d'Europa, erano all'epoca totalmente escluse dall'universit\u00e0; successivamente furono ammesse come \"ascoltatrici\" e non come \"allieve\" di un corso di laurea. Mileva Mari\u0107 decise di fermarsi in Germania solo per un semestre, ragion per cui non \u00e8 stato possibile ricostruire il suo percorso formativo a Heidelberg in maniera completa. \nLa maggior parte delle informazioni di cui disponiamo al suo riguardo proviene dalle lettere che lei invi\u00f2 ad Einstein. Sappiamo che nel febbraio del 1898 decise di tornare a Zurigo e che nell'aprile dello stesso anno si iscrisse per il semestre estivo al Politecnico, il suo quarto semestre di studi. Stando a ci\u00f2 che attesta la studiosa Radmila Milentijevi\u0107, gli incontri di Mileva Mari\u0107 con Albert Einstein sarebbero ripresi poco dopo il suo ritorno. Albert Einstein e Mileva Mari\u0107 frequentavano gli stessi corsi, tra i quali anche le lezioni di fisica del professor Weber. Tuttavia anche qui disponiamo solo di ricostruzioni biografiche parziali sia dell'esperienza universitaria di Mileva Mari\u0107 sia della sua relazione con Albert Einstein in quel periodo. La stessa Radmila Milentijevi\u0107, la realizzatrice di una delle biografie pi\u00f9 complete della moglie di Einstein attualmente a disposizione, ammette che la grande riservatezza di Mileva e il suo totale disinteresse per gli avvenimenti mondani hanno reso impossibile la ricostruzione di alcuni periodi della sua vita. Nell'ottobre del 1898 Mileva Mari\u0107 fece ritorno a Zurigo, dopo aver trascorso l'estate dalla sua famiglia, per iniziare il suo terzo anno al Politecnico. Affinch\u00e9 il percorso di studi venisse considerato regolare, gli studenti del terzo anno erano obbligati a sostenere una prova di accertamento preliminare prima di sostenere gli esami finali per l'ottenimento del diploma. Einstein e gli altri membri del gruppo di studio sostennero l'esame ma Mileva, non sentendosi preparata, la rimand\u00f2 di un anno e la super\u00f2 quindi nell'ottobre del 1899 con la votazione 5.06 (6 \u00e8 il massimo secondo il sistema di valutazione svizzero), sempre stando a ci\u00f2 che riportano le sue biografie ufficiali. L'anno accademico 1899/1900 fu il quarto e anche l'ultimo che Mileva Mari\u0107 e Albert Einstein trascorsero assieme al Politecnico di Zurigo.\nGli esami finali al Politecnico per Einstein e Mari\u0107 erano previsti per la fine del mese di luglio dell'anno 1900 e consistevano in una parte scritta e in una parte orale. Quando vennero pubblicati gli esiti, Mileva fu l'unico membro del gruppo a non aver ottenuto i voti necessari per il conseguimento del diploma. Il fallimento non la fece tuttavia desistere e decise di ripetere la prova l'anno successivo. Ma anche al secondo tentativo non ottenne il punteggio minimo richiesto per la promozione. , . \nDopo il secondo fallimento Mileva Mari\u0107 decise di tornare dai genitori e di mettere al mondo il bambino a casa sua. Una delle principali fonti di informazioni su questo periodo della vita della prima moglie di Einstein \u00e8 l'opera di Michele Zackheim: Einstein's Daughter, The Search of Lieserl. L'autrice inizi\u00f2 le sue ricerche dopo aver letto sul New York Times un articolo sulla scoperta delle lettere d'amore di Albert e Mileva. Impossibilitata dalle convenzioni e dai pregiudizi a diventare la moglie di Einstein, Mileva, ultimati i nove mesi di gravidanza, si trov\u00f2 costretta a partorire di nascosto e ad affidare la neonata figlia Lieserl a una nutrice. Dopo aver lasciato sua figlia, Mileva fece ritorno in Svizzera, dove il 6 gennaio 1903 si spos\u00f2 con Einstein. I documenti del matrimonio ci sono giunti perfettamente conservati in quanto rientravano tra gli oggetti dei quali Mileva ebbe maggior cura. Non si sa se la bambina sia morta di scarlattina, o se sia scomparsa in quanto trovatella, o data in adozione alla nutrice. In ogni caso di lei si perse ogni traccia, forse per mano della stessa eventuale madre adottiva (probabilmente la nutrice). Non risulta che Albert Einstein abbia mai visto la sua prima figlia. \nA partire dal 1903 Mileva Mari\u0107-Einstein mise la sua intelligenza al servizio del marito. Decise di assisterlo nella sua carriera non solo per amore, ma anche per motivi di natura strettamente pratica. Einstein era il solo ad avere delle entrate e la loro vita famigliare si reggeva prevalentemente sui guadagni di lui, pertanto pi\u00f9 lui guadagnava e progrediva nella carriera meglio era per entrambi. Nell'ottobre del 1903 Albert Einstein e Mileva Mari\u0107 si trasferirono in Kramgasse 49, nel cuore di Berna, dove ancora oggi si trova, perfettamente conservato, l'edificio dove la giovane coppia di fisici ha vissuto e che di recente \u00e8 stato trasformato in un museo che porta il suo nome, \"Einsteinhaus\". Siccome in quegli anni era un semplice impiegato statale che doveva recarsi al lavoro tutti i giorni, il tempo che Einstein poteva dedicare alla scienza era ridotto; per questo si ipotizza che fosse sua moglie Mileva ad occuparsi delle ricerche e del lavoro scientifico che lui non aveva il tempo di fare. \nIl 14 maggio 1904 diede alla luce il secondo figlio, un maschio: Hans Albert Einstein. Il terzo figlio, Eduard Einstein nacque il 28 luglio 1910. In quello stesso anno Albert Einstein divenne docente di fisica dell'Universit\u00e0 Carolina di Praga. Il 30 marzo 1911 la famiglia Einstein-Mari\u0107 si trasfer\u00ec a Praga. La vita sia sociale sia economica di Mileva Mari\u0107 era in uno stato di totale dipendenza da quella del marito. La popolarit\u00e0 di Einstein continuava ad aumentare e lui inizi\u00f2 ben presto ad essere un ospite sempre pi\u00f9 ricercato dai vari circoli culturali e scientifici praghesi ed europei. Le visite e i viaggi di Einstein cominciarono col tempo ad escludere gradualmente sua moglie. Nel gennaio del 1912 ad Einstein venne offerto il ruolo di docente di teoria della fisica al Politecnico di Zurigo, divenuto ormai ETH e la famiglia Einstein-Mari\u0107 fece ritorno in Svizzera.\nNel 1912 il matrimonio di Albert Einstein e Mileva Mari\u0107 inizi\u00f2 a dare i primi segni di crisi. La situazione peggior\u00f2 ulteriormente quando la coppia si trasfer\u00ec a Berlino, dove Einstein aveva ottenuto un posto di docente all'Accademia delle Scienze Prussiana. A Berlino Einstein inizi\u00f2 una relazione extraconiugale con Elsa L\u00f6wenthal, sua cugina di primo grado. Da quanto \u00e8 stato possibile ricostruire, risulta che Mileva Mari\u0107, dopo aver scoperto il tradimento e dopo una serie di conflitti che finirono con l'incrinare anche il rapporto di Albert Einstein con i suoi stessi figli, ricevette una lettera di condizioni che lei avrebbe dovuto accettare se voleva salvare il loro matrimonio. Le condizioni che Albert Einstein decise di imporre a sua moglie, stando a ci\u00f2 che attesta la studiosa Radmila Milentijevi\u0107, erano un'umiliazione su tutta la linea. Mileva Mari\u0107 le respinse tutte e diede ufficialmente inizio alla procedura di divorzio. Il 29 luglio 1914 Mileva e i suoi figli lasciarono la Germania per tornare a Zurigo, Albert Einstein invece rimase a Berlino.\nIl divorzio.\nLa pratica di divorzio dur\u00f2 molto tempo, in parte a causa dei problemi di salute di Mileva Mari\u0107, ma anche per il fatto che le due parti facevano fatica ad accordarsi sui termini della separazione. Il punto pi\u00f9 difficile era quello finanziario, pi\u00f9 precisamente la somma che Albert Einstein avrebbe dovuto versare per il mantenimento dei figli e della sua ormai de facto ex moglie. Einstein tent\u00f2, senza riuscirci, di convincere Mari\u0107 a non inserire nei documenti che spiegavano la ragione del divorzio il fatto che lui l'avesse tradita con la cugina Elsa L\u00f6wenthal. Nel giugno del 1918 Einstein firm\u00f2 i documenti che sancivano il divorzio e Mileva Mari\u0107 fece lo stesso un mese dopo. Gli accordi firmati prevedevano sostanzialmente l'impegno da parte di Albert Einstein a versare a intervalli trimestrali gli alimenti necessari per il mantenimento dei due figli e della ex moglie, un versamento come garanzia di 40.000 marchi tedeschi nella Banca Svizzera e, sempre per quanto riguarda i figli, la possibilit\u00e0 per Einstein di vedere Hans Albert ed Eduard in territorio elvetico durante le vacanze estive. Venne stabilita anche la sorte del denaro di un eventuale Premio Nobel. Stando agli accordi, se ad Albert Einstein fosse stato conferito il Premio Nobel per la fisica, il denaro sarebbe diventato propriet\u00e0 di Mileva Mari\u0107 e dei suoi figli. Il 31 agosto 1918 Albert Einstein si present\u00f2 al Palazzo di Giustizia di Zurigo e conferm\u00f2 tutto il contenuto inserito nei documenti riguardanti il divorzio, inclusa la relazione extraconiugale con sua cugina. Il 14 febbraio 1919 il tribunale di Zurigo dichiar\u00f2 ufficiale il divorzio e la piena entrata in vigore degli accordi presi. Finiva cos\u00ec la coppia Einstein-Mari\u0107.\nGli anni che seguirono il divorzio non furono sereni per Mileva Mari\u0107. A causa della crisi economica che aveva colpito l'Europa subito dopo la Prima Guerra Mondiale e per via della svalutazione del marco tedesco, per Albert Einstein fu sempre pi\u00f9 difficile pagare regolarmente gli alimenti alla ex moglie, il che costitu\u00ec un grave problema per Mari\u0107, visto e considerato che aveva due figli a cui badare e la vita a Zurigo era diventata sempre pi\u00f9 cara. Albert Einstein in pi\u00f9 di una circostanza la esort\u00f2 a trasferirsi in Germania in modo da facilitargli il pagamento degli alimenti, ma Mileva Mari\u0107 si oppose fermamente a questa possibilit\u00e0 e inizi\u00f2 una vita dedita al risparmio, iniziando a dare ripetizioni private in modo che i ritardi nei pagamenti degli alimenti non fossero tanto gravi. Furono anni tormentati anche per via della morte del padre di Mileva e della malattia di sua sorella minore, Zorka, anch'essa conclusasi con la morte. \nNel 1921 l'Accademia Svedese delle Scienze confer\u00ec ad Albert Einstein il Premio Nobel per la Fisica. Il denaro del Premio Nobel avrebbe permesso ad Einstein di risolvere una volta per tutte i problemi legati al mantenimento dei figli e della ex moglie. La somma di denaro all'epoca ammontava a 121.572 corone svedesi, che corrispondeva al guadagno decennale di un docente universitario. In base agli accordi presi il denaro sarebbe dovuto diventare propriet\u00e0 di Mileva Mari\u0107, che intendeva usarlo per comprare una abitazione propria in modo da liberarsi dalla condizione di affittuaria nella quale viveva da diverso tempo. Einstein si dichiar\u00f2 favorevole all'idea e il denaro venne impiegato principalmente per comprare un intero edificio di appartamenti, in modo da garantire a Mileva e ai suoi figli un'abitazione, ma anche una fonte di entrate, rappresentata dagli altri appartamenti che in seguito vennero dati in affitto. Bisogna per\u00f2 precisare che, sebbene il denaro si trovasse su un conto bancario intestato a lei, Mileva Mari\u0107 poteva disporre solo di una percentuale: per il resto avrebbe sempre avuto bisogno del placet di Albert Einstein. La principale preoccupazione di Mileva in quel periodo era l'educazione dei suoi figli. Il figlio maggiore Hans Albert termin\u00f2 con successo la sua istruzione universitaria diventando ingegnere, mentre il figlio pi\u00f9 giovane Eduard non riusc\u00ec a portare a termine gli studi, in quanto inizi\u00f2 a soffrire precocemente di schizofrenia. \nGli ultimi anni di Mileva Mari\u0107 furono un susseguirsi di lutti, preoccupazioni per la salute del figlio, problemi burocratici e finanziari, incombenze di vario genere e problemi di salute, acuitisi soprattutto negli ultimi anni della sua vita. Il 3 ottobre 1933 Albert Einstein, dopo aver riconsegnato il passaporto tedesco a causa delle discriminazioni perpetrate dai nazisti di Adolf Hitler, lasci\u00f2 definitivamente l'Europa per stabilirsi negli USA. Non molto tempo dopo venne raggiunto dal figlio Hans Albert. Mileva Mari\u0107 rimase da sola a Zurigo a occuparsi del figlio minore. Albert Einstein continu\u00f2 a sostenere, almeno dal punto di vista finanziario, l'ex moglie, la quale in quel momento stava attraversando diverse peripezie legate al condominio acquistato con i soldi del Premio Nobel, che rischiava, non si sa per quale motivo, di essere sequestrato dalle autorit\u00e0. Da una lettera dell'8 novembre 1938 apprendiamo che Albert Einstein compr\u00f2 il condominio in questione, risolvendo cos\u00ec i problemi di Mileva. Grazie all'intervento dell'ex marito, il condominio venne salvato dal sequestro e Mileva Mari\u0107 pot\u00e9 continuare a riscuotere gli affitti i quali, assieme al contributo che le versava Einstein, erano i soli mezzi che avesse a disposizione per pagare le cure del figlio minore. Altro motivo di preoccupazione era il clima politico dell'Europa in quel periodo: la Svizzera si stava armando e si preparava a una possibile invasione da parte della Germania di Hitler. Se la Svizzera fosse diventata anche solo uno stato satellite della Germania nazista, Eduard avrebbe potuto essere perseguitato essendo ebreo per parte di padre. I documenti di Mileva attestavano chiaramente che lei non era di origini ebraiche, ragion per cui a correre il pericolo era solo Eduard. Proprio per questo motivo Mileva Mari\u0107 si fece spedire dalla Serbia i certificati di battesimo dei suoi figli in modo da poter dimostrare alle eventuali autorit\u00e0 collaborazioniste l'appartenenza di suo figlio al Cristianesimo. La caduta della Francia fece perdere a Mileva ogni speranza di abbandonare la Svizzera, in quanto il territorio elvetico era ormai completamente circondato dal Terzo Reich e dai suoi alleati e tutte le frontiere di stato elvetiche erano severamente pattugliate.\nNel 1944 tuttavia divenne evidente che gli Alleati avrebbero vinto la guerra. Siccome il conflitto aveva coinvolto quasi tutta l'Europa, i contatti tra quest'ultima e il resto del mondo erano ridotti al minimo, ragion per cui Mileva Mari\u0107 da anni non aveva ricevuto notizie di suo figlio Hans Albert. Nel novembre del 1944 Mileva Mari\u0107 ricevette una lettera di Albert Einstein e i contatti ripresero. Dallo scambio epistolare tenutosi in quel periodo tra Mileva e Albert sappiamo che i problemi di salute di lei erano diventati molto seri a causa del suo costante doversi prendere cura del figlio malato e dell'indigenza in cui era costretta a vivere. Bisognosa di denaro com'era, Mileva Mari\u0107 non oppose alcuna resistenza quando Albert Einstein decise di vendere il condominio acquistato con i soldi del Premio Nobel, anche se quello era il luogo in cui lei stessa viveva. Einstein risolse questo problema mettendo nell'accordo di vendita una condizione grazie alla quale Mileva Mari\u0107 aveva il diritto di risiedere nel condominio fino alla morte. Verso la fine del 1946 le condizioni psichiche di Eduard peggiorarono ancora e fu necessario ricoverarlo di nuovo in clinica. Mileva trascorse gli ultimi anni della sua vita prendendosi cura del figlio. Sapendo di non avere pi\u00f9 molto tempo a disposizione, dopo aver concluso la vendita del condominio, inizi\u00f2 a cercare un tutore legale per il figlio, in quanto quest'ultimo era considerato dallo Stato elvetico incapace di intendere e di volere.\nLa morte.\nNel maggio del 1948 Mileva Mari\u0107 venne colpita da un ictus e venne ricoverata nell'ospedale cantonale di Zurigo. L'11 giugno di quello stesso anno le autorit\u00e0 elvetiche la dichiararono incapace di intendere e di volere e le venne assegnato un tutore legale. Il tutore legale avrebbe fatto le sue veci e avrebbe sbrigato al posto suo tutte le faccende burocratiche e amministrative.\nMileva Mari\u0107-Einstein mor\u00ec il 4 agosto 1948 a Zurigo, all'et\u00e0 di 73 anni. Venne sepolta nel cimitero di Nordheim, sempre a Zurigo, secondo il rito serbo-ortodosso.\nCuriosit\u00e0.\nNel 2019, la fisica e scrittrice Gabriella Greison fa domanda ufficiale affinch\u00e9 venga attribuita una laurea postuma a Mileva Mari\u0107; dopo quattro mesi di discussioni, l'ETH nega l'attribuzione della laurea postuma.\nDiscussione sui contributi di Mileva Mari\u0107 ai lavori di Albert Einstein.\nSe \u00e8 stato difficile ricostruire la biografia di Mileva Mari\u0107, \u00e8 praticamente impossibile stabilire in che cosa lei abbia effettivamente contribuito all'opera del marito e in quale misura. La discussione che si \u00e8 aperta in merito al contributo di Mileva ai lavori di Einstein dura da pi\u00f9 di 25 anni e si focalizza prevalentemente sui lavori che Albert Einstein pubblic\u00f2 nel 1905, il cosiddetto \"Annus Mirabilis\". In quell'anno vennero pubblicati ben 4 lavori scientifici firmati da Einstein sul giornale Annalen der Physik e che divennero in seguito la colonna portante del suo successo futuro. Sono noti col nome di \"Annus Mirabilis Papers\" (Articoli dell'anno straordinario). Questi articoli affrontavano sotto una nuova ottica l'effetto fotoelettrico e il moto browniano, formulavano la relativit\u00e0 ristretta e stabilivano l'equivalenza massa-energia. La definizione \"Annus Mirabilis\" venne data al 1905 proprio in seguito alla pubblicazione, a breve distanza l'uno dall'altro, di questi quattro relativamente brevi, ma purtuttavia rivoluzionari, articoli fondativi della fisica moderna. Proprio l'estrema velocit\u00e0 con cui Albert Einstein riusc\u00ec a portare a termine questi estremamente complessi articoli, pur lavorando a tempo pieno all'Ufficio Brevetti, ha indotto molti a pensare che ci\u00f2 sia stato possibile soltanto grazie all'aiuto di sua moglie Mileva Mari\u0107, l'unica persona nella sua sfera privata ad avere le conoscenze necessarie per potergli dare un aiuto concreto. Gli articoli in questione sono:\nFra i primi studiosi a investigare il rapporto fra Einstein e Maric fu il fisico sovietico Abram Feodorovi\u010d Ioffe. In un articolo del 1955 dedicato ad Albert Einstein, Ioffe afferma che nel 1905, mentre lavorava come assistente nella redazione degli Annalen der Physik, ebbe la possibilit\u00e0 di leggere i lavori di Einstein prima della pubblicazione definitiva e ufficiale e che negli originali venisse indicato come autore un impiegato dell'Ufficio Brevetti, un tale Einstein-Marity. Ioffe spiega che Marity (versione ungherese del cognome Mari\u0107) era il cognome da nubile della moglie di Albert Einstein, e attribuisce il doppio cognome all'\"uso svizzero\" di abbinare sempre il cognome della moglie a quello del marito\n\u00c8 stato successivamente il Dr. Trbuhovi\u0107-Gjuri\u0107 ad attribuire a Joffe l'affermazione secondo cui gli articoli sarebbero stati firmati anche da Maric. Tuttavia, i manoscritti a cui si riferisce Abram Feodorovi\u010d Ioffe sono andati perduti, e la pubblicazione finale porta il solo nome di Einstein.\n\u00c8 stata soprattutto la scoperta e la pubblicazione, nel 1987, della corrispondenza privata tra Mileva Mari\u0107 e Albert Einstein a far uscire dall'ombra la figura di lei e a condurre a un timido riesame dei reali meriti di lui. Tuttavia, sembra che le lettere pubblicate non siano la totalit\u00e0 della loro corrispondenza, ma che alcune siano andate perse.\nIl fisico Evan Harris Walker nel suo articolo per il Physics Today del 1989 sostiene che Albert Einstein e Mileva Mari\u0107 avessero lavorato come un vero e proprio team, e cita diversi passaggi dalle lettere scritte da Einstein a Mari\u0107 in cui si parla di un lavoro comune, e si chiede se ci siano altre lettere di quel periodo che non siano state conservate. . \nC'\u00e8 in particolare una lettera (n. 94) datata 27 marzo 1901 scritta da Einstein a Mari\u0107 che include la frase \"portando il \"nostro\" lavoro sul moto relativo a una felice conclusione\". L'aggettivo \"nostro\" fa pensare a un lavoro condotto in collaborazione. Questo \u00e8 il testo,tradotto dal tedesco in inglese: \nQuesto non \u00e8 l'unico esempio: in un'altra lettera (96), Albert Einstein scrive:\nIn una lettera successiva (n. 102), si legge:\nIn un'altra lettera ancora (n. 107), scrive:\nAlcuni studiosi tendono a interpretare questo uso del pronome plurale come un segno di trasporto affettuoso da parte di un marito innamorato, mentre altri fanno presente che questo pronome plurale non \u00e8 utilizzato per tutti gli articoli e i progetti, ma solo per alcuni, e argomentano che Einstein lavorasse a diversi articoli contemporaneamente, di cui alcuni portati avanti in collaborazione con la moglie.\nIn sintesi, la comunit\u00e0 scientifica \u00e8 ancora oggi estremamente divisa sul ruolo e sui meriti da attribuire a Mileva Mari\u0107. \nJohn Stechel e Gerald Holton ad esempio, pur non potendo negare l'esistenza di un certo grado di cooperazione tra Albert Einstein e Mileva Mari\u0107, riducono tuttavia il sostegno e il contributo di quest'ultima a una sfera pi\u00f9 emozionale che scientifica e in tal senso aggiungono che un ruolo preponderante avrebbe potuto essere anche quello dell'ingegnere Michele Besso, caro amico e collega di Albert Einstein. Entrambi fanno notare che la corrispondenza fra Einstein e altri colleghi come Besso includono discussioni su aspetti puntuali delle sue ricerche, discussioni che mancano completamente nelle lettere alla moglie.\nRenn e Schulmann, curatori di una recente edizione della corrispondenza tra Albert Einstein e Mileva Mari\u0107 prendono una posizione pi\u00f9 neutrale sulla questione sostenendo che, a meno che non vengano scoperti nuovi indizi e documenti al riguardo, non si potr\u00e0 mai stabilire con precisione l'esatta portata del contributo di Mileva Mari\u0107 ai lavori di Albert Einstein."}
{"id": "697473", "revid": "433605", "url": "https://it.wikipedia.org/wiki?curid=697473", "title": "Naucrati", "text": "Naucrati (in greco, \u039d\u03b1\u03cd\u03ba\u03c1\u03b1\u03c4\u03b9\u03c2 \"N\u00e0ukratis\", in latino \"Naucr\u0103tis\") fu una citt\u00e0 dell'antico Egitto posta a circa 80 chilometri a sud-est di Alessandria, nei pressi dell'attuale villaggio di Kom Gi'eif.\nFu fondata durante la XXVI dinastia come punto d'appoggio per i mercanti greci e rimase il principale mercato tra greci ed egizi prima della fondazione di Alessandria.\nGli scavi archeologici effettuati nell'area di Naucrati, a partire dal 1884, da Petrie ed altri, hanno portato alla luce i resti di un importante tempio dedicato ad Amon e Thoth. Gli scavi hanno portato alla luce anche i resti di alcuni templi in stile greco dedicati ai Dioscuri, ad Apollo ed a Era.\nDella citt\u00e0 fornisce una descrizione Erodoto, che la visit\u00f2 nel V secolo a.C.\nDa Naucrati proviene anche una stele di Nectanebo I, ora conservata presso il Museo Egizio del Cairo."}
{"id": "697475", "revid": "363629", "url": "https://it.wikipedia.org/wiki?curid=697475", "title": "Ginnastica attrezzistica", "text": "La ginnastica attrezzistica \u00e8 uno sport praticato principalmente in Svizzera, simile alla ginnastica artistica, ma meno impegnativo. Gli attrezzi utilizzati sono: la sbarra, il suolo, gli anelli oscillanti (solo a partire dal 2\u00b0 test), i salti (sempre con il trampolino) e per i maschi anche la parallela. Ci sono sette test; senza contare le categorie \"uomini\" e \"donne\" che la praticano gli atleti di et\u00e0 maggiore (categorie superiori, a partire dal 5\u00b0 test) Le gare non vengono effettuate molte volte all'anno. \nNella ginnastica attrezzistica i principali fattori sono la muscolarit\u00e0 di tricipiti e bicipiti e piena scioltezza articolare, che pu\u00f2 essere acquisita solo con allenamento fin dalla tenera et\u00e0 di 7-8 anni con costanza e volont\u00e0.\nAttrezzi.\nSbarra.\nLa sbarra nell'attrezzistica \u00e8 leggermente diversa dall'artistica. Nell'attrezzistica c'\u00e8 una sbarra sola, all'altezza delle spalle. Nell'artistica invece le sbarre possono essere una o due (maschile e femminile), e si trovano tutte ad un'altezza elevata. Un lavoro alla sbarra implica oscillazioni effettuate con la spinta del corpo e buona presa delle mani sull'asta; \u00e8 obbligatorio che il volo verso l'atterraggio sia in avanti, ma in volo ci si pu\u00f2 voltare ed eseguire capovolte ecc. all'indietro. \nSalto.\nNel trampolino \u00e8 fondamentale la potenza della rincorsa e la tenuta del corpo del ginnasta. Sostanzialmente \u00e8 dover correre diversi metri, saltare sul trampolino e, con la spinta acquisita dal trampolino, fare acrobazie in aria. I primi salti sono la candela (saltare diritti in alto) e il pesce (come tuffarsi a testa ma facendo una capriola alla fine). Dopodich\u00e9 si passa ad esercizi pi\u00f9 complicati: i mortali. \nSuolo.\nNella ginnastica attrezzistica il suolo \u00e8 solamente una \"striscia\", non un \"quadrato\" come nell'artistica. Nel suolo il corpo non deve essere troppo rigido. Gli esercizi dei test inferiori si aggirano su capriole avanti e indietro, ruote di diverso tipo, verticali varie, ecc. Mentre nei test superiori gli esercizi assomigliano di pi\u00f9 a quelli dell'artistica.\nAnelli.\nGli anelli a differenza di quelli maschili dell'artistica sono oscillanti. Come nell'artistica ci devono essere esercizi di forza, ma soprattutto di fluidit\u00e0 e dinamismo. \u00c8 fondamentale la tenuta del corpo e la scioltezza nei bilanciamenti. "}
{"id": "697479", "revid": "29727", "url": "https://it.wikipedia.org/wiki?curid=697479", "title": "Alga verde", "text": ""}
{"id": "697483", "revid": "1745361", "url": "https://it.wikipedia.org/wiki?curid=697483", "title": "Pilade", "text": "Pilade () \u00e8 un personaggio della mitologia greca.\nMitologia.\nIl padre, Strofio, era Re della F\u00f2cide e la madre, Anassibia, era figlia di Atreo e sorella di Agamennone e Menelao.\nPilade crebbe con il cugino Oreste, con cui era legato da un'amicizia profonda. Lo affianc\u00f2 infatti nella vendetta su Clitennestra ed Egisto per l'uccisione di Agamennone e lo accompagn\u00f2 nelle successive peregrinazioni in Tauride dalle quali riportarono a casa Ifigenia.\nSpos\u00f2 la cugina Elettra, sorella di Oreste."}
{"id": "697487", "revid": "599013", "url": "https://it.wikipedia.org/wiki?curid=697487", "title": "Pav", "text": ""}
{"id": "697491", "revid": "1573940", "url": "https://it.wikipedia.org/wiki?curid=697491", "title": "Chiesa di Santa Maria Maddalena e Santa Teresa", "text": "La chiesa di Santa Maria Maddalena e Santa Teresa d'Avila, detta anche chiesa delle Sacramentine, \u00e8 situata nel centro della citt\u00e0 di Monza, in via Italia all'angolo con via Santa Maddalena.\nRiedificata nel 1620, la chiesa era dedicata a santa Maria Maddalena fin dal XIII secolo."}
{"id": "697496", "revid": "287204", "url": "https://it.wikipedia.org/wiki?curid=697496", "title": "Ottoni (famiglia)", "text": "Gli Ottoni sono stati una delle famiglie nobili marchigiane pi\u00f9 importanti, detentrici della signoria di Matelica, indipendente tra il XII e il XVI secolo. La famiglia ricopr\u00ec un ruolo chiave nella storia della parte centromeridionale della regione.\nStoria.\nLa famiglia Ottoni costituisce un ramo collaterale della famiglia De Ponte. Nel X secolo, alla venuta in Italia dell'Imperatore Ottone I di Sassonia per combattere Berengario II d'Ivrea, si schierarono sotto le sue bandiere Ludovico e Pietro De Ponte, i quali per i servigi resi ricevettero la signoria di Matelica, rasa al suolo dall'avversario, affinch\u00e9 la riedificassero e la governassero. L'Imperatore volle inoltre che un membro della loro famiglia, Morico De Ponte, assumesse in suo onore il suo nome per cognome e che aggiungesse al proprio stemma l'aquila imperiale, fondando cos\u00ec la famiglia Ottoni. Nel XV secolo la casata assunse, per concessione di Papa Eugenio IV, il titolo di marchese della Marca Anconitana, arrivando di fatto a dominare su tutto il sud delle Marche e parte dell'Umbria. In questo periodo la famiglia espresse due noti capitani di ventura: Giacomo e Francesco Ottoni. Pirro Ottoni, ultimo signore di Matelica, fu deposto dal pontefice nel 1566 dopo varie proteste dei cittadini per la dispotica e sanguinaria amministrazione, soprattutto da parte di Antonmaria Ottoni. Ripristinato al governo cittadino il 20 dicembre 1572, Pirro vendette il 4 maggio 1576 tutti i propri possedimenti a Giacomo Boncompagni, duca di Sora. La famiglia si estinse nel 1737 con l'ultimo discendente Girolamo Ottoni, dopo essersi riappacificata con la cittadinanza matelicese.\nAlbero genealogico.\nDi seguito \u00e8 riportato l'albero genealogico della famiglia Ottoni dal fondatore Morico, vissuto nel X secolo, fino all'ultimo discendente Girolamo, deceduto nel 1737, secondo una ricostruzione del genealogista Pompeo Litta:"}
{"id": "697511", "revid": "62748", "url": "https://it.wikipedia.org/wiki?curid=697511", "title": "Olt (fiume)", "text": "Il fiume Olt (in passato conosciuto con il nome latino di Alutus) \u00e8 uno dei pi\u00f9 importanti fiumi della Romania. La sorgente \u00e8 situata sul Monte H\u0103\u0219ma\u0219ul Mare nei Carpazi orientali non lontana dalla sorgente del fiume Mure\u0219; infatti sono anche detti essere i \"Fiumi fratelli\". &lt;br&gt;\nPercorre i distretti di Hargita, Covasna, Bra\u0219ov, Sibiu, V\u00e2lcea Olt, Teleorman.&lt;br&gt; Le principali citt\u00e0 attraversate dal fiume sono: Miercurea Ciuc, Sf\u00e2ntu Gheorghe, F\u0103g\u0103ra\u0219, R\u00e2mnicu V\u00e2lcea e Slatina. Nel suo tratto inferiore segna il confine tra le due regioni storiche dell'Oltenia e della Muntenia.\nL'Olt dopo un percorso lungo 615\u00a0km sfocia nel grande fiume Danubio vicino a Turnu M\u0103gurele."}
{"id": "697522", "revid": "111433", "url": "https://it.wikipedia.org/wiki?curid=697522", "title": "Umberto Colombo", "text": "Fu Ministro dell'universit\u00e0 e della ricerca scientifica e tecnologica nel governo Ciampi\nBiografia.\nNel dopoguerra ader\u00ec al Partito d'Azione, di cui fu uno dei pi\u00f9 giovani iscritti nella sezione livornese fondata da Carlo Azeglio Ciampi. Laureato in Chimica fisica a Pavia nel 1950, divenne esperto di energia e ambiente lavorando presso l'istituto di ricerche \"G. Donegani\" (1954-1970). Fu docente di Chimica applicata nella Facolt\u00e0 di Ingegneria dell'Universit\u00e0 degli Studi di Genova (1965-1972), per poi essere chiamato alla Montedison (1971) che lascia nel 1978 come Direttore generale della Divisione Ricerca e sviluppo.\nNel corso della sua carriera ha ricoperto la presidenza dei seguenti enti, aziende e istituzioni:\n\u00c8 stato anche componente del Consiglio nazionale dell'economia e del lavoro.\n\u00c8 stato autore di oltre duecento lavori scientifici su risorse materiali ed energetiche, geochimica e scienza dei materiali, di politica scientifica e tecnologica.\nFu chiamato nel maggio 1993 come tecnico per il ruolo di Ministro dell'universit\u00e0 e della ricerca scientifica e tecnologica nel governo Ciampi, restando in carica fino al maggio 1994.\nL'archivio personale di Umberto Colombo \u00e8 custodito e consultabile presso l'ISEC.\nAffiliazioni accademiche.\n\u00c8 stato membro delle seguenti accademie:\nOnorificenze.\nRiconoscimenti.\n\u00c8 stato insignito di tre lauree \"honoris causa\":\nPer i suoi studi scientifici gli sono stati assegnati:\nOpere.\nColombo \u00e8 stato autore di oltre duecento lavori scientifici, coautore ed editore di volumi su risorse materiali ed energetiche, geochimica e scienza dei materiali, di politica scientifica e tecnologica."}
{"id": "697523", "revid": "133248", "url": "https://it.wikipedia.org/wiki?curid=697523", "title": "Matiz", "text": ""}
{"id": "697524", "revid": "2023209", "url": "https://it.wikipedia.org/wiki?curid=697524", "title": "Lucas Grabeel", "text": "Biografia.\nDopo le superiori a 19 anni, Lucas Grabeel si trasferisce a Los Angeles per diventare un attore. Alcuni mesi dopo il trasferimento, Lucas viene scritturato per il suo primo film Disney per la televisione \"Halloweentown High - Libri e magia\". Ma il ruolo che lo ha reso pi\u00f9 famoso \u00e8 naturalmente quello che ha avuto con la saga dei film di \"High School Musical\", recitando la parte di Ryan Evans, fratello di Sharpay Evans, dove cant\u00f2 tre duetti con Ashley Tisdale: \"What I've Been Looking For\", \"Bop to the Top\" e \"I Want it All\" nel terzo.\nHa anche cantato con Ashley Tisdale, Zac Efron e Vanessa Anne Hudgens nella canzone \"I Can't Take My Eyes Off of You\" che non fu inserita nel film ma aggiunta come traccia bonus alla colonna sonora.\nNel 2005 ha girato l'episodio pilota di \"Halley's Comet\", che racconta la storia di un ragazzo malato di cancro; \u00e8 stato mandato in onda il 1\u00ba settembre del 2005 sul canale della Warner Bros.; l'episodio non ha avuto successo quindi non sono state proseguite le riprese della serie. Grabeel, senza questo impegno, ha potuto fare l'audizione per \"High School Musical\".\nGrabeel ha anche fatto delle apparizione televisive in serie conosciute come \"Boston Legal\", \"Smallville\", \"Til Death\" e \"Veronica Mars\". Ha anche partecipato ai primi Disney Channel Games nella squadra verde capitanata da Ashley Tisdale con Mitchel Musso, Kyle Massey, Miley Cyrus e Emily Osment. Lucas inoltre ha preso parte nel quarto film della saga di \"Halloweentown\" intitolato \"Return to Halloweentown\".\nSuccessivamente Lucas ha partecipato al film \"Alice Upside Down\" interpretando il personaggio di Lester McKinley. Ha poi girato \"\" con Drew Seeley, Vanessa Anne Hudgens, Ashley Tisdale, Corbin Bleu e Monique Coleman. Lucas ha anche registrato \"You Know I Will\" per il film \"The Fox and the Hound 2\".\nHa recitato nei seguito di \"High School Musical\": \"High School Musical 2\" (2007) e \"\" (2008), sempre nel ruolo di Ryan Evans.\nPer quanto riguarda l'attivit\u00e0 di cantante ha registrato \"Go The Distance\" per il CD Disneymania 5 e per il Natale 2007, Lucas ha partecipato alla registrazione del cd \"Christmas Hits\", una produzione di Disney Channel, con la sua versione di \"Let It Snow! Let It Snow! Let It Snow!\", disponibile su YouTube.\nNel 2008 ha aperto la campagna \"Act Out Loud\" che si impegna ad aiutare i giovani con i problemi degli incidenti stradali. Lucas \u00e8 tuttora fidanzato con Emily Morris, che compare in una pubblicit\u00e0 americana della Visa.\nHa poi partecipato al film \"Milk\", di Gus Van Sant, dove interpreta il fotografo Danny Nicoletta.\nDal 5 al 17 maggio ha partecipato allo spettacolo teatrale \"The Fantasticks\" nel ruolo di Matt; il 27 giugno ha partecipato al festival \"Broadway under the star\" della stessa compagnia e con lo stesso cast di \"The Fantasticks\".\nI suoi film con la sua casa di produzione (14341 productions) sono: \"Chuckle Boy\", \"Survivor One\".\nIl 1\u00ba luglio 2009 \u00e8 uscito il video musicale \"Get your Ass on\".\nUn nuovo film che uscir\u00e0 in autunno \u00e8 \"The Legend of the Dancing Ninja\", che narra le vicende di un ragazzo bianco e orfano (Lucas Grabeel) che \u00e8 stato allevato da ninja, che si vuole vendicare perch\u00e9 il suo nemico David Hasselhoff) ha ucciso il suo sensei (insegnante di arti marziali).\nIl 9 settembre 2009 alla quindicesima edizione del \"Temecula Valley International Film and Music Festival\" ha vinto il \"Pechanga Maverick Star Award for Outstanding Career in Film &amp; Music\", ed \u00e8 stato il pi\u00f9 giovane a riceverlo, mostrando i suoi due video musicali \"Get your Ass on\" e \"You Got It\", il breve film \"Chuckle Boy\" (che racconta la storia di un ragazzo, Brad, che odia il suo lavoro di supereroe in una serie televisiva per bambini e un giorno, stufo, lascia il set e a casa trova un suo clone proveniente da un'altra galassia che cerca aiuto per una missione...) e infine, \"Dive Bar rockstar\", video musicale di Eric Baines, che ha come regista, appunto, Lucas Grabeel.\nLa nuova serie di Lucas si chiama \"I Kissed a Vampire\" (con la partecipazione di Andrew Seeley che sostituiva Zac Efron in \"\"), che \u00e8 uscito su iTunes il 13 ottobre.\nLucas parteciperer\u00e0 al film \"What's Wrong With Virginia\", da Dustin Lance Black lo stesso scrittore di \"Milk\", in cui Lucas ha preso parte.\nAll'inizio del 2010 \u00e8 comparso in molti cartoni animati, prestando la voce ad alcuni personaggi: \u00e8 apparso in Gleen Martin DDS, in cui ha cantato; in \"I Griffin\" ha interpretato il nuovo fidanzato di Meg; in The Cleveland show ha invece interpretato un genietto un po' bullo.\nIl 15 aprile 2010 ha fatto un'apparizione in \"\", nel ruolo di Guillermo Seidel (Stagione 10 Episodio 18 \"Field Mice\").\nHa partecipato al progetto PSA con Brittany Snow, e il produttore di \"Avatar\", Jon Landau\nIl sequel di \"I Kissed a Vampire\" sar\u00e0 un film, e verr\u00e0 presentato al festival di Seattle il 10 e il 12 giugno 2010; il trailer \u00e8 uscito il 14 maggio del 2010.\nNel 2011 partecipa alla serie televisiva \"Switched at Birth - Al posto tuo\", interpretando il ruolo di Toby Kennish, fratello di una delle protagoniste.\nPremi.\nVince grazie a \"The Real Son\" il Gold Medal For Excellence nel 2007.\nIl 9 settembre 2009 alla quindicesima edizione del \"Temecula Valley International Film and Music Festival\" ha vinto il \"Pechanga Maverick Star Award for Outstanding Career in Film &amp; Music\", ed \u00e8 stato il pi\u00f9 giovane a riceverlo, mostrando i suoi due video musicali \"Get your Ass on\" e You Got It\", il breve film \"Chuckle Boy\"e infine, \"Dive Bar rockstar\" video musicale di Eric Baines, che ha come regista, appunto, Lucas Grabeel.\nDoppiatori italiani.\nNelle versioni in italiano dei suoi film, Lucas Grabeel \u00e8 stato doppiato da:"}
{"id": "697528", "revid": "287204", "url": "https://it.wikipedia.org/wiki?curid=697528", "title": "Girolama Mazzarini", "text": "Infanzia.\nNacque a Roma, figlia del nobile siciliano Pietro Mazzarino e di Ortensia Bufalini, nobildonna umbra, imparentata con il casato romano dei Colonna. Suo padre lott\u00f2 per provvedere ai suoi sei figli fino al suo ingresso tra il personale di Filippo I Colonna grande Conestabile di Napoli e principe di Paliano. Grazie alla sua abilit\u00e0, conquist\u00f2 il Colonna, e benefici\u00f2 della protezione del principe su ciascuno dei suoi figli.\nFamiglia e figli.\nGeronima spos\u00f2 (6 agosto 1634) il barone romano Michele Lorenzo Mancini (1600 \u2013 1656). Suo marito era conosciuto come necromante ed astrologo. Dal matrimonio nacquero dieci figli, che godettero dell'affetto e della protezione dello zio cardinale, il quale li introdusse alla corte di Francia\nVedovanza.\nDopo la morte del marito nel 1650, Geronima port\u00f2 i suoi figli da Roma a Parigi nella speranza di utilizzare l'influenza di suo fratello, il Cardinale Mazzarino, per ottenere matrimoni vantaggiosi, un obiettivo che in definitiva consegu\u00ec con successo.\nMor\u00ec a Parigi nel 1656."}
{"id": "697531", "revid": "3115", "url": "https://it.wikipedia.org/wiki?curid=697531", "title": "\u010cierne", "text": "\u010cierne (in ungherese \"Cserne\") \u00e8 un comune della Slovacchia facente parte del distretto di \u010cadca, nella regione di \u017dilina.\nIl villaggio fu citato per la prima volta in un documento storico nel 1662."}
{"id": "697532", "revid": "125669871", "url": "https://it.wikipedia.org/wiki?curid=697532", "title": "Il Re Scorpione", "text": "Il Re Scorpione (\"The Scorpion King\") \u00e8 un film del 2002 diretto da Chuck Russell.\nIl film nasce come spin-off della serie de \"La mummia\". Nel 2008 \u00e8 stato realizzato un prequel direct-to-video intitolato \"Il Re Scorpione 2 - Il destino di un guerriero\", mentre successivamente sono usciti tre sequel, anch'essi direct-to-video, \"Il Re Scorpione 3 - La battaglia finale\", \"Il Re Scorpione 4 - La conquista del potere\" e \"Il Re Scorpione 5 - Il libro delle anime\".\nTrama.\nPrologo.\n3000 a.C.: un possente esercito indoeuropeo, guidato dal perfido e crudele guerriero Memnone, domina incontrastato le regioni attorno a Gomorra. Le ultime popolazioni rimaste libere decidono di ricorrere a tre accadi per rapire e uccidere lo stregone che aiuta a predire l'esito delle battaglie al tirannico guerriero e re Memnone: l'attraente Cassandra. Fra i tre guerrieri Accadi spicca Mathayus.\nIl primo assalto.\nDurante l'infiltrazione notturna nel campo di guerra delle truppe del Re, due dei tre Accadi sono catturati e uccisi mentre Mathayus \u00e8 preso solo dopo e costretto a guardare la morte del fratello combattente. In seguito, grazie a una predizione dell'indovina, Mathayus \u00e8 portato nel deserto e conficcato per intero nella sabbia con fuori dal terreno solo la testa. A fianco a lui e nella stessa situazione si trova un ladro di cavalli, Arpid. I due sembrerebbero destinati a morire per effetto di terribili formiche rosse, ma grazie ad Arpid, che riesce a liberarsi, il pericolo \u00e8 scongiurato e i due fuggono, direzione Gomorra. L'obiettivo di Mathayus ora \u00e8 quello di uccidere Memnone.\nL'arrivo a Gomorra.\nEntrato nella citt\u00e0, Mathayus riesce a giungere nel luogo in cui si sta allenando il Re, ma per salvare la mano a un ragazzino accusato di furto, perde l'occasione per uccidere il nemico. Durante una serie di inseguimenti fra palazzi, Mathayus riesce a trovare la veggente Cassandra, la rapisce e, una volta recuperato Arpid, riesce a fuggire. Memnone adirato ordina a Thorak, il capo delle guardie, di radunare dodici dei suoi migliori uomini e di inseguire l'accadico per ucciderlo e recuperare l'indovina. Nella\" Valle dei Morti\", poco prima dell'inizio di una tempesta di sabbia, il gruppo guidato da Thorak raggiunge l'accadico.\nLa battaglia.\nIn una lotta impari, Mathayus uccide la maggior parte degli uomini del Re per poi confrontarsi con Thorak stesso. Mathayus dimostra la propria superiorit\u00e0 e uccide anche Thorak, ma quest'ultimo, prima di morire riesce a conficcargli una freccia intrisa di veleno di scorpione nero.\nIl veleno.\nDopo lo scontro Mathayus crolla esanime a terra in balia del veleno. Durante la notte Cassandra riesce con una magia a impedire al veleno di uccidere Mathayus, mettendo la sua stessa vita in pericolo. Questo gesto fa nascere in Mathayus un senso di gratitudine verso la ragazza. Poco dopo i tre s'imbattono in Philos, gi\u00e0 incontrato dal gruppo a Gomorra, che \u00e8 stato bandito dalla citt\u00e0 dove ricopriva il ruolo di rifornitore di armi per Memnone. Il gruppo continua il suo cammino, ma presso una sorta di oasi subisce l'imboscata di una trib\u00f9 ancora libera. I quattro vengono condotti nell'unico luogo segreto ancora sconosciuto a Memnone, dove si sono radunate tutte le trib\u00f9 ancora libere.\nLa lotta con Balthazar.\nQui Mathayus ritrova Balthazar, uno di quelli che aveva ingaggiato l'accadico per uccidere l'indovina. Dato che ora Mathayus non vuole pi\u00f9 eliminare la veggente, \u00e8 costretto ad affrontare Balthazar per difenderla da morte certa. Mathayus vince il duello e riesce poi a convincere il resto dei presenti a unire le forze per opporsi alle truppe del Re.\nL'amore tra Mathayus e Cassandra.\nQuella notte Cassandra ha una visione in cui Memnone e la sua armata la raggiungono fino a quel villaggio e ne sterminano tutti gli abitanti: capisce dunque di mettere a rischio la sicurezza del villaggio restando dove si trova, pertanto, per evitare l'avverarsi della sua profezia, decide di tornare da Memnone e avverte Mathayus, dicendogli che se affronter\u00e0 il terribile re il suo destino \u00e8 di perdere la vita, tuttavia l'accadico afferma di essere lui stesso l'artefice del proprio destino. \u00c8 allora che la veggente capisce di amarlo e giace con lui quella notte, perdendo i suoi poteri divinatori come era stato predetto. All'alba parte e fa ritorno a Gomorra, dove \u00e8 stato indetto un banchetto prima dell'ultima battaglia che avrebbe consentito a Memnone di diventare il dominatore incontrastato di tutto il mondo conosciuto. Vedendosela riapparire all'improvviso, il crudele re si insospettisce e non si fida delle parole di Cassandra, la quale afferma di essere riuscita a sfuggire al suo rapitore: sospettando che abbia perso i suoi poteri divinatori a causa dell'accadico, il sovrano la sottopone a una prova e ha la conferma di quanto temeva: ella lo ha tradito, si \u00e8 innamorata dell'accadico e concedendosi a lui non possiede pi\u00f9 le sue visioni premonitrici. Nel frattempo Mathayus, Balthazar e gli altri popoli ancora liberi si avviano verso la citt\u00e0 allo scopo di salvare la veggente e sconfiggere il malvagio tiranno.\nLa battaglia finale.\nUna volta dentro comincia la battaglia: Arpid e Philos si dirigono nei sotterranei per cospargerli di polvere magica (polvere da sparo). Mathayus riesce ad arrivare in tempo nella stanza di Memnone che stava per uccidere Cassandra. Il duello finisce con lo spostarsi all'esterno, ma la bilancia sembra pendere in favore del Re. Anche Balthazar, che \u00e8 riuscito a uccidere Takmet (il traditore che aveva svelato a Memnone il piano del Re Pheron di reclutare i tre Accadi per eliminare Cassandra), e gli altri sembrano ora vicini alla sconfitta. Arpid e Philos, pur braccati riescono a dar fuoco alla polvere e un'imponente esplosione travolge una grossa quantit\u00e0 di soldati del Re. Mathayus, ferito, utilizza il suo arco e scaglia una freccia a Memnone, colpendolo in pieno petto e uccidendolo. Il corpo di Memnone finisce poi per cadere dalla torre e polverizzarsi nelle fiamme prodotte dalla precedente esplosione. Mathayus si abbraccia con Cassandra e osserva dall'alto i superstiti dello scontro. I soldati di Memnone rimasti in vita si inginocchiano dinanzi a lui e lo chiamano Re. Mathayus \u00e8 il nuovo re, il Re Scorpione che da l\u00ec inizier\u00e0 la sua impressionante ascesa come sovrano e conquistatore di terre dell'area egiziana. Nella scena finale, Cassandra gli dice che vede un periodo di grande prosperit\u00e0, Mathayus si sorprende sapendo della profezia, quando lei gli rivela che in realt\u00e0 la profezia non era altro che un modo per impedire che il re le usasse violenza.\nPersonaggi principali.\nMemnone.\n\u00c8 un guerriero eccezionale distintosi in sanguinose battaglie e dopo aver dimostrato di essere il migliore fra i suoi compagni ne \u00e8 divenuto il Re, insediando il suo trono a Gomorra. Chiunque gli si sia opposto \u00e8 finito ucciso, qualunque battaglia abbia intrapreso l'ha vinta con facilit\u00e0 grazie all'aiuto e alle visioni infallibili dell'indovina Cassandra. Quando per\u00f2 Memnone trova sulla sua strada l'Accadico Mathayus le cose per lui iniziano a degenerare. Prima perde la veggente, rapita da Mathayus, poi la fiducia di alcune sue guardie. Dopo il ritorno di Cassandra a Gomorra e prima di partire per l'ultima campagna militare che avrebbe permesso a Memnone di conquistare anche le ultime terre della zona, Mathayus gli si presenta davanti per lo scontro risolutivo. Memnone non si tira indietro ma alla fine \u00e8 ucciso da Mathayus con una freccia che lo prende in pieno petto, mentre tentava vanamente di arrestarla.\nCassandra.\n\u00c8 la veggente al servizio di Memnone, rapita da quest'ultimo quando ancora ella era una fanciulla orfana. \u00c8 una donna attraente, gentile, testarda, premurosa, coraggiosa, intelligente e giovane con una corporatura snella e voluttuosa, occhi castani, carnagione chiara e lunghi capelli neri e lisci. Cassandra \u00e8 dotata dell'incredibile potere di prevedere gli eventi futuri con assoluta precisione, capacit\u00e0 che manterr\u00e0 solo finch\u00e9 rester\u00e0 vergine, motivo per il quale Memnone l'ha sempre tenuta prigioniera. I suoi poteri di divinazione sono enormi, anche se alcune volte le sue visioni non raccontano sempre il vero ma vogliono essere solo degli avvertimenti. In realt\u00e0 Cassandra desidera fuggire da questa vita di schiavit\u00f9 e la comparsa di Mathayus \u00e8 l'unica via per farlo. Durante le varie peripezie con l'Accadico finisce per innamorarsi di lui, sentimento ricambiato dal guerriero. Una volta che Mathayus uccide Memnone lei diviene la regina del Re Scorpione e afferma che, anche se vorrebbe che fosse la pace a regnare d'ora in poi, il regno di Mathayus non sar\u00e0 privo di battaglie.\nTakmet.\nFiglio del re Pheron, Takmet \u00e8 colui che tradisce le ultime popolazioni libere e svela a Memnone l'intento di esse di inviare tre Accadi a uccidere Cassandra. Per farlo gli porta come prova la testa mozzata del padre. Grazie al suo tradimento la missione degli Accadici fallisce, mentre Takmet \u00e8 subito inserito nelle grazie di Memnone. Alla fine \u00e8 ucciso da Balthazar.\nArpid.\n\u00c8 un simpatico ladruncolo da quattro soldi, trovato per la prima volta da Mathayus nel campo di Memnone dove tentava di uccidere Cassandra. In quell'occasione Arpid \u00e8 legato e appeso con la testa in gi\u00f9 e prossimo all'esecuzione, reo di aver rubato dei cavalli. Mathayus lo salva anche se poi lo stesso Accadico verr\u00e0 scovato. I due si ritrovano immersi nella sabbia ma stavolta \u00e8 Arpid a ricambiare il favore e salvare Mathayus, facendosi promettere da quest'ultimo di spartire i beni che troveranno lungo il cammino. I due poi arrivano a Gomorra e rapiscono Cassandra. Raggiunto il patto con Balthazar, Arpid accompagna l'accadico nell'assalto a Gomorra dove con Philos ha l'incarico di recarsi nei sotterranei e spargere la polvere \"magica\" del vecchio in modo da far saltare tutto in aria. Alla fine \u00e8 proprio grazie a lui che la polvere \u00e8 accesa e l'esplosione conseguente permette agli assalitori di avere ragione dei soldati di Memnone.\nBalthazar.\nGuerriero indigeno e capo di una delle ultime trib\u00f9 libere delle regioni attorno a Gomorra, Balthazar non ha mai nutrito fiducia per gli Accadi reclutati da re Pheron per uccidere Cassandra. Quando poi al suo luogo di accampamento gli si presenta Mathayus con Cassandra ancora viva, Balthazar ne approfitta per battersi contro l'Accadico. Il duello per\u00f2 \u00e8 vinto da Mathayus che convince il guerriero di colore a unire le forze per affrontare Memnone. Durante la notte avviene l'infiltrazione delle guerriere di Balthazar e della regina Isis a Gomorra, mentre Mathayus affronta Memnone. Durante lo scontro Balthazar riesce a uccidere il traditore Takmet, nonch\u00e9 figlio e uccisore di Pheron. Dopo la vittoria di Mathayus e della sua investitura a Re Scorpione, Balthazar riceve da quest'ultimo l'invito a restare a Gomorra ma il possente guerriero indigeno gli dice che deve badare al suo popolo.\nPhilos.\n\u00c8 un vecchio alchimista al servizio di Memnone, incaricato di preparare gli armamenti dell'esercito del Re. \u00c8 apprezzato solo per la sua bravura, non certo per altro, dato che Thorak non manca di mostragli il suo disprezzo. Di recente sta cercando di perfezionare l'impiego di una polvere scura che lui chiama \"magica\", seguendo le istruzioni di una formula cinese. Con essa Philos \u00e8 consapevole che potr\u00e0 fare sia grandi cose ma anche azioni terribili. Dato che fornisce aiuto a Mathayus quando l'Accadico giunge per la prima volta a Gomorra, \u00e8 costretto a scappare dalla citt\u00e0 portandosi via solo la polvere. In seguito si unisce a Mathayus e partecipa all'assalto finale della citt\u00e0, dove con Arpid aziona la polvere causando l'esplosione di buona parte della citt\u00e0.\nIsis.\n\u00c8 la regina di una trib\u00f9 di guerriere. Assieme alle ultime popolazioni rimaste libere nell'area vive nell'unico luogo segreto dove Memnone non ha ancora messo piede. In questa sorta di villaggio la sua trib\u00f9 convive con altre, compresa quella di Balthazar. Anche se lei resta la padrona della sua trib\u00f9, Balthazar \u00e8 il capo del villaggio e nessuno mette in discussione ci\u00f2. Partecipa con altre delle sue guerriere all'assalto finale di Gomorra.\nThorak.\n\u00c8 il capo dei soldati di Memnone, l'unico che assieme a Takmet pu\u00f2 parlare da pari o quasi con il Re. Quando Mathayus riesce nell'impresa di rapire Cassandra, Memnone gli ordina di radunare dodici fra i suoi migliori uomini e di inseguire l'Accadico nel deserto. Inoltre Thorak riceve dal re una speciale freccia nella cui estremit\u00e0 \u00e8 cosparso il veleno di uno scorpione nero. Quando Thorak e i suoi uomini trovano Mathayus inizia lo scontro. Sebbene Mathayus riesca a eliminare la maggior parte dei nemici e a uccidere Thorak stesso, quest'ultimo in procinto di morte riesce a conficcargli la freccia avvelenata nella gamba sinistra.\nPheron.\n\u00c8 il Re di una delle ultime popolazioni libere e ancora non soggiogate da Memnone. Consapevole del valore di Cassandra per Memnone, attua un piano volto a eliminarla e per farlo ricorre a tre mercenari Accadi. Tuttavia il suo piano fallisce in quanto Memnone \u00e8 avvertito in tempo da Takmet, figlio di Pheron, che per dimostrare la sua lealt\u00e0 verso il Re di Gomorra mozza la testa al padre stesso.\nJesup.\n\u00c8 il fratello di Mathayus, un mercenario Accadico anche lui. Rispetto al fratello per\u00f2 sembra meno dotato nelle arti da battaglia e durante l'infiltrazione nel campo da guerra di Memnone \u00e8 catturato e in seguito trucidato da Memnone stesso, davanti a un impotente Mathayus.\nScene tagliate.\nVi sono varie scene tagliate che fanno riferimento alla profezia dello scorpione. Secondo tale profezia la stessa notte dello scontro finale gli dei avrebbero indicato, con un fascio di luce, il re scorpione predestinato a dominare il mondo. Memnone sapeva di questa profezia, per questo aveva adottato lo scorpione come proprio emblema, ma il vero predestinato era Mathayus, poich\u00e9 egli, grazie alle cure di Cassandra, aveva ora del sangue di scorpione nelle vene ed il colmo \u00e8 che proprio Memnone era responsabile di questo (avendo egli ordinato a Thorak di trafiggere Mathayus con una freccia intrisa del veleno di scorpione). Tale profezia non \u00e8 presente nel film ma vi sono vari dettagli che vi fanno riferimento, rimanendo irrisolti per via delle scene tagliate. Parte di queste scene sono presenti negli extra dell'edizione home video in DVD.\nAccoglienza.\nIncassi.\n\"Il Re Scorpione\" ha incassato $ 12.553.380 nel suo giorno di apertura e $ 36.075.875 in totale durante il fine settimana, da 3.444 sale per una media di $ 10.475 per sede e classificandosi al primo posto al botteghino. \u00c8 poi sceso del 50 percento nel suo secondo fine settimana, ma \u00e8 rimasto al numero 1, guadagnando altri $ 18.038.270. Il film si \u00e8 concluso il 27 giugno 2002, con un incasso nazionale totale di $ 91.047.077 e altri $ 87.752.231 a livello internazionale, per un totale mondiale lordo di $ 178.799.308, contro un budget di $ 60 milioni, rendendolo un discreto successo al botteghino. Nel primo fine settimana di programmazione nelle sale americane il film batt\u00e9, a livello di incassi, il record stabilito da \"La mummia\"\nCritica.\n\"Il Re Scorpione\" detiene un punteggio di approvazione del 41% su Rotten Tomatoes, sulla base di 138 recensioni. Metacritic ha assegnato al film un punteggio medio ponderato di 45 su 100, basato su 30 recensioni. Il pubblico intervistato da CinemaScore ha assegnato al film un voto B, su una scala da A a F. \nRoger Ebert, critico cinematografico del \"Chicago Sun-Times\", ha assegnato al film 3 stelle su 4, scrivendo \"Ecco un film che abbraccia la sua stupidit\u00e0 come una carta Esci dalla prigione gratis. La trama viene riciclata da precedenti lavori di riciclaggio, gli effetti speciali sono abbastanza brutti da farti sorridere, e il dialogo suona come se i guerrieri del deserto pre-piramidali stessero canalizzando una sitcom della Fox ... Per il suo pubblico di destinazione, alla ricerca di qualche risata, arti marziali e cose che esplodono davvero bene, sar\u00e0 esattamente quello che si aspettavano. Ha un'elevata energia, l'azione non si ferma mai, i dialoghi sanno che \u00e8 divertente e The Rock ha l'autorit\u00e0 per interpretare il ruolo e la forza d'animo per mantenere la faccia seria. Mi aspetto che lo faccia diventare una star d'azione durevole.\" Dennis Harvey di \"Variety\" ha dato una recensione positiva, dicendo che il film \"suscita eccitazione principalmente dai lavori acrobatici e dalla loro agilit\u00e0 piuttosto che dall'eccesso di CGI\". Nathan Rabin del \"The A.V. Club\" di \"The Onion\" ha dato al film una recensione leggermente positiva, definendolo \"prototipico piatto da film estivo, progettato per essere consumato, apprezzato e dimenticato tutto in una volta\". \nRiconoscimenti.\n2003 - Saturn Award\n2003 - ASCAP Award\n2001 - California on Location Award\n2003 - Kids' Choice Award\n2002 - Teen Choice Award"}
{"id": "697536", "revid": "287204", "url": "https://it.wikipedia.org/wiki?curid=697536", "title": "Cierne", "text": ""}
{"id": "697538", "revid": "76963", "url": "https://it.wikipedia.org/wiki?curid=697538", "title": "Marguerite Empey", "text": "Biografia.\n\u00c8 la figlia del drammaturgo Arthur Guy Empey.\nCon il nome Marguerite Empey \u00e8 stata playmate del mese di \"Playboy\" nel maggio 1955 e nel febbraio 1956. La foto del 1956 fu scattata dal regista Russ Meyer.\nMarguerite Empey lavor\u00f2 anche nella musica e nella danza. Nel 1961 spos\u00f2 Tom Webber e continu\u00f2 a lavorare nell'ambiente nudista, posando per altri giornali."}
{"id": "697541", "revid": "3115", "url": "https://it.wikipedia.org/wiki?curid=697541", "title": "Dlh\u00e1 nad Kysucou", "text": "Dlh\u00e1 nad Kysucou (in ungherese \"Dlhav\u00f6lgy\") \u00e8 un comune della Slovacchia facente parte del distretto di \u010cadca, nella regione di \u017dilina.\nIl villaggio fu citato per la prima volta in un documento storico nel 1954."}
{"id": "697543", "revid": "983767", "url": "https://it.wikipedia.org/wiki?curid=697543", "title": "Martyr", "text": "Martyr \u00e8 un singolo del gruppo musicale britannico Depeche Mode, l'unico estratto dalla raccolta \"The Best of Depeche Mode, Volume 1\" e pubblicato il 30 ottobre 2006.\nIl singolo non contiene nessuna nuova canzone come B-side ma solo la sua versione remixata.\nNel Regno Unito non ha riscosso il successo ricevuto in altri stati europei: in Italia all'uscita ha raggiunto la prima posizione nella classifica dei singoli della FIMI.\nLa canzone.\nIl brano, scritto da Martin Gore e originariamente intitolato \"Martyr for Love\", era gi\u00e0 noto ai fan in quanto traccia scartata dal loro ultimo album in studio, \"Playing the Angel\", uscito in Italia il 17 ottobre 2005, .\nVideo musicale.\nIl videoclip del brano, realizzato da Robert Chandler, \u00e8 un collage di vari spezzoni tutti tratti da video musicali e concerti live pubblicati in passato dai Depeche Mode durante la loro carriera; disposti in modo tale che seguano il testo della canzone. In un primo momento la creazione del video era stata affidata ad Andreas Nilsson e non era prevista la partecipazione del gruppo. Il lavoro di Nilsson, tuttavia, fu bocciato dalla band e sostituito con il collage realizzato in breve tempo da Chandler.\nNon \u00e8 al momento possibile fare commenti sulla versione realizzata da Nilsson e poi scartata, poich\u00e9 essa non \u00e8 stata resa disponibile al pubblico.\nGli spezzoni sono tratti dai seguenti:\nVideo musicali\nEsibizioni dal vivo\nProiezioni\nIl videoclip \u00e8 entrato ben presto in heavy rotation sulle diverse televisioni musicali ed una sua anteprima \u00e8 disponibile sul canale ufficiale della band.\nTracce.\nTesti e musiche di Martin Gore."}
{"id": "697544", "revid": "1543377", "url": "https://it.wikipedia.org/wiki?curid=697544", "title": "Dunum", "text": "Il dunum \u00e8 una unit\u00e0 di misura terriera adottata a partire dall'et\u00e0 ottomana fino ai nostri giorni in vari paesi un tempo sotto il dominio ottomano (fra cui Marocco, Qatar, Giordania, Tunisia, Palestina ed Egitto) per calcolare le superfici terriere. Linguisticamente appare come un calco della stremma bizantina, che misurava un lotto di 40 passi (la corda con cui veniva misurato \u00e8 richiamata anche dal nome che letteralmente significa \"torcere\").\nIl dunum ha preso dalla stremma anche la misura.\nEquivaleva inizialmente a (per poi essere portato a ) ma in Iraq il \"dunum\" equivale a ."}
{"id": "697545", "revid": "3115", "url": "https://it.wikipedia.org/wiki?curid=697545", "title": "Dunajov", "text": "Dunajov (in ungherese \"Dunaj\u00f3\") \u00e8 un comune della Slovacchia facente parte del distretto di \u010cadca, nella regione di \u017dilina.\nIl villaggio fu citato per la prima volta in un documento storico nel 1598."}
{"id": "697546", "revid": "1652635", "url": "https://it.wikipedia.org/wiki?curid=697546", "title": "Mestruazione", "text": "La mestruazione (conosciuta anche come ciclo mestruale e pi\u00f9 spesso al plurale, mestruazioni) \u00e8 la regolare perdita di sangue e tessuto mucoso proveniente dalla cavit\u00e0 uterina, attraverso la vagina, in seguito allo sfaldamento dello strato superficiale dell'endometrio. Si verifica ciclicamente nelle donne fertili con l'inizio del ciclo mestruale ed \u00e8 innescato dalla caduta dei livelli di progesterone ed \u00e8 un segno che la gravidanza non si \u00e8 verificata.\nDurante questo periodo avvengono modificazioni a carico dell'endometrio che passa da una fase proliferativa a secretiva. La prima fase rigenera lo strato superficiale di endometrio, sfaldato durante la mestruazione precedente; la seconda \u00e8 necessaria per creare un ambiente ottimale per l'impianto della blastocisti, qualora fosse avvenuta la fecondazione. Nel caso non avvenga la fecondazione l'endometrio si sfalda a causa di una diminuzione dei livelli di estrogeni e progesterone, iniziando la mestruazione. Se avviene la fecondazione, l'embrione stimola la produzione di gonadotropina corionica umana (hCG) prolungando la vita del corpo luteo (corpo luteo gravidico), il quale continua a secernere progesterone ed estrogeni impedendo la mestruazione e consentendo il proseguimento della gravidanza. Per stabilire l'et\u00e0 gestazionale e l'epoca presunta del parto \u00e8 necessario conoscere la data dell'ultima mestruazione.\nLa prima mestruazione, nota come \"menarca\", di solito inizia tra i 12 e i 15 anni. Le mestruazioni a partire dagli 8 anni sono comunque da considerarsi normali. L'et\u00e0 media del primo ciclo \u00e8 generalmente pi\u00f9 tarda nei paesi in via di sviluppo e pi\u00f9 precoce nei paesi sviluppati. L\u2019intervallo di tempo tipico tra il primo giorno di un ciclo e il successivo \u00e8 compreso tra 21 e 45 giorni nelle giovani donne. Nelle adulte, l'intervallo \u00e8 compreso tra 21 e 31 giorni con una media di 28 giorni. Il sanguinamento di solito dura da 2 a 7 giorni. Le mestruazioni si fermano durante la gravidanza e in genere non riprendono durante i primi mesi di allattamento. Le mestruazioni si fermano dopo la menopausa, che di solito si verifica tra i 45 ei 55 anni di et\u00e0.\nFino al 75% delle donne non presenta sintomatologie o complicazioni tali da alterare la normale vita quotidiana, durante le mestruazioni o nei giorni precedenti. I disturbi e i sintomi che si presentano prima delle mestruazioni, che interferiscono con la vita normale, sono chiamati sindrome premestruale (PMS). Circa il 20-30% delle donne soffre di sindrome premestruale, con il 3-8% in cui si manifestano sintomi gravi. Questi includono acne, seno tenero, gonfiore, sensazione di stanchezza, irritabilit\u00e0 e cambiamenti di umore. Altri sintomi che presentano alcune donne includono forti dolori ed emorragie durante la mestruazione e sanguinamento anormale in qualsiasi momento del ciclo mestruale. La mancanza di mestruazioni, nota come amenorrea, \u00e8 quando la mestruazione non si verifica dall'et\u00e0 di 15 anni o assente in 90 giorni.\nCaratteristiche.\nLunghezza e durata.\nIl primo ciclo mestruale si verifica dopo l'inizio della crescita puberale ed \u00e8 chiamato menarca. L'et\u00e0 media del menarca \u00e8 compresa tra 12 e 15 anni. Tuttavia, pu\u00f2 verificarsi gi\u00e0 a otto anni. L'et\u00e0 media \u00e8 generalmente pi\u00f9 tarda nei paesi in via di sviluppo e prima nei paesi sviluppati. Negli Stati Uniti, l'et\u00e0 media del menarca \u00e8 rimasta costante dagli anni cinquanta ad oggi.\nLe mestruazioni sono una fase visibile del ciclo mestruale e viene utilizzato come indicatore tra i cicli mestruali. Il primo giorno di sanguinamento \u00e8 per definizione l'ultimo ciclo mestruale (dall\u2019inglese, \"last menstrual period\" o LMP). Il periodo di tempo tipico tra il primo giorno della mestruazione e il primo giorno successivo \u00e8 compreso tra 21 e 45 giorni nelle giovani donne e tra 21 e 31 giorni nelle adulte. La durata media \u00e8 di 28 giorni; stimato, secondo uno studio a 29,3 giorni. La variabilit\u00e0 della durata del ciclo mestruale \u00e8 massima per le donne sotto i 25 anni di et\u00e0 ed \u00e8 pi\u00f9 bassa, cio\u00e8 pi\u00f9 regolare, tra i 25 ei 39 anni. La variabilit\u00e0 aumenta leggermente per le donne di et\u00e0 compresa tra 40 e 44 anni.\nSanguinamento.\nIl volume medio di perdite durante il ciclo mestruale \u00e8 di 35mL, dai 10 a 80mL considerati tipici. Il flusso prende il nome di \"liquido mestruale\". Il liquido mestruale \u00e8 bruno-rossastro, un colore leggermente pi\u00f9 scuro del sangue venoso.\nCirca la met\u00e0 del liquido mestruale \u00e8 sangue, in cui vi si trova sodio, calcio, fosfato, ferro e cloruro, quantit\u00e0 ed entit\u00e0 variano da donna a donna. Oltre al sangue, il fluido \u00e8 costituito da muco cervicale, secrezioni vaginali e tessuto endometriale. Durante le mestruazioni, i fluidi vaginali sono composti da acqua, elettroliti comuni (Na+, K+, Cl- e Ca2+) ed almeno 14 proteine, comprese le glicoproteine.\nA molte donne e ragazze si presentano dei coaguli di sangue durante le mestruazioni, questi appaiono come grumi di sangue che possono sembrare tessuti. Se si \u00e8 verificato un aborto spontaneo o un parto morto, un esame al microscopio pu\u00f2 confermare se si trattava di tessuto endometriale o tessuto derivante da una gravidanza (prodotti nel concepimento).\nEtimologie.\nIl termine \"mestruazione\" deriva dal latino di tradizione medica \"menstruatio\" (\"mensilit\u00e0\"), sostantivo derivato dall'avverbio di tempo \"menstrum\" (\"una volta al mese\"). L'uso grammatico al plurale indica una data ciclicamente ricorrente.\nDisturbi mestruali.\nIl 25% delle donne avverte sintomi premestruali di moderata o grave entit\u00e0. I sintomi pi\u00f9 frequenti sono: dismenorrea, tensione premestruale, mal di schiena, cefalea mestruale, mastodinia (dolore alle mammelle) e tensione mammaria. \nDisturbi nella mestruazione sono:\nDismenorrea.\nLa mestruazione dolorosa viene considerata una malattia solo se impedisce alla donna le normali attivit\u00e0 quotidiane, costringendola a letto per pi\u00f9 ore o giorni. Si distingue in una forma primitiva (propria delle donne che non hanno mai partorito) e in una forma secondaria (frequente nelle donne che hanno gi\u00e0 partorito).\nTensione premestruale.\nPu\u00f2 capitare che occasionalmente la dismenorrea sia acuita da una condizione di tensione psicologica. Quest'ultima pu\u00f2 anche sfasare la regolarit\u00e0 del ciclo o, talvolta, impedire il verificarsi stesso del flusso mensile. Il recupero di uno stato psicologico pi\u00f9 sereno consente la ripresa del ciclo ormonale normale."}
{"id": "697547", "revid": "767487", "url": "https://it.wikipedia.org/wiki?curid=697547", "title": "Klubina", "text": "Klubina (in ungherese \"Keleb\u00e9ny\") \u00e8 un comune della Slovacchia facente parte del distretto di \u010cadca, nella regione di \u017dilina.\nIl villaggio fu citato per la prima volta in un documento storico nel 1662."}
{"id": "697549", "revid": "767487", "url": "https://it.wikipedia.org/wiki?curid=697549", "title": "Kor\u0148a", "text": "Kor\u0148a (in ungherese \"Kornyav\u00f6lgy\") \u00e8 un comune della Slovacchia facente parte del distretto di \u010cadca, nella regione di \u017dilina.\nIl villaggio fu citato per la prima volta in un documento storico nel 1954."}
{"id": "697550", "revid": "75447", "url": "https://it.wikipedia.org/wiki?curid=697550", "title": "Martyr of Love", "text": ""}
{"id": "697551", "revid": "287204", "url": "https://it.wikipedia.org/wiki?curid=697551", "title": "Korna", "text": ""}
{"id": "697554", "revid": "92723", "url": "https://it.wikipedia.org/wiki?curid=697554", "title": "Makov (Slovacchia)", "text": "Makov (in ungherese \"Trencs\u00e9nmak\u00f3\") \u00e8 un comune della Slovacchia facente parte del distretto di \u010cadca, nella regione di \u017dilina.\nIl villaggio fu citato per la prima volta in un documento storico nel 1720. Ha dato i natali al presbitero J\u00e1n Got\u010d\u00e1r, uno dei fondatori della Matica slovensk\u00e1."}
{"id": "697557", "revid": "5594670", "url": "https://it.wikipedia.org/wiki?curid=697557", "title": "Husayn ibn Ali", "text": ""}
{"id": "697558", "revid": "767487", "url": "https://it.wikipedia.org/wiki?curid=697558", "title": "Nov\u00e1 Bystrica", "text": "Nov\u00e1 Bystrica (in ungherese \"\u00dajbeszterce\") \u00e8 un comune della Slovacchia facente parte del distretto di \u010cadca, nella regione di \u017dilina.\nIl villaggio fu citato per la prima volta in un documento storico nel 1662."}
{"id": "697559", "revid": "287204", "url": "https://it.wikipedia.org/wiki?curid=697559", "title": "Nova Bystrica", "text": ""}
{"id": "697560", "revid": "260676", "url": "https://it.wikipedia.org/wiki?curid=697560", "title": "Qaqortoq", "text": "Qaqortoq (o Julianeh\u00e5b) \u00e8 la pi\u00f9 grande citt\u00e0 del sud della Groenlandia (3248 abitanti nel 2014), e appartiene al comune di Kujalleq. Il suo nome significa \"la bianca\", anche se d'estate qui sbocciano innumerevoli fiori selvatici di ogni colore. Si trova a 450 km in linea d'aria da Nuuk (anche se il percorso via terra \u00e8 molto maggiore); si pu\u00f2 raggiungere con traghetti e voli giornalieri, ma anche con il trekking da alcune cittadine limitrofe.\nFu fondata dal norvegese Anders Olsen nel 1775; in questa citt\u00e0 vengono prodotti i mantelli di pelle di foca. Qaqortoq, dato il clima relativamente tiepido, vanta l'unica fontana della Groenlandia, alla cui base vengono scritti i nomi dei cittadini vivi e morti in lettere d'ottone; vi si trova un museo sulla storia e la cultura del luogo, ed anche un'enorme scultura di roccia, \"Stone and Man\" di Aka H\u00f8egh. Ma Qaqortoq \u00e8 soprattutto il punto di partenza di escursionisti che si dirigono verso vicine attrazioni turistiche: il lago Tasersuaq, il Cairn di Peter e la principale, Hvalsey, un antico insediamento scandinavo di cui sono rimaste solo rovine: qui, secondo gli annali islandesi (dove \u00e8 chiamata \"Flateyjarb\u00f3k\") nel XV secolo vi furono molti roghi di streghe.\nQaqortoq fu anche a capo di un comune, il comune di Qaqortoq. Esso fu istituito il 18 novembre 1950 e cess\u00f2 di esistere il 1\u00ba gennaio 2009 dopo la riforma che rivoluzion\u00f2 il sistema di suddivisione interna della Groenlandia; il comune di Qaqortoq si un\u00ec ad altri 2 e form\u00f2 l'attuale comune di Kujalleq.\nNel territorio del comune sono presenti i colli Iliverleq e Musartuut Qaava, e Il monte Quassussuaq (groenlandese: \"Quassussuaq Killeq\") di 680\u00a0m.\nA Qaqortoq \u00e8 presente una squadra di calcio, Kissaviarsuk 1933, storicamente la prima del paese e che milita nel campionato groenlandese e ne ha vinte 4 edizioni: 1987, 1991, 1998 e 2003."}
{"id": "697562", "revid": "2084998", "url": "https://it.wikipedia.org/wiki?curid=697562", "title": "Criteri di Copenaghen", "text": "I criteri di Copenaghen sono tre criteri che stabiliscono i parametri che uno stato candidato all'Unione europea deve rispettare. Pur dando seguito a princ\u00ecpi gi\u00e0 emersi in occasione del precedenti allargamenti, furono definiti nel corso del Consiglio europeo di Copenaghen tenutosi nel 1993, con in mente, all'epoca, l'idea di regolamentare l'allargamento dell'Unione europea verso i paesi dell'Europa dell'est, gi\u00e0 appartenenti all'ex blocco socialista.\nDescrizione.\nFinalit\u00e0.\nTali criteri, in linea con quanto stabilito dagli articoli 6 e 49 del Trattato di Maastricht (come successivamente rivisto e modificato), e in seguito alla revisione avvenuta nel consiglio europeo tenutosi nel dicembre 1995 a Madrid (che ha previsto che gli stati candidati debbano adattare la propria struttura amministrativa e giuridica per fare in modo che la legislazione europea possa essere efficacemente adottata nella legislazione nazionale), sono i seguenti:\nPer l'apertura formale dei negoziati di adesione di uno stato \u00e8 necessario che perlomeno il \"criterio politico\" sia rispettato, mentre gli altri sono oggetto di uno 'screening' che condiziona la tempistica del negoziato.\nCritiche.\nQuando si \u00e8 trattato di applicare i criteri di Copenaghen alla richiesta di adesione della Turchia all'Unione europea, \u00e8 stata denunciata un'ingerenza del Consiglio (o meglio, di una sua parte) che \"tradisce lo scopo stesso degli screening secondo i criteri di Copenaghen (oltre ad eludere la competenza esclusiva della Commissione nel riscontrarli): non si ammette che il processo di verifica del benchmark possa dare esito positivo e, quindi, lo si blocca a monte\"."}
{"id": "697566", "revid": "278830", "url": "https://it.wikipedia.org/wiki?curid=697566", "title": "Kara Monaco", "text": "Biografia.\n\u00c8 stata la playmate del mese di \"Playboy\" nel giugno 2005 e playmate dell'anno nel 2006. Per questo ha vinto $100,000, una macchina e una bicicletta sportiva. Non \u00e8 parente di Kelly Monaco (Miss Aprile 1997) e una delle sue migliori amiche \u00e8 l'altra Playmate Tiffany Selby.\nKara Monaco \u00e8 cresciuta ad Orlando. Prima di fare la playmate era una barista e anche modella di costumi da bagno e intimo in Florida. \u00c8 apparsa anche in alcune riviste. Lavorava anche a Disneyworld, impersonando Cenerentola e Biancaneve. Nel 2004 Playboy la scelse come la barista pi\u00f9 sexy e le dedic\u00f2 la copertina di \"Girls of Summer\" nell'agosto 2004.\nDopo essere stata ospite del reality \"The Girls Next Door\" della E!, realizz\u00f2 il calendario sexy 2006 in bikini blu \"Playmates at Play\", a Las Vegas. Nel 2005, Kara \u00e8 apparsa in un programma in videocassette di fitness \"ENVY\", recitando con il nome di Vala l'insegnante per tonificare le gambe. Le altre insegnanti erano Martina Andrews, Brittany Lee, e CJ Gibson."}
{"id": "697571", "revid": "767487", "url": "https://it.wikipedia.org/wiki?curid=697571", "title": "O\u0161\u010dadnica", "text": "O\u0161\u010dadnica (in ungherese \"\u00d3csad\") \u00e8 un comune della Slovacchia facente parte del distretto di \u010cadca, nella regione di \u017dilina.\nIl villaggio fu citato per la prima volta in un documento storico nel 1712."}
{"id": "697572", "revid": "287204", "url": "https://it.wikipedia.org/wiki?curid=697572", "title": "Oscadnica", "text": ""}
{"id": "697575", "revid": "767487", "url": "https://it.wikipedia.org/wiki?curid=697575", "title": "Podvysok\u00e1", "text": "Podvysok\u00e1 (in ungherese \"Hat\u00e1r\u00fajfalu\") \u00e8 un comune della Slovacchia facente parte del distretto di \u010cadca, nella regione di \u017dilina.\nIl villaggio fu fondato nel 1658."}
{"id": "697577", "revid": "287204", "url": "https://it.wikipedia.org/wiki?curid=697577", "title": "Podvysoka", "text": ""}
{"id": "697578", "revid": "79973318", "url": "https://it.wikipedia.org/wiki?curid=697578", "title": "Bulking", "text": "Il bulking o \"bulking sludge\" o letteralmente \"rigonfiamento del fango\", \u00e8 un fenomeno che si pu\u00f2 presentare negli impianti di depurazione a fanghi attivi o fanghi attivati. In questo caso l'effluente dall'impianto a fanghi attivati diventa opalino e porta con s\u00e9 numerosi flocculi e il volume del fango nella vasca di sedimentazione finale cresce fortemente.\nDanni.\nIl rigonfiamento riduce la velocit\u00e0 di sedimentazione e la compattazione del fango sul fondo del sedimentatore secondario. Quando il fango si \"ammala di bulking\" diventa inadatto alla sua funzione depurante perch\u00e9 perde le sue qualit\u00e0 adsorbenti e ossidanti e sedimenta a stento.\nIl bulking pu\u00f2 provocare, se non controllato, oltretutto:\nTipologie.\nEsistono due tipologie di bulking:\nCause.\nIl fenomeno del rigonfiamento pu\u00f2 indicare la presenza di un problema a monte, ossia pu\u00f2 essere sentinella di problemi come carenza di ossigeno disciolto in vasca di ossidazione (&lt;2\u00a0mg/l), shock di pH, o presenza di sostanze tossiche, anche se generalmente \u00e8 causato da un carico sul fango troppo basso.\nSecondo una teoria abbastanza accreditata, una delle cause principali del bulking sarebbe la mancanza di elementi nutritizi contenuti nei liquami. Infatti il rapporto ideale tra carbonio, azoto e fosforo dovrebbe essere intorno a 100:5:1. Se si manifesta uno squilibrio in questo rapporto si ha un'alterazione nel metabolismo dei microrganismi aerobi contenuti nei fanghi attivi, e ci\u00f2 favorisce il bulking.\nSegnali di innesco del fenomeno.\nUn segno visibile a occhio nudo dell'inizio della malattia del fango \u00e8 la formazione di colonie di \"Sphaerotilus natans\", un microrganismo che forma lunghi filamenti bianco-grigiastri attaccati alle sponde delle vasche.\nUn esame al microscopio del fango invece ci permette di cogliere i primi sintomi della malattia, infatti in questo caso i protozoi ciliati diminuiscono mentre crescono quelli flagellati.\nRimedi.\nPer limitare questo grave problema che pu\u00f2 inficiare la normale depurazione delle acque per inibizione delle attivit\u00e0 dei batteri saprofiti, si utilizzano vari metodi:\nAltre patologie del fango attivo.\nOltre al bulking il fango attivo pu\u00f2 presentare altre patologie:\nI letti percolatori non sono oggetto di alcuna delle suddette patologie."}
{"id": "697580", "revid": "729019", "url": "https://it.wikipedia.org/wiki?curid=697580", "title": "Metatarso", "text": "Il metatarso (meta+tarsos = dopo tarso, graticcio) \u00e8 una parte dello scheletro del piede consistente di cinque ossa lunghe e sottili disposte parallelamente.\n\u00c8 l'analogo del metacarpo della mano.\nAnatomia.\nLe ossa metatarsali sono cinque ossa lunghe che costituiscono assieme alle falangi la met\u00e0 distale del piede. Ognuna si articola mediante la propria testa con una falange prossimale e con la propria base ad un osso cuneiforme, o all'osso cuboide. Tutte le ossa metatarsali hanno forma prismatica, possiedono diafisi allungate, convesse nella parte dorsale e concave nella parte plantare. Le epifisi distali, dette teste, sono convesse sulla loro superficie dorsale e plantare ma piatte su quelle mediale e laterale. Quando articolate sono tutte leggermente inclinate lateralmente rispetto all'asse longitudinale del piede. Le epifisi prossimali, chiamate basi, si adeguano nella forma alle articolazioni con le ossa tarsali e alle metatarsali adiacenti, mentre invece a livello delle teste queste ossa, divergenti, non si contattano."}
{"id": "697581", "revid": "339392", "url": "https://it.wikipedia.org/wiki?curid=697581", "title": "Marco Andr\u00e8 Kpolo Zoro", "text": ""}
{"id": "697583", "revid": "6923", "url": "https://it.wikipedia.org/wiki?curid=697583", "title": "Rainaldo di Dassel", "text": "Biografia.\nFiglio minore di un ricco conte sassone, Reinoldo I di Dassel, e destinato come tale ad essere un ecclesiastico, venne mandato alla scuola cattedrale di Hildesheim nel 1146, dove inizi\u00f2 a lavorare come suddiacono. Successivamente si rec\u00f2 probabilmente a Parigi. Gi\u00e0 dal 1130 si diceva avesse un'alta reputazione per gli studi classici, e che fosse un membro del capitolo della cattedrale di Hildesheim. Secondo prove documentali, fu prevosto nel 1148 e nel 1154 ricevette il prevostato di Petersberg a Goslar e di St. Moritz a Hildesheim. Poco dopo il 1154 divenne anche prevosto della cattedrale di M\u00fcnster, ma rifiut\u00f2 la sede vescovile di Hildesheim.\nCome membro dell'ambasciata inviata a Roma nel 1153 da Federico Barbarossa a papa Eugenio III, rivel\u00f2 per la prima volta la sua abilit\u00e0 politica, e nel 1156 l'imperatore lo nomin\u00f2 \"arcicancelliere \"dell'impero. La Dieta di Besan\u00e7on (ottobre 1157) non lasci\u00f2 dubbi sulla sua destrezza politica. Egli inaugur\u00f2 una politica tedesca che insisteva sui diritti e i poteri dei re tedeschi, sul rafforzamento della chiesa cattolica nell'impero tedesco, la signoria dell'Italia e l'umiliazione del papato. Pieno di vita, talvolta rude e diretto, ma anche attento e calcolatore, Rainaldo, che nonostante le sue cariche ecclesiastiche, sapeva come maneggiare la spada, da quel momento influenz\u00f2 la politica dei suoi padroni imperiali.\nAnche se non desiderava separare completamente la Germania da Roma e manteneva ancora il rispetto medievale per la Chiesa, il suo temperamento spinse Federico Barbarossa molto pi\u00f9 in l\u00e0 di quanto quest'ultimo desiderasse o di quanto fosse vantaggioso nelle circostanze. Quando Federico alla fine cedette, fu Rainaldo che gli imped\u00ec di fare concessioni che si sarebbero potute rivelare vantaggiose. La lotta con la \"curia\" cominci\u00f2 alla Dieta di Besan\u00e7on, dove Rainaldo respinse vigorosamente l'uso della parola \"beneficium\", che poteva significare feudo ma anche beneficio. Nell'espressione usata, che il papa sarebbe stato lieto di garantire all'imperatore ancor pi\u00f9 grandi \"beneficia\" (o benefici), si pensava che si potesse trovare il vecchio desiderio della \"curia\" per la padronanza del mondo.\nNel 1158 Rainaldo intraprese un viaggio diplomatico in Italia per preparare la strada all'imperatore. Nel 1159 venne nominato arcivescovo di Colonia \"in assenza\", e durante lo scisma tra papa Alessandro III e l'antipapa Vittore IV, sostenne il papa imperiale. Nel 1160 fu ambasciatore dell'imperatore alle corti dei re di Francia e Inghilterra, che cerc\u00f2 di portare dalla parte dell'antipapa, ma senza successo.\nNel gennaio 1159 l'inviato imperiale Rainaldo entr\u00f2 nella citt\u00e0 di Milano, che era stata conquistata pacificamente nel 1158, e venne espulso e quasi ucciso dagli abitanti. Allora l'imperatore Barbarossa inizi\u00f2 il secondo assedio di Milano, che sarebbe finito con la distruzione della citt\u00e0 nel 1162. Rainaldo venne impiegato anche in negoziati diplomatici con Genova, Pisa, e con Luigi VII di Francia; tutti questi, comunque, fallirono.\nNel 1163 Alessandro III scomunic\u00f2 Rainaldo, che aveva sonoramente proclamato in questi negoziati il diritto dell'imperatore di disporre della sede papale. Basando le sue azioni sui decreti Roncaliani emessi alla Dieta di Roncaglia, nei pressi di Piacenza nel 1158, Rainaldo venne ancora una volta impiegato con successo in Italia per gli affari dell'imperatore. Quando Vittore IV mor\u00ec, Rainaldo, di sua iniziativa e senza aspettare il consenso dell'imperatore, elesse a Lucca un nuovo antipapa, Pasquale III. Federico difficilmente avrebbe proseguito lo scisma. Rainaldo lo sapeva e quindi desiderava forzare l'imperatore a continuare la lotta per la supremazia imperiale.\nNel 1164 torn\u00f2 di nuovo in Germania, e port\u00f2 con s\u00e9 a Colonia le reliquie dei Re Magi, prese come bottino di Milano e portate in dono all'imperatore Federico Barbarossa (sono ancor oggi conservate nel duomo di Colonia). Nel frattempo il numero di seguaci del papa legittimo in Germania aumentarono. Rainaldo conquist\u00f2 il consenso del Re d'Inghilterra a una comune azione politico-ecclesiastica per conto di Pasquale e ancora una volta prese le armi in difesa della propria ambizione, che sperava avrebbe potuto essere avanzata con la proposta canonizzazione di Carlo Magno ad Aquisgrana nel 1165. Nel 1167 Rainaldo torn\u00f2 di nuovo in Italia, attivamente impegnato a preparare la strada per l'imperatore. Assieme a Cristiano di Buch, arcivescovo di Magonza, e sotto la guida di Rainaldo, un esercito tedesco ottenne una vittoria contro una pi\u00f9 grande forza di truppe romane nella battaglia di Monte Porzio il 29 maggio 1167. Mor\u00ec probabilmente di malaria poco dopo questa battaglia e venne sepolto in una cappella della Cattedrale di Colonia.\nRainaldo di Dassel fu forse l'alto prelato presso cui prest\u00f2 servizio, fin dal 1161, il \"clericus vagans\" e poeta goliardico noto come Archipoeta.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "697587", "revid": "857138", "url": "https://it.wikipedia.org/wiki?curid=697587", "title": "Ole\u0161n\u00e1", "text": "Il toponimo Ole\u0161n\u00e1 pu\u00f2 riferirsi a diverse localit\u00e0:"}
{"id": "697588", "revid": "287204", "url": "https://it.wikipedia.org/wiki?curid=697588", "title": "Olesna", "text": ""}
{"id": "697589", "revid": "110157", "url": "https://it.wikipedia.org/wiki?curid=697589", "title": "Compagnia Generale di Elettricit\u00e0", "text": "La CGE Compagnia Generale di Elettricit\u00e0 S.p.A., nota semplicemente come CGE, \u00e8 stata un'azienda italiana con sede a Milano, controllata dalla multinazionale statunitense General Electric, che operava nei settori dell'elettromeccanica e dell'elettronica.\nStoria.\nLo sviluppo del settore elettrotecnico avvenuto tra la fine del XIX secolo e l'inizio del XX, interess\u00f2 anche l'Italia, dove un notevole contributo venne dato dalle imprese straniere che investirono i loro capitali nel paese, che a quell'epoca era in piena fase di decollo industriale e sviluppo infrastrutturale. Tra queste imprese figurarono la tedesca AEG e la francese Compagnie fran\u00e7aise Thomson-Houston, che nel 1904 in \"joint-venture\" fondarono a Milano la AEG-Thomson Houston Societ\u00e0 Italiana di Elettricit\u00e0. Detta societ\u00e0, la cui attivit\u00e0 consisteva nella produzione di trasformatori, e che arriv\u00f2 a impiegare fino a 450 addetti alla vigilia della Prima guerra mondiale, nel 1915 cambi\u00f2 ragione sociale in Societ\u00e0 Elettrotecnica Galileo Ferraris per Costruzioni e Impianti, e quattro anni pi\u00f9 tardi, nel 1919, venne inglobata nella Franco Tosi di Legnano.\nL'officina dell'ex AEG-Thomson Houston, sita in via Bergognone 40, nel quartiere operaio milanese Zona Tortona, venne rilevata da una nuova impresa, la \"Societ\u00e0 Anonima Compagnia Generale di Elettricit\u00e0\". La societ\u00e0, costituita l'11 marzo 1921 a Milano con rogito del notaio Gerolamo Serina, e un capitale sociale di 1 milione di lire, elevato a 40 milioni a seguito di delibera dell'assemblea riunitasi il 20 giugno, era una consociata italiana del gruppo industriale statunitense General Electric, che vi partecipava come socio di maggioranza con il 49,2% delle quote, assieme alla FIAT e alla Ercole Marelli, rispettivamente detentrici del 36,9 e del 13% delle quote.\nLe attivit\u00e0 iniziali della CGE consistevano nella costruzione di generatori, di motori e di impianti elettrici completi destinati alla produzione dell'energia elettrica e all'elettrificazione delle infrastrutture ferroviarie, tranviarie, filoviarie e navali, nonch\u00e9 di apparecchi elettrici come dinamo e semafori stradali. Nel 1929, assunse il controllo della ditta Scotti, Brioschi &amp; C. di Novara, produttrice di trasformatori elettrici e di altri apparecchi per l'industria elettrotecnica.\nLo sviluppo della radiofonia avvenuto a inizio anni venti port\u00f2 alla diffusione degli apparecchi radiofonici per uso civile, e in questo settore CGE vi entr\u00f2 con la commercializzazione di radioricevitori prodotti dalla RCA e dalla Westinghouse. L'azienda milanese pass\u00f2 ben presto alla produzione, ed ampli\u00f2 lo stabilimento con la costruzione di nuovi fabbricati per ospitare il nuovo refettorio, magazzini, officine e locali di carico e scarico, collegati alla stazione di Porta Genova tramite binari di raccordo. Nel 1933, CGE, alla cui guida vi era l'ingegner Renzo Norsa in qualit\u00e0 di amministratore delegato e direttore generale, arriv\u00f2 a impiegare 1.500 lavoratori, e contava filiali a Bari, Bologna, Firenze, Genova, Milano, Napoli, Padova, Palermo, Roma e Torino. Principali aree di esportazione furono l'America latina, l'Australia, i Balcani, la Cina, l'India, la Nuova Zelanda e il Sudafrica.\nNel settore degli apparecchi radio si afferm\u00f2 tra i maggiori produttori a livello nazionale con l'adesione alla costruzione dei modelli Radio Rurale (1934), Radio Balilla (1936) e Radio Roma (1939), creati dal regime fascista. La produzione venne ampliata anche agli apparecchi per uso professionale come i radiofonografi, gli amplificatori, gli altoparlanti, le cuffie e sistemi di registrazione e riproduzione. L'espansione nel settore della produzione di apparecchi radiofonici da parte di CGE fu avviata nel 1941, quando rilev\u00f2 la Fabbrica Apparecchi Radiofonici (FAR), dando cos\u00ec vita alla FIAR.\nNel secondo dopoguerra, i settori degli elettrodomestici e dell'elettronica di consumo, ebbero maggiore sviluppo produttivo e commerciale in Europa e in Italia, rispetto al periodo precedente, e perci\u00f2 vi entr\u00f2 anche CGE. Nel 1946, rilev\u00f2 attraverso la FIAR lo stabilimento italiano della Telefunken a Baranzate, in provincia di Milano, dove si costruivano radio, e nel quale nel 1953 fu avviata la produzione dei televisori. Nel 1951, a San Giorgio a Cremano, in provincia di Napoli, col supporto finanziario della Cassa per il Mezzogiorno, fu costituita la CONE-Compagnia Napoletana Apparecchi Elettrici S.p.A., di cui la CGE era il maggiore azionista con il 75% delle quote, e soci di minoranza con il 12,5% ciascuno la SME e il Banco di Napoli. CONE si specializz\u00f2 nella produzione di frigoriferi e scaldabagni per la CGE con il relativo marchio, e lo stabilimento, che al 1968 impiegava 600 addetti, verr\u00e0 ceduto in quello stesso anno alla ITC Italcold. Successivamente fu acquisito il controllo della SIRE di Canegrate, in provincia di Milano, produttrice di resistenze elettriche, il cui stabilimento fu destinato alla produzione delle lavatrici e della lavastoviglie. Nel 1957, rilev\u00f2 il marchio Unda Radio dall'omonima ditta di Como, in amministrazione controllata.\nPer quel che concerne i settori in cui CGE era tradizionalmente attiva, come l'elettromeccanica e l'elettrotecnica, si registrarono, nel 1956, l'acquisizione della SADELMI di Milano, impresa specializzata nel settore dell'ingegneria e delle costruzioni in ambito energetico, e delle sue filiali in Argentina, Brasile e Venezuela, nel 1957, l'acquisizione e la fusione per incorporazione dell'azienda chimica milanese Biffi Antonio.\nNel 1960, alla CGE venne consegnato il Premio Compasso d'oro per la lavabiancheria modello Castalia, quale esempio di concezione estetica di un prodotto nel quadro della pi\u00f9 sicura tradizione tecnica.\nNel 1966, General Electric rilev\u00f2 altre quote della CGE possedute dalla FIAT, arrivando a controllare il suo 80%. Nello stesso anno, furono fuse per incorporazione le controllate CONE, Unda, Zancangeloni, SIRE e Scotti-Brioschi. CGE strinse al contempo un accordo con l'Ansaldo-San Giorgio che nel 1967 port\u00f2 alla nascita della Ansaldo San Giorgio Compagnia Generale (ASGEN), nella quale confluirono le attivit\u00e0 della sua divisione elettrotecnica. Sempre nel 1967, cedette la divisione dell'elettronica di consumo della controllata FIAR alla tedesca AEG-Telefunken, che rilev\u00f2 lo stabilimento di Baranzate e la produzione di radio e televisori a marchio CGE. Nel 1970, fu attuata la fusione tra la SADELMI e la COGEPI, dando origine ad una nuova societ\u00e0 di ingegneria e impiantistica, la SADELMI-COGEPI S.p.A.. Nel 1973, CGE rilev\u00f2 ed assorb\u00ec TEOMR Telemeccanica Elettrica Officine Meccaniche Riunite S.p.A., che produceva strumentazioni elettroniche, controllata dalla Pirelli.\nAlla fine degli anni settanta, le attivit\u00e0 della CGE erano ridotte ai soli settori dell'elettromeccanica e di elettronica professionale. Nel 1978, il consiglio di amministrazione della CGE, presieduta dal colonnello Filippo Senni, deliber\u00f2 la trasformazione della medesima azienda in una holding e strutturata come controllante di tre societ\u00e0 a cui vennero trasferite le sue attivit\u00e0:\nIl nuovo Gruppo sub\u00ec poco tempo dopo un ridimensionamento con le cessioni, della FIAR nel 1980 alla SETEMER, controllata dalla svedese Ericsson, e quella della SADELMI-COGEPI nel 1988 alla svizzera Brown, Boveri &amp; Cie.\nInformazioni e dati.\nLa CGE-Compagnia Generale di Elettricit\u00e0, consociata italiana della multinazionale statunitense General Electric, con sede legale a Milano, operava nei settori dell'elettromeccanica e dell'elettronica.\nNel 1978, l'azienda realizz\u00f2 un fatturato di 70 miliardi di lire ed una perdita d'esercizio di 4,5 miliardi, ed impiegava 3.427 dipendenti in 7 stabilimenti, di cui quattro a Milano, e i rimanenti tre a Brescia, Novara e Grugliasco, in provincia di Torino."}
{"id": "697590", "revid": "767487", "url": "https://it.wikipedia.org/wiki?curid=697590", "title": "Ole\u0161n\u00e1 (Slovacchia)", "text": "Ole\u0161n\u00e1 (in ungherese \"Berekfalu\") \u00e8 un comune della Slovacchia facente parte del distretto di \u010cadca, nella regione di \u017dilina.\nIl villaggio fu citato per la prima volta in un documento storico nel 1619."}
{"id": "697592", "revid": "1305772", "url": "https://it.wikipedia.org/wiki?curid=697592", "title": "Abbeville (Louisiana)", "text": "Abbeville \u00e8 una citt\u00e0 della Louisiana (USA), capoluogo della Parrocchia di Vermilion. Nel censimento del 2000 contava 11.887 abitanti.\nGeografia fisica.\nAbbeville \u00e8 situata a 29\u00b058'21\" N, 92\u00b07'45\" O; occupa una superficie di 14,8\u00a0km\u00b2.\nStoria.\nLa citt\u00e0 fu fondata nel 1843 da padre A. D. Megret (che la chiam\u00f2 Abbville). Nel 1847 venne nominato il suo primo sceriffo (Nathan Perry) e nel 1854 divenne sede del tribunale della Parrocchia. Il 19 febbraio 1903 and\u00f2 in gran parte distrutta da un incendio."}
{"id": "697595", "revid": "1745361", "url": "https://it.wikipedia.org/wiki?curid=697595", "title": "Graie", "text": "Le Graie (dal greco \u0393\u03c1\u03b1\u1fd6\u03b1\u03b9, ossia \"grigie\", nel senso di \"anziane\"), conosciute anche col nome di Forcidi, nella mitologia greca, erano figlie di Forco e di Ceto e custodivano l'accesso al luogo in cui vivevano le G\u00f2rgoni. \nIncarnavano e simboleggiavano i vari momenti della vecchiaia.\nMitologia.\nLe Graie non avevano mai vissuto la giovent\u00f9 ed avevano un solo occhio ed un solo dente in comune.\nEsiodo citava solo due nomi (Enio e Penfredo) mentre Pseudo-Apollodoro aggiunge Deino che Igino nelle Fabulae chiama invece Persis. Anche Eschilo era d'accordo sia sul numero che con il fatto che possedessero un dente e un occhio, differenziandosi per\u00f2 sull'aspetto poich\u00e9 per lui erano molto aggraziate e di bellezza simile a quella dei cigni.\nQuando Perseo stava cacciando Medusa rub\u00f2 loro l'unico occhio e le costrinse a confessare dove si trovassero l'elmo, la bisaccia e i sandali, oggetti a lui indispensabili per uccidere Medusa. Il fatto che le Graie avessero un solo occhio in comune, consent\u00ec a Perseo di passare senza essere visto e subito dopo la dea Atena gli don\u00f2 uno scudo lucente e levigato con cui pot\u00e9 vedere il riflesso di Medusa senza guardarla negli occhi. (Medusa aveva il potere di pietrificare chiunque incrociasse il suo sguardo)."}
{"id": "697596", "revid": "74173", "url": "https://it.wikipedia.org/wiki?curid=697596", "title": "Groenlandia occidentale", "text": ""}
{"id": "697597", "revid": "729019", "url": "https://it.wikipedia.org/wiki?curid=697597", "title": "Carmella DeCesare", "text": "Carriera nel wrestling.\nWorld Wrestling Entertainment (2004\u20132005).\nNell'estate del 2004 partecip\u00f2 alla prima edizione del \"Diva Search\", classificandosi al secondo posto alle spalle di Christy Hemme. Nonostante non riusc\u00ec a vincere il concorso, venne comunque messa sotto contratto dalla WWE, facendo diverse apparizioni a \"Raw\" come intervistatrice.\nIl 19 ottobre 2004, al pay-per-view \"Taboo Tuesday\", combatt\u00e9 il suo primo ed unico match in carriera, perdendo contro Christy Hemme in una Lingerie Pillow Fight. Nel gennaio del 2005 venne licenziata dopo aver aggirato un'ordinanza restrittiva.\nAltre attivit\u00e0.\nCarmella DeCesare appar\u00ec nel calendario sexy \"Playmates at Play at the Playboy Mansion\" del 2005 come ragazza del mese di marzo. Questo calendario era parte della serie \"Playmates at Play\" e le foto vennero realizzate nella Playboy Mansion nel 2004. Fu il primo tentativo da parte degli editori di \"Playboy\" di realizzare un calendario in costume da bagno e non nude, sulla falsariga dei calendari di Sports Illustrated.\nPartecip\u00f2 inoltre a diversi spettacoli radio-televisivi statunitensi come l\"'Howard Stern Show\".\nCarmella DeCesare attualmente lavora come inviata per \"Monday Night Live\", uno show televisivo in onda su Comcast Sportsnet nell'area di Filadelfia.\nVita privata.\nDal giugno del 2004 \u00e8 in una relazione con Jeff Garcia, ex giocatore di football americano, con cui si \u00e8 sposata nell'aprile del 2007.\nNell'agosto del 2004 fu coinvolta in una rissa in un bar che la vide opposta a Kristen Hine, ex fidanzata di Jeff Garcia; nel corso del processo risolutore, svoltosi nel gennaio del 2005, Carmella si dichiar\u00f2 non colpevole, ma venne condannata a ventiquattro ore di servizi sociali per aver aggirato un'ordinanza restrittiva."}
{"id": "697616", "revid": "729019", "url": "https://it.wikipedia.org/wiki?curid=697616", "title": "Rosacea", "text": "La rosacea \u00e8 una dermatosi cronica, ovvero un\u2019alterazione patologica della cute, che interessa di solito l'area centrale del volto e si manifesta con eritema, con teleangectasie e con lesioni infiammatorie di tipo acneiforme (cio\u00e8 con papule e pustole simili a quelle dell'acne). Quest'ultima caratteristica l'ha fatta chiamare in passato anche \u201cacne rosacea\u201d, denominazione in disuso per non confonderla con l'acne. \u00c8 anche chiamata con il termine desueto copparosa o, pi\u00f9 comunemente, con il francese couperose.\nEpidemiologia.\nI dati di prevalenza della malattia sono molto discordanti, variando, a seconda delle casistiche, dallo 0.09 al 20% della popolazione. Per quanto riguarda l'incidenza, uno studio osservazionale condotto nel Regno Unito l'ha stimata in 1.65 per 1000 persone per anno. La malattia \u00e8 pi\u00f9 frequente nelle donne anche se sembra manifestarsi in modo pi\u00f9 severo negli uomini e la prevalenza aumenta con l'et\u00e0, in particolare dopo i 30 anni. Colpisce pi\u00f9 di frequente gli individui di etnia europoide. L'et\u00e0 di insorgenza \u00e8 fra i 30 e i 50 anni, ma talvolta esordisce in epoca pi\u00f9 precoce (puberale o post-puberale). L'incidenza, secondo alcuni studi, sarebbe maggiore tra i fumatori rispetto ai non fumatori. Al contrario, il consumo di alcolici e di caff\u00e8 sembra non avere alcun effetto significativo sull'incidenza della malattia.\nEziologia e patogenesi.\nLa precisa eziopatogenesi della malattia \u00e8 tuttora sconosciuta. Fra i tanti possibili fattori patogeni studiati, vi sono l'esposizione ai raggi ultravioletti, i radicali liberi come superossido e radicale idrossile, una aumentata reattivit\u00e0 dei vasi sanguigni, alcuni neuropeptidi, catelicidine, fattori infettivi. In particolare \u00e8 stata studiata una possibile correlazione con l'infezione intestinale da Helicobacter pylori e con la presenza di alte concentrazioni di Demodex sulla pelle.\n\u00c8 stata notata, inoltre, la ricorrenza di casi di rosacea nell'ambito di una stessa famiglia, il che fa ipotizzare il ruolo di una predisposizione genetica alla malattia. i geni responsabili, tuttavia, non sono ancora stati individuati. In particolare \u00e8 stata osservata una ricorrenza della malattia in famiglie irlandesi e inglesi. Per la frequenza con cui si manifesta tra queste popolazioni \u00e8 stata soprannominata \u201cla maledizione dei Celti\u201d anche se le maggiore incidenza in uno specifico fenotipo \u00e8 oggetto di controversia.\nCatelicidine.\nRichard Gallo e colleghi hanno notato nei soggetti con rosacea un alto livello di peptidi e catelicidine ed un elevato livello di enzimi correlati all'azione della tripsina (SCTEs : Stratum corneum tryptic enzyme ) nello strato corneo.\nBatteri intestinali.\nI batteri intestinali possono avere un ruolo nella causa di questo problema. Questo fattore scatenante determinerebbe una reazione infiammatoria, portando i leucociti a fuoriuscire dalla sede microvascolare e innescando cos\u00ec gli eventi che portano alla formazione di pustole e papule infiammatorie. Nei soggetti affetti da rosacea non \u00e8 stata tuttavia dimostrata una differente reattivit\u00e0 dei vasi all'adrenalina, all'istamina o all'acetilcolina rispetto ai soggetti non affetti. Allo stesso modo, non sembrano avere alcun ruolo gli stress psicofisici, un certo tipo di personalit\u00e0 psicolabile, l'abuso di alcool o le alterazioni della funzione digestiva, come ipotizzato.\nQuanto all'infezione da Helicobacter pylori: tale batterio, con il suo metabolismo, \u00e8 in grado di liberare nitrati che possono portare alla liberazione di ossido nitrico, potente vasodilatatore. Il trattamento antibiotico dell'infezione da H. pylori pu\u00f2 determinare una regressione dei segni e sintomi della rosacea, soprattutto a livello oculare Uno studio recente ha sottoposto i pazienti al test del respiro all'idrogeno per verificare la presenza di una crescita eccessiva di batteri nell'intestino tenue (in inglese: \"Small bowel bacterial overgrowth syndrome\" - SIBO). Si \u00e8 riscontrato che la maggior parte dei pazienti erano idrogeno-positivi rispetto ai controlli che indicano la presenza di proliferazione batterica (47% v. 5%, p&lt;0.001).\nAi pazienti idrogeno-positivi \u00e8 stato dato un ciclo, della durata di 10 giorni, di rifaximina, un antibiotico non assorbibile che non lascia il tratto digestivo e quindi non entra nella circolazione n\u00e9 raggiunge la pelle. Il 96% dei pazienti hanno avuto una completa remissione dei sintomi della rosacea che \u00e8 durata almeno per 9 mesi. Questi pazienti sottoposti nuovamente al test sono risultati negativi. Il 4% dei pazienti, invece, sono risultati positivi ripresentando la presenza eccessiva dei batteri, e quindi recidivi. A questi pazienti \u00e8 stata dato un secondo ciclo di rifaximina, che ha normalizzato l'escrezione di idrogeno ed eliminato i sintomi della rosacea.\nIn un altro studio, \u00e8 stato trovato che alcuni pazienti, idrogeno-negativi, affetti da rosacea risultavano, invece, ancora positivi per la proliferazione batterica al test del respiro al metano. Questi pazienti hanno dimostrato piccoli miglioramenti con la rifaximina, come trovato nello studio precedente, ma hanno eliminato i sintomi della rosacea e normalizzato l'escrezione di metano tramite la somministrazione dell'antibiotico metronidazolo, che \u00e8 efficace nel colpire i batteri intestinali metanogenici.\nQuesti risultati suggeriscono che una terapia antibiotica ottimale pu\u00f2 variare da paziente a paziente e sembra che diverse specie di batteri intestinali giochino un ruolo nei sintomi della rosacea. Questo potrebbe anche spiegare il miglioramento dei sintomi manifestati da alcuni pazienti che assumono una dieta povera di carboidrati. Tale dieta limiterebbe il materiale a disposizione necessario per la fermentazione dei batteri intestinali e quindi ridurrebbe le popolazioni batteriche.\nDemodex.\nStudi sulla rosacea hanno evidenziato l'alta concentrazione di demodex. Specialmente sulla pelle di soggetti con rosacea indotta da farmaci steroidei. In altre occasioni la demodecidosi pu\u00f2 manifestarsi con segni simili a quelli della rosacea. Si ipotizza che questi acari in grandi quantit\u00e0 possano essere implicati nella rosacea per alcune reazioni prodotte dalla loro dissoluzione sia quando muoiono sia al rilascio di feci.\nManifestazioni cliniche.\nL'eritema (arrossamento della pelle), con distribuzione tipicamente simmetrica, \u00e8 la prima tappa evolutiva e interessa la parte centrale del volto, in particolare guance, naso e fronte, ma pu\u00f2 presentarsi, meno spesso, anche su collo e torace. Un elemento piuttosto caratteristico della malattia \u00e8 il rinofima, una alterazione patologica della cute che riveste il naso, in seguito alla quale quest'ultimo assume una forma globosa e irregolare e un colorito intensamente rosso come nell'eritema. Se tale alterazione interessa aree cutanee diverse da quella del naso si parla pi\u00f9 genericamente di fimatosi. In questi casi la cute appare notevolmente ispessita, con pori visibili.\nUn interessamento oculare \u00e8 presente nel 60% circa dei pazienti. Spesso le manifestazioni pi\u00f9 evidenti riguardano le congiuntive, ma anche le cornee (in stadi avanzati) e le palpebre possono essere interessate. In caso di interessamento della cornea, una diagnosi tardiva potrebbe comportare una compromissione della capacit\u00e0 visiva.\nLe telangectasie (dilatazione dei vasi sanguigni superficiali del viso) sono un elemento costante riscontrabile in tutti i pazienti. Le papule, di colore rossastro, tendono a disporsi in piccoli gruppi e sono spesso accompagnate da pustole. \u00c8 possibile anche il riscontro di noduli cutanei. mentre la presenza di comedoni, pur non escludendo la diagnosi di rosacea, deve far pensare ad altri tipi di acne. La malattia pu\u00f2 essere confusa e/o coesistere con l'acne comune e con la dermatite seborroica.\nDiagnosi e classificazione.\nNel 2002, negli Stati Uniti, un'apposita commissione nazionale ha stabilito dei criteri diagnostici per la rosacea. Essi sono suddivisi in criteri primari (eritema sull'intera superficie delle guance, papule, pustole, teleangectasie), fra i quali almeno uno deve essere presente, e criteri secondari (persistente sensazione di prurito e bruciore, presenza di placche, secchezza o edema della cute, manifestazioni oculari, lesioni in zone periferiche (lontano dal volto) e fimatosi. In base alla rilevanza e all'associazione di queste manifestazioni si distinguono quattro sottotipi di rosacea:\nTrattamento.\nIl trattamento della rosacea prevede sia un approccio di tipo comportamentale (modifica dello stile di vita) per eliminare o ridurre i fattori scatenanti, sia uno farmacologico. Nel primo gruppo rientrano misure quali l'evitare l'esposizione alla luce solare e l'uso di prodotti per la pelle contenenti alcol, laurilsolfato di sodio e alcuni oli essenziali, come quelli di eucalipto, menta piperita e chiodi di garofano. La terapia farmacologica si suddivide a sua volta in topica (locale) e sistemica (generale). La terapia topica, che rappresenta generalmente la prima scelta, \u00e8 basata principalmente su metronidazolo e acido azelaico. Entrambi sono considerati efficaci (sebbene l'acido azelaico non abbia dimostrato effetti sulle teleangectasie) e con scarsi effetti collaterali. La terapia sistemica, al contrario, \u00e8 indicata in casi pi\u00f9 gravi ed esistono poche evidenze sperimentali sulla sua efficacia.. Essa comprende prevalentemente antibiotici appartenenti alle classi dei macrolidi, come claritromicina e azitromicina, e delle tetracicline, in particolare la doxiciclina; un altro farmaco utilizzato \u00e8 l'isotretinoina per via orale o topica, sotto forma di crema. Tra i possibili rimedi sono stati studiati anche estratti di piante come il \"Chrysanthellum indicum\", ottenendo buoni risultati in termini di efficacia e tollerabilit\u00e0 nelle forme moderate. Recentemente \u00e8 stato introdotto un nuovo trattamento dimostratosi efficace nella quasi totalit\u00e0 dei casi, un farmaco in gel a base di brimonidina tartrato 3\u00a0mg/g\nLaser.\nIl laser vascolare per uso dermatologico, a lunghezza d'onda singola, oppure la luce pulsata (in inglese: \"intense pulsed light\", IPL), a spettro pi\u00f9 ampio, offrono uno dei migliori trattamenti per la rosacea, in particolare per l'eritema della pelle. Questi macchinari utilizzano la luce per penetrare nell'epidermide e centrare i capillari nel derma. La luce con lunghezza d'onda inferiore ai 900\u00a0nm \u00e8 assorbita dai principali cromofori del sangue: emoglobina, ossiemoglobina, bilirubina pi\u00f9 che dall'acqua. Per riscaldamento selettivo le pareti dei capillari possono superare i 70\u00a0\u00b0C, danneggiandosi, per venire poi assorbiti dal meccanismo di difesa naturale del corpo. Focalizzando l'energia in aree ristrette si pu\u00f2 ottenere la cauterizzazione dei vasi. Con un numero sufficiente di trattamenti, questo metodo pu\u00f2 anche eliminare del tutto l'arrossamento, sebbene dei trattamenti periodici aggiuntivi saranno probabilmente necessari per rimuove i nuovi capillari riformati.\nI laser ad anidride carbonica, chiamati anche laser CO2, possono essere utilizzati per rimuovere il tessuto in eccesso causato dalla rosacea fimatosa. Questi laser emettono una lunghezza d'onda nel lontano infrarosso che viene assorbita direttamente dalla pelle ed in particolare dai tessuti ricchi di acqua. Non pu\u00f2 generare un riscaldamento selettivo verso i cromofori del sangue. Il fascio laser pu\u00f2 essere focalizzato in un fascio sottile e usato come un bisturi o sfocato per vaporizzare pi\u00f9 ampie aree di tessuto. Per il trattamento della rosacea papulo pustolosa sono state utilizzate anche terapie con luce a bassa energia in particolare alcune apparecchiature a luce blu, gi\u00e0 utilizzate nella fototerapia dell'acne.\nAnche il fotoringiovanimento pu\u00f2 essere utilizzato per migliorare l'aspetto della rosacea e ridurre il rossore associato."}
{"id": "697617", "revid": "588403", "url": "https://it.wikipedia.org/wiki?curid=697617", "title": "Andrea Cocco", "text": "Caratteristiche tecniche.\n\u00c8 una prima punta forte fisicamente, abile nel gioco aereo. Si dimostra inoltre un ottimo rigorista, ha messo a segno 12 penalty su 15.\nCarriera.\nClub.\nGli inizi: Cagliari e i prestiti nelle serie inferiori.\nCresce calcisticamente nella Primavera del Cagliari. Esordisce in Serie A il 21 dicembre 2005 in -Cagliari (1-0), collezionando in quella stessa stagione 5 presenze. Segna la sua prima rete con il Cagliari nel dicembre 2005 in Coppa Italia contro la , la seconda ancora in Coppa Italia, in Verona-Cagliari (1-2). La sua prima rete in serie A arriva nel campionato 2006-2007, nella partita Udinese-Cagliari del 17 dicembre 2006.\nPer consentirgli di giocare, il Cagliari lo cede in prestito semestrale al durante il mercato di gennaio 2007, nelle cui file realizza due reti in 9 presenze. Fa ritorno alla base nell'agosto del 2007 per poi essere ceduto in prestito alla , dove subisce numerosi infortuni; realizza una sola rete in 11 presenze.\nRovigo, Alghero ed AlbinoLeffe.\nDopo la negativa stagione passata a Pistoia, torna al Cagliari per essere ceduto in compropriet\u00e0 al Rovigo, club militante in Lega Pro Seconda Divisione, realizzando 4 gol in 21 partite e ricevendo i primi due cartellini rossi della sua carriera da professionista.\nNel 2009 passa all'Alghero, sempre in seconda divisione, dove realizza 15 reti in 29 presenze; il Cagliari lo riscatta e riporta alla base, per poi cederlo in compropriet\u00e0 all'AlbinoLeffe, in Serie B, nell'affare che porta in Sardegna i giocatori Gabriele Perico e Simon Laner. Durante la stagione scende in campo 28 volte realizzando 5 reti. L'AlbinoLeffe successivamente cede la sua met\u00e0 del cartellino alla societ\u00e0 sarda, ottenendo che il giocatore militi nelle sue file anche durante la stagione 2011/2012 in prestito annuale. La stagione si rivela, dal punto di vista personale, molto positiva, la quale vede l'attaccante sardo realizzare 12 gol in 31 presenze, oltre il doppio della stagione precedente, tra cui le doppiette contro , e . La sua squadra retrocede in Lega Pro con tre giornate d'anticipo sulla fine del campionato.\nHellas Verona.\nNell'estate 2012 passa con la formula della compartecipazione al Verona. L'inizio con la squadra scaligera si rivela difficoltoso anche a causa di un infortunio muscolare che lo tiene lontano dai campi per 2 mesi; debutta in campionato il seguente 14 ottobre nella partita vinta (2-0) contro il , andando a segno la prima volta in campionato con la maglia gialloblu nella partita pareggiata 3-3 contro il , mentre il 27 novembre va a segno nella partita di Coppa Italia vinta per 2-1 contro il Palermo.\nReggina e Beira-Mar.\nIl 5 agosto 2013, si trasferisce in prestito con diritto di riscatto alla Reggina, nell'anno del suo centenario. Segna il suo primo gol in maglia amaranto nel secondo tempo della partita contro la Virtus Lanciano terminata sul risultato di 1-1. \nIl 29 gennaio 2014 si trasferisce in prestito al Beira Mar, formazione portoghese militante nella seconda divisione.\nAl termine della stagione il Verona lo riscatta definitivamente dall'Albinoleffe.\nVicenza e Pescara.\nL'8 agosto 2014 viene acquistato a titolo definitivo dal , con un contratto biennale. Il 7 febbraio 2015 realizza una tripletta nella partita vinta per 3-1 in casa contro il Perugia. Conclude la sua prima stagione in biancorosso segnando 19 reti e guadagnando il titolo di capocannoniere della Serie B 2014-15 insieme ad Andrea Catellani (Spezia) e Pablo Granoche (Modena).\nIl 31 agosto seguente si trasferisce al , sempre in Serie B, scegliendo di indossare la maglia numero 19. Dopo diversi mesi a secco, l'attaccante sardo segna il suo primo gol il 16 gennaio 2016, nella vittoria interna 2-1 sul Livorno.\nFrosinone e Cesena.\nIl 3 agosto 2016 viene ufficializzato il trasferimento in prestito con diritto di riscatto al Frosinone.\nIl 16 gennaio 2017 \u00e8 ufficializzato il suo rientro al Pescara, che lo cede, nuovamente in prestito secco, al . Nel maggio seguente, durante la partita persa in casa contro il , si infortuna seriamente al menisco del ginocchio destro, rimanendo fermo per tre mesi.\nRitorno al Pescara.\nNell'estate 2017 torna al Pescara. Il 31 gennaio 2019 risolve il suo contratto con la societ\u00e0 abruzzese.\nPadova, Olbia e Seregno.\nSvincolato, viene ingaggiato dal Padova il 27 febbraio 2019. Il 19 novembre 2019 firma un contratto fino al 30 giugno 2021 con l'.\nNell'estate del 2021, viene ufficializzato il suo passaggio a titolo gratuito dopo essere rimasto svincolato con l'Olbia al Seregno, club brianzolo neopromosso in serie C, con un contratto biennale fino al 30 giugno 2023. Realizza il suo primo goal con i brianzoli nella loro prima vittoria stagionale; sul campo del Fiorenzuola, con un colpo di testa al 94' decisivo per la vittoria in rimonta con il punteggio finale di 3 a 2.\nStatistiche.\nPresenze e reti nei club.\n\"Statistiche aggiornate al 4 ottobre 2021.\""}
{"id": "697619", "revid": "1543377", "url": "https://it.wikipedia.org/wiki?curid=697619", "title": "Legge dell'indipendente mobilit\u00e0 degli ioni", "text": "La legge dell'indipendente mobilit\u00e0 degli ioni o legge di Kohlrausch della migrazione indipendente degli ioni o semplicemente legge di Kohlrausch (dedotta da Friedrich Kohlrausch nel 1900) permette di calcolare la conduttivit\u00e0 ionica equivalente limite (cio\u00e8 in condizioni di diluizione infinita) di elettroliti deboli e forti sulla base del presupposto che a diluizione infinita le conduttivit\u00e0 equivalenti non risentono dell'effetto di interazione degli ioni presenti in soluzione. Ci\u00f2 \u00e8 imputabile all'elevata distanza reciproca alla quale si trovano gli ioni, condizione che permette loro di non rimanere \"invischiati\" a causa di interazioni elettrostatiche di tipo coulombiano. \nIn termini matematici, la legge afferma che la conduttivit\u00e0 ionica equivalente limite di un elettrolita, indicata con \u039b0, \u00e8 data dalla somma delle conducibilit\u00e0 ioniche a diluizione infinita dei singoli ioni che lo compongono, \u03bb0+ e \u03bb0\u2212:\nKohlrausch formul\u00f2 la legge dell'indipendente mobilit\u00e0 degli ioni notando da dati sperimentali che la differenza tra valori di \u039b0 di soluzioni di elettroliti forti, aventi in comune lo stesso catione o lo stesso anione, era praticamente costante in relazione allo stesso solvente e a temperatura costante. Ci\u00f2 non sarebbe stato possibile se gli ioni avessero risentito di reciproche interazioni.\nLegge di Kohlrausch espressa in termini di mobilit\u00e0 ioniche.\nLe conducibilit\u00e0 ioniche dei singoli ioni possono essere espressi in termini di mobilit\u00e0 ioniche:\nessendo F la costante di Faraday e \u03b1 il grado di dissociazione.\nA diluizione infinita \u03b1\u21921 e ui\u2192u0i, per cui:\nSostituendo nella legge di Kohlrausch, si ottiene:\nLa mobilit\u00e0 ionica non va confusa con la \"velocit\u00e0 di migrazione\", dovuta all'azione di un certo gradiente di potenziale elettrico applicato.\nEsempio applicativo.\nCome corollario della legge, risulta possibile calcolare i valori di \u039b0 sconosciuti combinando matematicamente, in modo opportuno, i valori tabulati relativi agli ioni, ottenuti per estrapolazione grafica delle conduttivit\u00e0 ioniche equivalente di elettroliti forti.\nAd esempio, si vuole calcolare \u039b0 dell'acido cianidrico, HCN:\nOccorre quindi combinare i valori noti di \u03bb0 in modo da ottenere quelli incogniti. Ad esempio, consideriamo KCN per lo ione cianuro, HCl per quello idronio e sottraiamo il valore del KCl ottenuto, che non ci interessa:\nche equivale a:"}
{"id": "697627", "revid": "2178", "url": "https://it.wikipedia.org/wiki?curid=697627", "title": "Territori del Canada", "text": ""}
{"id": "697629", "revid": "24989", "url": "https://it.wikipedia.org/wiki?curid=697629", "title": "User", "text": ""}
{"id": "697638", "revid": "767487", "url": "https://it.wikipedia.org/wiki?curid=697638", "title": "Torre dei Giudi", "text": "La torre dei Giudi si trova in via delle Terme, nel centro storico di Firenze.\nStoria e descrizione.\nLa torre risale al XII secolo circa e sono evidenti i segni di numerose trasformazioni strutturali: al piano terra si notano aperture tamponate di varie dimensioni, sormontate da ghiere di varie fogge e dimensioni. Quella particolarmente ampia al centro probabilmente era in antico un vicoletto o un passaggio che si addentrava nella base della torre. Anche ai piani superiori si possono vedere aperture tamponate risalenti ad epoche diverse. L'altezza attuale \u00e8 molto inferiore a quella originaria, probabilmente a causa del capitozzamento (parziale demolizione) inflitto alle costruzioni appartenenti alle famiglie ghibelline.\nLe buche pontaie con mensole sono numerose e si aprono sul rivestimento esterno che presenta grosse bozze di pietra squadrate, insolitamente sporgenti. Uno stemma della famiglia un tempo proprietaria campeggia nella chiave di volta di un arco del portale principale.\nLa famiglia Giudi.\nLa famiglia dei Giudi o Iudi era una famiglia ghibellina, che venne cacciata da Firenze attorno al 1200, per poi rientrare in citt\u00e0 con la vittoria nella battaglia di Montaperti, conseguenza della quale fu un governo ghibellino della citt\u00e0, sia pure per soli sei anni, fino alla battaglia di Benevento."}
{"id": "697643", "revid": "100676", "url": "https://it.wikipedia.org/wiki?curid=697643", "title": "Omomorfismo di Frobenius", "text": ""}
{"id": "697646", "revid": "111979804", "url": "https://it.wikipedia.org/wiki?curid=697646", "title": "Pecorino di Farindola", "text": "Il pecorino di Farindola \u00e8 un formaggio fatto con il latte di pecora e caglio suino. Prende il nome dal paese di Farindola, ma viene prodotto anche nei paesi limitrofi, posti sul versante orientale del massiccio del Gran Sasso, in quantit\u00e0 molto limitate.\nCon ogni probabilit\u00e0, \u00e8 l'unico formaggio al mondo prodotto con l'aggiunta del caglio suino, secondo un metodo tradizionale che risale ai tempi dell'antica Roma. Del Caseus Vestinus l'odierno Pecorino di Farindola parlano infatti filosofi e gastronomi del I secolo dopo Cristo quali Marziale, Apicio e Plinio il Vecchio."}
{"id": "697647", "revid": "75775", "url": "https://it.wikipedia.org/wiki?curid=697647", "title": "Star Trek Voyager", "text": ""}
{"id": "697651", "revid": "198277", "url": "https://it.wikipedia.org/wiki?curid=697651", "title": "Simone Pepe", "text": "Biografia.\nNasce ad Albano Laziale da una famiglia campana, originaria di Nocera Inferiore e Pagani, entrambe in provincia di Salerno.\nDal 2004 \u00e8 legato ad Agnese, dalla quale ha avuto due figli.\nCaratteristiche tecniche.\nCresciuto come attaccante nelle giovanili della Roma, si distingue successivamente come ala o esterno offensivo, preferibilmente a destra. Alla Juventus \u00e8 stato talvolta anche chiamato, per necessit\u00e0, a ricoprire il ruolo di seconda punta e di tornante.\nCarriera.\nGiocatore.\nClub.\nGli inizi.\nDopo le giovanili con Campoleone e Albalonga, viene acquistato dalla Roma. Inizia la carriera da professionista nel Lecco, a 18 anni, giocando le prime 5 partite in carriera. L'anno successivo, a , \u00e8 titolare fisso e firma 11 reti in 31 presenze, prestazioni che gli valgono il salto di categoria.\nNel 2003 passa infatti al , compagine di Serie B, con cui gioca 19 partite in campionato segnando una rete al Pescara nella settima giornata nella partita poi vinta per 2-1, mentre in Coppa Italia gioca 5 partite segnando 2 gol, quello del vantaggio nella vittoria contro l'AlbinoLeffe per 2-0 e quello che sblocca la partita del ritorno degli ottavi di finale persa per 2-1 contro la Roma. A fine stagione ottiene la promozione in Serie A vincendo il campionato.\nNella stagione successiva gioca invece con il , sempre in Serie B, arrivando in Emilia con la formula del prestito dopo che la societ\u00e0 rosanero lo ha riscattato dalla Roma. Qui realizza 12 reti in 30 partite e una rete in due partite di Coppa Italia.\nNel 2005-2006 gioca per la prima volta in Serie A, tornato al Palermo. Dopo 3 partite di campionato e 3 di Coppa UEFA, a gennaio approda all'Udinese, con cui chiude la stagione con 6 presenze in campionato e 3 in Coppa Italia. L'anno successivo l'Udinese lo cede in prestito al Cagliari, con il quale realizza il suo primo gol nel massimo campionato che vale la vittoria per 1-0 al Sant'Elia proprio contro il Palermo il 18 novembre 2006. Chiude la stagione con 36 presenze complessive e 3 gol.\nUdinese.\nNell'estate 2007, dopo la risoluzione della compropriet\u00e0 tra Udinese e Palermo alle buste, passa in maglia bianconera, diventando titolare inamovibile dello scacchiere di Pasquale Marino. In Coppa Italia l' si ferma ai quarti di finale, eliminata dal Catania: Pepe colleziona 5 presenze e va a segno nelle due partite contro gli etnei, sia all'andata (Udinese-Catania 3-2) segnando il momentaneo 2-2 su rigore, sia al ritorno (Catania-Udinese 2-1) realizzando il gol del momentaneo vantaggio. Il 2 febbraio 2008 segna il suo primo gol con la maglia dell'Udinese in campionato, contro il Napoli al San Paolo, mettendo a segno l'unica rete dei friulani nella partita finita 3-1 per i partenopei. Chiude l'annata 2007-2008 con 33 presenze e 3 gol, l'annata 2008-2009 con 33 presenze e 4 reti, mentre il 2009-2010 con 32 presenze e 7 gol, molti dei quali avvenuti nella seconda parte di stagione.\nJuventus.\nIl 9 giugno 2010 la Juventus ne ufficializza l'acquisto dall'Udinese in prestito oneroso per quasi 2,6 milioni di euro con diritto di riscatto a favore della societ\u00e0 torinese gi\u00e0 fissato a 7,5 milioni di euro. Esordisce in bianconero il 29 luglio 2010 in Shamrock Rovers-Juventus (0-2), nell'andata del terzo turno preliminare di Europa League. Il suo primo gol lo segna alla seconda giornata di campionato il 12 settembre nella gara interna pareggiata per 3-3 contro la Sampdoria. Chiude la stagione con 42 presenze e 6 reti fra campionato, Coppa Italia e UEFA Europa League.\nIl 22 giugno 2011 la Juventus comunica di aver esercitato il diritto di opzione per l'acquisizione a titolo definitivo del giocatore, versando una somma di 7,5 milioni nelle casse dell'Udinese. Inizia la stagione 2011-2012 debuttando nel nuovo stadio della Juventus segnando contro il il gol del 2-0 su assist di Alessandro Del Piero (partita terminata 4-1). Il 6 maggio 2012 conquista lo scudetto con la maglia bianconera \u2014 il primo in carriera \u2014, chiudendo la stagione con 31 presenze in campionato e 2 in Coppa Italia, persa in finale contro il , segnando 6 gol tutti nel primo torneo. Il 26 luglio 2012 viene deferito dal procuratore federale Stefano Palazzi per omessa denuncia, nell'ambito dell'inchiesta calcioscommesse, per fatti risalenti alla sua militanza nell'Udinese, in relazione alla partita Udinese-Bari (3-3). Il 3 agosto il procuratore Palazzi avanza per il giocatore la richiesta di un anno di squalifica, ma il 10 agosto viene assolto. Nel frattempo l'11 agosto, allo Stadio Nazionale di Pechino, arriva la vittoria della sua prima Supercoppa italiana, grazie al punteggio di 4-2 sul Napoli. Il 13 agosto Palazzi presenta ricorso contro la sua assoluzione, respinto il 21 dello stesso mese dalla Corte Federale.\nLa stagione che segue, dopo aver collezionato una sola presenza in campionato (contro la Lazio il 17 novembre 2012), a causa di una lunga serie di infortuni, vince il suo secondo scudetto consecutivo dopo la vittoria per 1-0 sul Palermo del 5 maggio 2013. Si era operato il precedente 27 febbraio al muscolo semimembranoso della coscia sinistra, che gli aveva causato fastidi anche all'inizio dell'annata 2013-2014. Dopo un paio di partite con la formazione Primavera, torna in campo con la prima squadra il 18 dicembre 2013, a pi\u00f9 di un anno di distanza dall'ultima apparizione, entrando all'81' della partita di Coppa Italia vinta per 3-0 in casa contro l'. A met\u00e0 febbraio 2014 un nuovo infortunio alla coscia sinistra lo costringe a stare fuori dal campo, rendendosi disponibile per la partita del 19 aprile contro il Bologna. Il 4 maggio 2014 arriva la conquista del suo terzo scudetto consecutivo, e il giorno successivo torna in campo in campionato nella partita Juventus-Atalanta (1-0) della 36\u00aa giornata. Chiude la stagione con la terza presenza compresa la Coppa Italia, nell'ultima giornata di campionato vinta per 3-0 sul Cagliari.\nDopo una lunga assenza, dovuta a un infortunio che \u00e8 peggiorato nel tempo (lesione al muscolo flessore della coscia sinistra, degenerata in calcificazione), il 15 gennaio 2015 torna in campo giocando da titolare (per la prima volta dopo tre anni) la gara degli ottavi di Coppa Italia contro il Verona, vinta dai bianconeri per 6-1; l'ultima sua presenza risaliva al 24 settembre 2014, in campionato, nella vittoria casalinga contro il Cesena (3-0), quando gioc\u00f2 tre minuti entrando dalla panchina. Il 23 maggio torna al goal, su calcio di rigore, contro il in casa, chiudendo il risultato sul 3-1 a favore dei bianconeri. A giugno rimane svincolato. In tutto con la maglia della Juventus in cinque stagioni ha collezionato 95 presenze e 13 gol.\nChievo e Pescara.\nL'11 agosto 2015 firma per il Chievo. Esordisce con la maglia giallobl\u00f9 durante la partita di Coppa Italia persa contro la Salernitana, entrando al 37' del secondo tempo al posto di Birsa; il debutto in campionato avviene alla prima giornata, in Chievo-Lazio 4-0, sostituendo all'81' ancora Birsa. Segna il suo primo gol con i veronesi il 27 settembre, in Sassuolo-Chievo 1-1. Il 6 dicembre 2015 viene espulso per doppio giallo dopo un litigio nel finale della partita vinta col Frosinone. Il 6 gennaio 2016 segna nella gara interna contro la Roma il definitivo 3-3 su calcio di punizione: si tratta della prima rete, nella storia del calcio italiano, assegnata tramite la tecnologia di porta.\nIl 22 agosto 2016 si trasferisce al Pescara. Dopo solo 12 presenze (molte delle quali da subentrato) annuncia il ritiro al termine della stagione..\nNazionale.\nA livello di Nazionali giovanili, ha raccolto la sua prima chiamata azzurra nel 2001, con l'Under-17, in un 4-1 all'Inghilterra, esordio bagnato anche da un gol. Seguono 9 presenze nella Under-19, condite da 6 reti (una doppietta contro l'Olanda) e 13 con l'Under-20 (sempre sei gol e ancora con una doppietta, alla Svizzera). Debutta con l'Under-21 l'11 maggio 2004 in Italia-Polonia (3-1) e in 12 presenze riesce a segnare 2 gol.\nL'11 ottobre 2008, a 25 anni, esordisce in Nazionale a Sofia in Bulgaria-Italia (0-0), partita di qualificazione ai Mondiali. Il ct Marcello Lippi dopo averlo fatto esordire, lo inserisce nel gruppo e lo convoca per la Confederations Cup 2009. Fa il suo esordio nella manifestazione subentrando nella seconda partita del girone, Egitto-Italia (1-0).\nIl 1\u00ba giugno 2010 \u00e8 stato inserito nella lista definitiva dei 23 convocati per il Mondiale 2010 in Sudafrica, durante i quali scende in campo in tutte e tre le partite degli azzurri, che vengono eliminati al primo turno.\nDopo il ritiro.\nDopo una breve esperienza dirigenziale come \"team manager\" del Pescara, nel 2017 diventa procuratore sportivo con la SP Group di Pescara; tra i suoi assistiti spicca Gianluca Caprari, suo compagno proprio in Abruzzo.\nStatistiche.\nCronologia presenze e reti in nazionale.\n "}
{"id": "697663", "revid": "7077", "url": "https://it.wikipedia.org/wiki?curid=697663", "title": "Guerra dello Yom Kippur", "text": ""}
{"id": "697664", "revid": "827058", "url": "https://it.wikipedia.org/wiki?curid=697664", "title": "Muharram", "text": "Nel calendario islamico, Muharram ( \"mu\u1e25arram\") \u00e8 il primo mese dell'anno e uno dei quattro mesi sacri.\nIl primo giorno di \"muharram\" \u00e8 il capodanno islamico. \nLa festivit\u00e0 di \"muharram\" \u00e8 particolarmente sentita nel mondo sciita, che commemora la battaglia di Kerbala, nel corso della quale cadde il figlio di Al\u00ec, Husayn ibn Ali. Tale commemorazione raggiunge il suo apice il 10 del mese, giorno della \"\u02bf\u0101sh\u016br\u0101\u02be\".\nLa festivit\u00e0 di \"\u02bf\u0101sh\u016br\u0101\u02be\" viene celebrata anche in diverse parti del mondo sunnita, e in particolare in Nordafrica, dove peraltro ha una connotazione nettamente gioiosa, connessa pi\u00f9 con le festivit\u00e0 dell'inizio dell'anno che con il lutto per il nipote del Profeta.\nSono diverse le spiegazioni religiose che vengono fornite per questa celebrazione al di fuori del mondo sciita. Secondo alcuni questa festa celebrerebbe il passaggio del Mar Rosso da parte di Mos\u00e8 in fuga dal Faraone. Secondo altri, nel decimo giorno di \"muharram\" sarebbero stati creati Adamo ed Eva, il paradiso e l'inferno, la vita e la morte, il destino e la penna (il \"calamo\").\nPresso gli sciiti \u00e8 di rigore il digiuno per i primi dieci giorni di muharram, e spesso anche i sunniti celebrano la \"\u02bf\u0101sh\u016br\u0101\u02be\" con un digiuno, anche se in questo caso si tratta di un digiuno \"volontario\" e non obbligatorio come durante il Ramadan.\nSecondo alcune interpretazioni, la celebrazione di un capodanno islamico, con feste, scambi di doni ecc., \u00e8 considerata \"bid'a\" (\"innovazione non ortodossa\") o addirittura \"haram\" (\"vietata\")."}
{"id": "697665", "revid": "37401", "url": "https://it.wikipedia.org/wiki?curid=697665", "title": "Umma (disambigua)", "text": ""}
{"id": "697668", "revid": "37401", "url": "https://it.wikipedia.org/wiki?curid=697668", "title": "Umma (citt\u00e0 antica)", "text": "Umma (presso l'attuale \"Umm al-Aqarib\", provincia di Dhi Qar in Iraq) \u00e8 stata un'antica citt\u00e0 sumerica. Sui nomi sumerici e accadici di questo sito gli studiosi non sono concordi. Solo recentemente Umma \u00e8 stata identificata con il sito di Tell Jokha, meno di 7\u00a0km a nordest della localizzazione attribuitale in un primo tempo.\nStoria.\nNell'antico testo sumerico \"La discesa di Inanna negli inferi\",\nInanna dissuade i demoni degli inferi dal prendere il dio Shara, protettore di Umma, che viveva nella miseria e suggerisce che al suo posto prendano piuttosto Dumuzi, signore di Uruk, che viveva nell'opulenza dei palazzi.\nMeglio nota per il suo lungo conflitto di frontiera con Lagash, per cui dovette essere eretta una stele di pace da Meselim, poi distrutta dal re Ush, la citt\u00e0 tocc\u00f2 il massimo splendore nel 2275 a.C. circa, sotto il regno di Lugal-Zage-Si, che controllava anche Ur e Uruk. Durante la terza dinastia di Ur, Umma acquist\u00f2 una posizione egemonica sulla sua area. La maggior parte delle oltre 30.000 tavolette in caratteri cuneiformi rinvenute nel sito sono testi amministrativi ed economici di quel periodo, forniscono quindi dati circostanziati sulla vita economica di Umma e delle sue pertinenze. Il calendario di Umma, di Shulgi (circa XXI sec. a.C.) \u00e8 l'antecedente immediato del calendario babilonese e, indirettamente, del calendario ebraico successivo all'esodo. Pare che Umma sia stata abbandonata dopo la media et\u00e0 del bronzo.\nArcheologia.\n Il sito di Tell Jokha fu esplorato da William Loftus nel 1854 e da John Punnett Peters della University of Pennsylvania nel 1885. Nel primo Novecento, da scavi non autorizzati, molte tavolette di Umma, della terza dinastia di Ur comparvero nel mercato antiquario. Alla fine degli anni novanta scavi di salvataggio, connessi al progetto di un'autostrada, furono condotti a Tell Jokha dagli archeologi iracheni.\nFino ad allora Tell Jokha era stata identificata come la tributaria di Umma, Gisha (o Kissa), mentre il sito della stessa Umma era stato attribuito, 6,5\u00a0km a sudest, a Umm al-Aqarib. Qui gli scavi avevano messo in luce livelli non pi\u00f9 antichi del cosiddetto primo periodo dinastico (circa 2900-2300 a.C.), che comprendono diversi edifici monumentali, uno dei quali identificato come tempio o palazzo.\nSaccheggi.\nDurante guerra del Golfo del 2003, appena iniziati i bombardamenti della coalizione, i saccheggiatori sono calati sul sito che \u00e8 ora butterato da centinaia di pozzi e fossati abusivi, mentre le prospettive per futuri scavi e ricerche ufficiali sono seriamente compromesse. Gli scavi dei saccheggiatori coprono un'area della dimensione di 3000 campi da calcio, in varie zone dell'Iraq, secondo una relazione del giornale The Independent del 2007.\nNel 2011, il Global Heritage Network, che tiene monitorate le minacce al patrimonio culturale nei paesi emergenti, ha diffuso immagini aeree di Umma che permettono di confrontare la situazione del 2003 con quella del 2010, mostrando un suolo che in quel periodo \u00e8 stato devastato dalle trincee dei saccheggiatori per circa 1,12\u00a0km\u00b2.. Altre immagini significative sulla situazione a Umm al-Aqarib sono incluse nell'articolo di Diane Tucker sulla distruzione del patrimonio archeologico dell'Iraq. "}
{"id": "697669", "revid": "1284772", "url": "https://it.wikipedia.org/wiki?curid=697669", "title": "Zucchero Fornaciari", "text": "Annoverato fra i principali esponenti del blues in Italia, nell'arco di oltre trent'anni di carriera ha riscosso un ragguardevole successo commerciale, vendendo pi\u00f9 di 60 milioni di dischi tra album e singoli; le sue tourn\u00e9e mondiali e le frequenti collaborazioni con artisti affermati a livello internazionalequali Luciano Pavarotti, Andrea Bocelli, Eric Clapton, Joe Cocker, Miles Davis, B.B. King, Sting e Paul Younghanno contribuito in misura considerevole a estendere la sua popolarit\u00e0 oltre i confini italiani.\nSotto il profilo stilistico, la produzione musicale del cantautore emiliano \u00e8 caratterizzata da una sintesi originale della tradizione melodica mediterranea con elementi derivati dal blues, dal gospel e dal soul, generi tipici del sud degli Stati Uniti d'America.\nIl suo lavoro gli ha fruttato numerosi riconoscimenti, tra cui il Premio Tenco alla carriera, due World Music Awards, sei IFPI Platinum Europe Awards, una candidatura ai Grammy e l'onorificenza di commendatore dell'Ordine al merito della Repubblica Italiana.\nBiografia.\nAdelmo Fornaciari \u00e8 nato a Reggio Emilia, pi\u00f9 precisamente nella frazione (poi quartiere periferico) di Roncocesi, il 25 settembre 1955, da Giuseppe Fornaciari (?-1997) e Rina Bondavalli (1929-2001). Lo pseudonimo Zucchero deriva dal soprannome datogli da una maestra delle elementari.\nCresciuto in una realt\u00e0 rurale di provincia, fu tesserato dalla societ\u00e0 calcistica della come portiere nella squadra dei pulcini. Nel 1968 la famiglia si trasfer\u00ec da Roncocesi a Forte dei Marmi, dove Adelmo frequent\u00f2 la scuola media inferiore. Tre anni pi\u00f9 tardi, nel 1971, la famiglia Fornaciari si trasfer\u00ec nuovamente, questa volta ad Avenza, un quartiere di Carrara, dove il Adelmo frequent\u00f2 l'I.T.I.S. \"Galileo Galilei\".\nDiplomato come perito elettronico, la sua grande passione per gli animali lo spinse ad iscriversi all'universit\u00e0 nella facolt\u00e0 di veterinaria; dopo aver superato trentanove esami su cinquantuno abbandon\u00f2 gli studi per dedicarsi alla musica. A insegnargli i primi rudimenti di chitarra fu un suo compagno di universit\u00e0 statunitense. Durante la lunga gavetta svolse vari lavori tra i quali il tornitore, il salumiere e il fornaio.\n1968-1981: Gli inizi e la vittoria al Festival di Castrocaro.\nTra il 1968 e il 1978 suon\u00f2 con alcuni gruppi: \"I Duca\" (1968), primo gruppo da lui fondato, il trio \"Amici del mare\" (1971), che collaborarono come coristi al 45 giri \"Vorrei volare/Risposta non c'\u00e8\" di \"Paolo Barberi e il Piano Verticale\", esordio assoluto in sala d'incisione, \"I Monatti\", \"Le Nuove Luci\" (\"Juanita/Canto di maggio\", City, c 6256), \"Sugar &amp; Daniel\", \"I Decals\" (\"Un'ora\", Atlas Records, AT 075) e \"Sugar &amp; Candies\" (\"Voulez vous danser/My Woman\", Up 10019, \"Mi vida/Something in My Life\", Up 10024, e \"Donna o bambina/Marylou\", Harmony H 6069). Di queste canzoni riprese in seguito alcuni versi di \"Juanita\", nel ritornello di \"Quasi quasi\" (in \"Zucchero &amp; The Randy Jackson Band\") e \"My Woman\", con un testo in italiano e il titolo cambiato in \"Bambino io, bambino tu\" (in \"Blue's\").\nNel 1979 scrisse la musica della canzone \"Il gallo\", per l'album del cantautore Rinaldo Del Monte e \"Tutto di te\" per Fred Bongusto. Nel 1980 form\u00f2 la band \"Taxi\" e nel 1981, anno di nascita della primogenita Alice, si classific\u00f2 primo al Festival di Castrocaro con il brano \"Canto te\", a pari merito con Fiordaliso. La sua prima collaborazione importante fu con Michele Pecora, insieme al quale realizz\u00f2 il brano di grande successo \"Te ne vai\".\nZucchero ha ripercorso tutti gli avvenimenti pi\u00f9 significativi della sua infanzia e adolescenza, che sono stati spesso fonte di ispirazione per le sue canzoni, nel libro autobiografico \"Il suono della domenica - Il romanzo della mia vita\" del 2011.\n1982-1986: Festival di Sanremo, primi album e l'inizio del successo.\nNel 1982 esord\u00ec al Festival di Sanremo, presentando la canzone \"Una notte che vola via\", con la quale giunse penultimo in finale davanti a Vasco Rossi, ultimo con \"Vado al massimo\", e anche come produttore del brano \"Lisa\", cantato da Stefano Sani.\nL'anno successivo partecip\u00f2 per la seconda volta al Festival dei Fiori nel 1983, col brano \"Nuvola\", ammesso alla fase finale, ma che non ebbe successo. Fu inoltre autore della seconda canzone classificata, \"Volevo dirti\", cantata da Donatella Milani e di altri tre brani della rassegna. Nello stesso anno, pochi mesi prima della nascita della seconda figlia Irene Fornaciari, pubblic\u00f2 il suo album d'esordio \"Un po' di Zucchero\", deludente dal punto di vista commerciale e lontano dal genere ricercato, in quanto realizzato in parziale compromesso con la casa discografica PolyGram.\nDeluso dalla sua situazione artistica, nel 1984 decise di imprimere un importante cambiamento alla sua carriera recandosi in California. A San Francisco conobbe Corrado Rustici, suo futuro produttore, e registr\u00f2 le basi per un nuovo disco, orientandosi verso sonorit\u00e0 pi\u00f9 internazionali: il soul e il blues. Ne scatur\u00ec, nel 1985, il secondo album \"Zucchero &amp; The Randy Jackson Band\", con testi di Mogol e Alberto Salerno, anticipato dal singolo \"Donne\". La canzone, con la quale Zucchero partecip\u00f2 per la terza volta a Sanremo, divenne un tormentone nonostante fosse stata inizialmente attaccata dalla critica e ignorata dalle giurie, classificandosi in penultima posizione.\nNel 1986, dopo aver partecipato per la quarta e ultima volta al Festival di Sanremo col brano \"Canzone triste\", piazzatosi alla ventunesima e penultima posizione come l'anno prima, cominci\u00f2 a lavorare con il produttore Michele Torpedine. Quest'ultimo credette nel cantante, concedendogli una nuova occasione dopo il parziale insuccesso dei primi due album. Venne cos\u00ec concepito l'album \"Rispetto\" che, pregno di atmosfere e sonorit\u00e0 rhythm and blues, segn\u00f2 la svolta della carriera di Zucchero.\nRisalgono a quest'epoca la collaborazione con Gino Paoli, che scrisse il testo di \"Come il sole all'improvviso\" e fu ospite nel \"Rispetto Tour\", e la frequentazione di Zucchero con il gi\u00e0 affermato rocker Vasco Rossi, tramite il produttore di quest'ultimo: Guido Elmi.\n1987-1994: La consacrazione e i primi tour internazionali.\nNel 1987 venne pubblicato \"Blue's\", con cui Zucchero raggiunse un ragguardevole livello di popolarit\u00e0 e di vendite con oltre copie in Italia. Fra i brani pi\u00f9 noti di questo periodo: \"Con le mani\" e \"Hey Man\" (testi di Gino Paoli), \"Senza una donna\", poi divenuto il suo pi\u00f9 grande successo internazionale, \"Dune Mosse\", \"Pippo\", \"Non ti sopporto pi\u00f9\" e \"Solo una sana e consapevole libidine salva il giovane dallo stress e dall'Azione Cattolica\".\nL'album \"Blue's\" vinse il Festivalbar 1987. Nel conseguente \"Blue's Tour\" tenne tre concerti con Joe Cocker, durante i quali i due cantarono insieme una versione del brano \"With a Little Help from My Friends\". Contemporaneamente al raggiungimento delle prime grandi soddisfazioni dal punto di vista musicale, tuttavia, Zucchero visse un profondo stato di depressione dovuta all'imminente separazione dalla prima moglie Angela Figli\u00e8.\nNel 1988 suon\u00f2 alla \"Fiera internazionale del disco\" di Cannes che contribu\u00ec a lanciarlo nel mercato estero e inizi\u00f2 il suo primo tour europeo, lo \"European Tour '88\".\nNell'album di Gino Paoli, \"L'ufficio delle cose perdute\" fu incluso il brano \"Hey Ma\" firmato da Zucchero. In aprile incontr\u00f2 a New York Miles Davis, col quale incise una nuova versione di \"Dune mosse\", pubblicata solo anni pi\u00f9 tardi, in \"Zu &amp; Co.\" In quell'occasione il musicista americano, rimasto colpito dalla canzone, propose di aggiungere una parte jazz alla tromba. Nel novembre successivo usc\u00ec \"Snack Bar Budapest Original Movie Soundtrack\", la colonna sonora del film \"Snack Bar Budapest\" di Tinto Brass, firmata da Zucchero.\nIl successo di Zucchero venne confermato dall'album \"Oro, incenso e birra\", uscito nel giugno 1989. L'album, con oltre di copie vendute nel mondo, di cui oltre copie solo in Italia, rimase per sette anni l'album italiano pi\u00f9 venduto nel mondo, superato poi da \"Romanza\" di Andrea Bocelli. Il disco contiene alcune delle canzoni rimaste tra le pi\u00f9 popolari di sempre dell'artista: \"Diavolo in me\", \"Overdose (d'amore)\", \"Madre dolcissima\" e \"Diamante\", con testo di Francesco De Gregori, dedicata alla nonna di Zucchero.\nNell'estate del 1989 Zucchero intraprese la prima parte dell\"'Oro, Incenso e Birra Tour\". Da menzionare i concerti di Viareggio e Rimini con ospiti Joe Cocker e Miles Davis, dell'Arena di Verona, cui parteciparono Ray Charles e Dee Dee Bridgewater, e dell'Ex mattatoio di Roma, con Eric Clapton, Paul Young e Clarence Clemons, registrato e trasmesso l'anno successivo in prima serata su Italia 1 in uno speciale presentato da Red Ronnie. \nCharles, dopo l'esibizione di Verona, disse del bluesman italiano:\nDa allora, oltre a confermarsi come uno dei maggiori esponenti della musica leggera italiana, Zucchero intraprese una ricorrente opera di collaborazione con diversi colleghi.\nAl Festivalbar 1989 venne premiato con il \"Premio Speciale Europa\".\nIl 1989 si chiuse con un progetto nato con spirito goliardico: il 31 dicembre, durante una vacanza sulle Dolomiti Ampezzane, Zucchero form\u00f2, insieme a Dodi Battaglia, Fio Zanotti, Maurizio Vandelli, Michele Torpedine e Umbi Maggi, quella che poi si trasform\u00f2 in una vera e propria formazione musicale, Adelmo e i suoi Sorapis, che pubblic\u00f2 quattro anni dopo l'album \"Walzer d'un Blues\" (1993), inciso in soli nove giorni del 1989 negli studi di registrazione del bassista Maggi.\nNel 1990 cominci\u00f2 la seconda parte del tour con ventotto date a supporto di Eric Clapton, di cui dodici consecutive svolte alla Royal Albert Hall di Londra. In concomitanza della terza e ultima parte della tourn\u00e9e, usc\u00ec la raccolta \"Zucchero Sings His Hits in English\", destinata al mercato internazionale.\nZucchero risult\u00f2 poi il primo artista occidentale ad esibirsi al Cremlino di Mosca dopo la caduta del muro di Berlino, dove tenne due esibizioni consecutive, l'8 e il 9 dicembre 1990. Dal secondo concerto, conclusivo dell'intera tourn\u00e9e e che venne trasmesso in diretta televisiva mondiale dalla Rai, fu ricavato \"Live at the Kremlin\", pubblicato nel novembre successivo.\nNel 1991 usc\u00ec il singolo \"Senza una donna (Without a Woman)\" cantato con Paul Young, che risulta la canzone pi\u00f9 conosciuta e di maggiore successo di Zucchero in ambito internazionale, nonch\u00e9 l'unico singolo di un cantante italiano ad aver raggiunto la vetta della Eurochart Hot 100 Singles, oltre a \"Blue (Da Ba Dee)\" degli Eiffel 65, dal 1965. Partecip\u00f2, poi, duettando con Sting, conosciuto l'anno prima, al \"Gran premio internazionale della televisione\" e al tour promozionale dell'ultimo album del cantante britannico, \"The Soul Cages\", in cui \u00e8 contenuta la versione italiana di \"Mad About You\", \"Muoio per te\", con testo di Zucchero.\nNel 1992, unico italiano invitato, partecip\u00f2 al Freddie Mercury Tribute Concert, interpretando il brano \"Las palabras de amor (The Words of Love)\" insieme ai Queen, in memoria del cantante della band scomparso: da quel momento inizi\u00f2 la collaborazione musicale e l'amicizia con il chitarrista Brian May. Il 1992 fu anche l'anno in cui incise \"Miserere\" in duetto con Luciano Pavarotti. Per la parte di tenore nei provini del disco omonimo, Michele Torpedine chiam\u00f2 il giovane e ancora sconosciuto Andrea Bocelli, che venne cos\u00ec lanciato dalla collaborazione con lo stesso Zucchero nel panorama internazionale, mentre tra i coristi presenzi\u00f2 la giovanissima Giorgia Todrani, alle prime esperienze in sala d'incisione. Inizialmente riluttante, Pavarotti si convinse ad accettare dopo aver ascoltato il provino di Bocelli. Il duetto tra un cantante di musica commerciale ed un tenore lirico rappresent\u00f2 una novit\u00e0 assoluta alla quale seguirono altri duetti, con l'ideazione del Pavarotti &amp; Friends, nato da questa collaborazione tra i due artisti. Il 14 novembre fu ospite del primo raduno del fan club di Luciano Ligabue all'Italghisa durante il \"Neverending Tour\".\nIl 1993 vide Zucchero impegnato ne \"L'Urlo Tour Europa Italia\", in seguito al quale fu pubblicato l'album \"Walzer d'un Blues\", scritto quattro anni prima con i Sorapis. Nel 1994, unico italiano, partecip\u00f2 a Woodstock '94 grazie al suo nuovo manager Miles Copeland, e la versione live di \"Mama\" venne inclusa nel doppio CD dell'evento. Successivamente Zucchero contribu\u00ec a lanciare definitivamente Andrea Bocelli con l'uscita del primo disco del tenore, intitolato \"Il mare calmo della sera\", in cui Zucchero compare come coautore del brano omonimo e autore di \"Rapsodia\".\n1995-2008: L'apice della carriera musicale.\nNel 1995 venne pubblicato l'album \"Spirito DiVino\" che, trainato dai singoli \"X colpa di chi?\", \"Cos\u00ec celeste\", e \"Il volo\", vendette pi\u00f9 di copie, met\u00e0 delle quali in Italia. Invitato da Dan Aykroyd, si esib\u00ec alla House of Blues in una serata di gala per la celebrazione del 46\u00ba compleanno di John Belushi, accompagnato dalla The Blues Brothers Band. Durante l'esecuzione Jim Belushi e Dan Aykroyd vestirono i panni dei Blues Brothers. Vinse il premio come miglior album dell'anno al Festivalbar 1995, poco prima di partire per la sua prima tourn\u00e9e intercontinentale: lo \"Spirito DiVino Tour Mondiale\".\nNel 1996 usc\u00ec \"The Best of Zucchero Sugar Fornaciari's Greatest Hits\" che, anticipato dal singolo \"Menta e rosmarino\", nel cui video recitarono Mietta e Natalia Estrada, raggiunse i di copie nel mondo. L'anno dopo usc\u00ec una nuova versione della raccolta che include la reinterpretazione di \"Va, pensiero\" da parte di Zucchero e Mino Vergnaghi.\nSempre nel 1996 collabor\u00f2 nuovamente con Andrea Bocelli. Il tenore incluse, infatti, \"Rapsodia\" e \"Il mare calmo della sera\" nell'album \"Romanza\", che, vendendo oltre venti milioni di copie, risulta l'album italiano pi\u00f9 venduto nel mondo, avendo superato il precedente primato di \"Oro, incenso e birra\".\nPart\u00ec poi il \"The Best of Tour\". Importanti furono le date di Brunico, in diretta televisiva su un palco a 2000 metri di altitudine, e quella al \"Paradiso\" di Amsterdam. Prima dell'uscita del \"Best of\", Zucchero fu il primo artista italiano ad apparire su \"The Faber Companion to 20th Century Popular Music\", la pi\u00f9 autorevole enciclopedia di musica moderna del ventesimo secolo. Fu anche l'unico italiano, insieme a Edoardo Bennato (1976 e 1992), ai Litfiba (1991) e Luciano Ligabue (1992), a partecipare al Montreux Jazz Festival, esibendosi dopo Little Richard.\nNel 1997, in occasione della Mostra del cinema di Venezia si esib\u00ec con G\u00e9rard Depardieu cantando il brano \"Un piccolo aiuto,\" che in Francia venne pubblicato come singolo e i cui proventi furono devoluti in beneficenza alla fondazione per la ricerca e la prevenzione dell'AIDS. Nello stesso anno collabor\u00f2 nuovamente con B.B. King incidendo un duetto nel brano \"Let the Good Times Roll\" incluso nell'album \"Deuces Wild\" del bluesman. In campo cinematografico, partecip\u00f2 alla colonna sonora del film \"Il mistero del principe Valiant\", nel duetto con Alannah Myles nel brano \"What Are We Waiting For\", e al doppiaggio del film d'animazione musicale \"La banda del rock - I musicanti di Brema\".\nNel 1998, invitato da Luciano Pavarotti, si esib\u00ec a New York in occasione dei Grammy Award cantando \"Va, pensiero\". Invitato da Roman Pola\u0144ski e affiancato da Vangelis e da una grande orchestra, si esib\u00ec, poi, al \"Cinemusic International Festival\" di Gstaad. L'album di inediti successivo fu \"Bluesugar\" che, dedicato al terzo figlio Blue, conferm\u00f2 la popolarit\u00e0 dell'artista anche grazie ai singoli \"Blu\", \"Puro amore\" e \"You Make Me Feel Loved\".\nNel 1999 si svolse il \"Bluesugar World Tour Mondiale\" che, con centotrentuno date, comprensive della partecipazione al Night of the Proms, prima volta per Zucchero, risulta essere il secondo tour pi\u00f9 lungo del cantante. Contemporaneamente venne pubblicata la raccolta \"Overdose d'amore/The Ballads\" che include il brano \"Muoio per te\" in duetto con Sting.\nInvitato da Bono, partecip\u00f2 ai concerti benefici \"NetAid\" di Londra (Wembley Stadium), Ginevra (Palais des Nations) e New Jersey (Giants Stadium), dove Zucchero esegu\u00ec \"Il volo\", accompagn\u00f2 con la chitarra Bono nel brano \"One\" e, con i vari ospiti, esegu\u00ec il brano \"New Day\".\nNel 2000, anno di pausa per la scrittura del nuovo album di inediti, venne invitato per suonare alla partita d'addio di Lothar Matth\u00e4us, all'evento Faber, amico fragile in memoria dell'appena scomparso Fabrizio De Andr\u00e9, dove per l'occasione esegu\u00ec \"Ho visto Nina volare\" e alla registrazione dell'album live \"Moment of Glory\" degli Scorpions, duettando con Klaus Meine nel brano \"Send Me an Angel\".\nNel 2001 fu al Festival di Sanremo come coautore di due brani: \"Luce (tramonti a nord est)\" co-scritta e cantata da Elisa e \"Di sole e d'azzurro\" cantata da Giorgia: le due canzoni si classificarono rispettivamente prima e seconda.\nQuello stesso anno usc\u00ec l'album \"Shake\" che, trainato da \"Baila\" e contenente la collaborazione con il bluesman John Lee Hooker, vendette copie solo in prevendita. Ragguardevole successo ebbero anche i duetti con i Man\u00e1 in \"Baila Morena\" e \"Eres mi religi\u00f3n\", contenuto in \"Revoluci\u00f3n de amor\". Fu poi ospite al gala per il FIFA World Player of the Year di Zurigo.\nNel 2002 \"Shake\" vinse il Festivalbar 2002. Venne poi pubblicato \"Veleno\", album di Mina, che include il brano \"Succhiando l'uva\" scritto da Fornaciari. Usc\u00ec al cinema il cartoon Spirit - Cavallo selvaggio, la cui colonna sonora italiana \u00e8 cantata da Zucchero, che tradusse i testi della versione originale di Bryan Adams. Contemporaneamente si svolse lo \"Zucchero Shake Tour\", che si protrasse fino all'anno successivo. Il 29 novembre 2003 partecip\u00f2 al primo 46664 a Citt\u00e0 del Capo.\nNel 2004 venne pubblicata la raccolta \"Zu &amp; Co.\", contenente tutti i principali duetti svolti sino a quel punto della carriera. Le canzoni incluse, ad eccezione dei due inediti \"Il grande Baboomba\", singolo di lancio del disco e vincitore del Festivalbar 2004, e la cover \"Indaco dagli occhi del cielo\", sono vecchi successi riarrangiati e interpretati con vari artisti internazionali. Ai cori, ad affiancare la giovane Elaine Jackson, torn\u00f2 per un'ultima collaborazione Lisa Hunt, storica corista di Fornaciari. Per presentare il nuovo lavoro, Zucchero scelse la Royal Albert Hall come location per quella che divent\u00f2 la data zero dello \"Zu &amp; Co. Tour\", alla quale parteciparono diversi tra gli artisti accreditati in \"Zu &amp; Co.\". Durante il tour si aggiunsero anche le partecipazioni al Night of the Proms, alle edizioni di quell'anno e del successivo, e al \"BBC a Beautiful Day\". \nNel 2005 \"Zu &amp; Co.\" venne pubblicato negli Stati Uniti, debuttando al numero 85 della Top 200 di Billboard e raggiungendo le copie vendute negli USA, grazie anche alla distribuzione nei locali della catena Starbucks. In luglio 2005 partecip\u00f2 al Live 8 di Roma e Parigi. Divent\u00f2, poi, il primo artista italiano ad avere l'intera discografia pubblicata sul nuovo supporto fonografico superaudio CD. Il 1\u00ba ottobre 2005, al raduno del Fan Club, avvenne la reunion dello storico gruppo \"Le Nuove Luci\", in cui Zucchero milit\u00f2 in giovent\u00f9. Poco tempo dopo la serie di concerti 46664, a cui Zucchero prese nuovamente parte, i Queen decisero di ricominciare il lavoro in studio dopo quindici anni dalla morte di Freddie Mercury. Brian May, che si era messo alla ricerca di una nuova voce per la band, scelse in prima battuta il bluesman italiano, che rifiut\u00f2.\nIl 6 giugno 2006, dopo un anno passato a scrivere il nuovo album, Zucchero venne insignito dell'onorificenza di Commendatore dal Presidente della Repubblica Carlo Azeglio Ciampi.\nNel settembre 2006 venne pubblicato \"Fly\" che, con molte ballate e collaborazioni d'autore con artisti come Ivano Fossati e Jovanotti, rappresent\u00f2 una svolta pop rispetto ai dischi precedenti. Particolare successo ottennero il singolo di lancio \"Bacco perbacco\" e i successivi \"Occhi\" e \"Un kilo\". In Francia usc\u00ec \"Les Bronz\u00e9s 3\", terzo capitolo della popolare saga francese. Il brano principale della colonna sonora \u00e8 \"Baila\", nella versione cantata con i Man\u00e1, che raggiunse il vertice della classifica francese per quattro settimane, a cinque anni dalla pubblicazione. Quell'anno partecip\u00f2, inoltre, alla Mostra del Cinema di Venezia, all'evento 46664 e fu nominato ai 49\u00ba Grammy Awards nella categoria \"Traditional R&amp;B Vocal\" per la versione di \"You Are so Beautiful\" inclusa nel nuovo disco di Sam Moore.\nNel 2007 si svolse il \"Fly World Tour\", durante il quale divent\u00f2 il primo artista a cantare all'Arena di Verona per tre serate consecutive. Il tour fu preceduto dalla partecipazione al concerto per i 50 anni dell'Unione europea a Bruxelles e all'evento di Ginevra per la vittoria di Alinghi all'America's Cup 2007. Nell'ottobre 2007 il singolo \"Wonderful Life\" anticip\u00f2 la raccolta \"All the Best\", pubblicata il 23 novembre 2007 in occasione dei venticinque anni di carriera.\nIl 14 giugno 2008, all'interno dell\"'All the Best World Tour\", tenne un concerto allo Stadio San Siro di Milano, trasformandolo in un grande teatro all'aperto, davanti a circa spettatori e in diretta televisiva nazionale. Durante il concerto Zucchero dedic\u00f2 uno speciale tributo all'amico Luciano Pavarotti, scomparso pochi mesi prima, duettando virtualmente con lui sulle note di \"Miserere\", esperienza che si ripet\u00e9 in ottobre all'evento \"Salute Petra\" e in molti dei successivi concerti. Partecip\u00f2 inoltre alle celebrazioni del 46664 per il 90\u00ba compleanno di Nelson Mandela ad Hyde Park.\nIl 24 ottobre 2008 venne pubblicata \"Una carezza\", canzone composta in memoria della madre Rina. Il brano anticip\u00f2 \"Live in Italy\", contenente le registrazioni di uno dei tre concerti all'Arena di Verona di settembre 2007 per il \"Fly World Tour\" e di quello allo stadio di San Siro di giugno 2008 per l\"'All the Best World Tour\", oltre ad alcune cover inedite. Durante il mese di dicembre 2008 si svolse il \"Live in Italy Tour\" che, con i due tour precedenti, chiuse una serie di oltre duecento concerti in due anni.\n2009-2014: Il concept album \"Chocabeck\" e la parentesi cubana.\nIl 19 febbraio 2009 fu ospite al Festival di Sanremo insieme ai Sorapis con la figlia Irene Fornaciari, in gara con il brano \"Spiove il sole\". Il 21 aprile 2009, a seguito del terremoto dell'Aquila, partecip\u00f2 alla registrazione del singolo \"Domani 21/04.2009\". Il 4 giugno 2009, unico artista italiano, partecip\u00f2 al Nelson Mandela International Day a New York.\nIl 19 agosto 2009 partecip\u00f2, in veste di ideatore e realizzatore, al Concerto per Viareggio allo Stadio Torquato Bresciani.\nIl 14 febbraio 2010 ricevette a Novellara dai Nomadi il premio \"XVIII Tributo ad Augusto\" nell'ambito dell'annuale \"NomadIncontro\". A ottobre 2010 partecip\u00f2 a \"Raccontiraccolti\" dei Nomadi, dove duett\u00f2 con Danilo Sacco nella reinterpretazione di \"Hey Man\". Il 3 novembre 2010 pubblic\u00f2 l'undicesimo album in studio \"Chocabeck\". Anticipato dal singolo \"\u00c8 un peccato morir\", il disco fu scritto come \"concept album\": rappresenta una domenica dall'alba al tramonto di un immaginario paese della \"bassa\" Pianura Padana.\nIl 22 aprile 2011, insieme a Irene Fornaciari, prese parte al programma televisivo musicale \"Due\". Il 7 maggio 2011 part\u00ec il \"Chocabeck World Tour\" che, con centoventicinque concerti complessivi, dur\u00f2 oltre un anno.\nIl 1\u00ba giugno 2011 cant\u00f2 \"Un soffio caldo\" e \"Miserere\" al programma \"Arena di Verona, lo spettacolo sta per iniziare\". Il 16 settembre 2011 prese parte alla prima puntata del programma televisivo \"I migliori anni\", eseguendo \"Diamante\", \"Chocabeck\" e \"Vedo nero\".\nL'8 novembre 2011 venne pubblicato il libro autobiografico \"Il suono della domenica - Il romanzo della mia vita\", edito da Mondadori, presentato a \"Che tempo che fa\" il 18 dicembre.\nIl 20 dicembre 2011 venne trasmesso in diretta su Rai 2 il concerto \"Il suono della domenica - Welcome Home Delmo!\"\nIl 23 gennaio 2012, insieme a Fiorella Mannoia, Zucchero prese parte all'ultima esibizione televisiva di Ivano Fossati a \"Che tempo che fa\". A seguito del Terremoto dell'Emilia del 2012, ader\u00ec al Concerto per l'Emilia, una settimana prima dell'ultima data del \"Chocabeck World Tour\", e all'evento benefico Italia Loves Emilia.\nL'8 dicembre 2012, all'Avana, present\u00f2 il disco \"La sesi\u00f3n cubana\" con un concerto gratuito presso il parco dell'Istituto Superiore delle Arti a cui assistettero persone, organizzato in collaborazione con il Ministero della Cultura, l'Istituto Cubano della Musica, l'Universit\u00e0 delle Arti e l'Ambasciata Italiana. L'evento viene ritenuto il secondo pi\u00f9 grande concerto mai tenuto da un cantante straniero nella Cuba sotto embargo, superato solo dai Rolling Stones con l'evento \"Havana Moon\" del 2016.\nL'album, registrato interamente a Cuba, pubblicato il 20 novembre 2012 e anticipato dal singolo \"Guantanamera (Guajira)\", rappresent\u00f2 una sperimentazione.\nIl 4 marzo 2013, Zucchero si esib\u00ec in Piazza Maggiore a Bologna, sul sagrato della Basilica di San Petronio, accompagnato da Cheryl Porter e il suo coro gospel, nel brano \"Ave Maria mo morro\", durante il concerto-tributo in onore di Lucio Dalla, a un anno dalla sua scomparsa. Per l'occasione il bluesman emiliano riscrisse il testo del brano in italiano con al suo interno alcuni frammenti di una poesia di Gabriele Moreno Locatelli. Questa versione del brano, contenuto in forma originale ne \"La sesi\u00f3n cubana\", non venne incisa. Il 5 aprile 2013 part\u00ec \"La sesi\u00f3n cubana World Tour\". In maggio partecip\u00f2 al RadioItaliaLive - Il concerto.\nNell'autunno 2013 incise con i 2Cellos \"Il libro dell'amore\", cover del brano \"The Book of Love\" di Peter Gabriel, il cui testo fu scritto da Zucchero stesso, e che venne inclusa nell'album \"In2ition\".\nIl 1\u00ba novembre 2013 venne pubblicato il singolo \"Quale senso abbiamo noi\", unico estratto dall'album live \"Una rosa blanca\", uscito il 3 dicembre 2013 e contenente la registrazione audio e video del concerto tenuto a Cuba l'anno precedente.\nNel marzo 2014 ebbe inizio l\"'Americana Tour\", con trentotto concerti tra Canada e Stati Uniti. La data pi\u00f9 rappresentativa fu quella del 23 aprile 2014 al Madison Square Garden di New York, con ospiti come Sting, Elisa, Fiorella Mannoia, Fher dei Man\u00e1, Jovanotti, Chris Botti, Sam Moore, Andrea Griminelli, Irene Fornaciari e un coro gospel.\nFacendo seguito alla serie di concerti del cantante in occasione del Night of the Proms 2014, il 14 novembre 2014, solo in Germania, fu pubblicata la raccolta \"Night of the Proms 2014 Limited Edition\", contenente \"All the Best\" e \"Zu &amp; Co.\"\n2015-2022: Il ritorno al blues e nuove sperimentazioni.\nIn concomitanza con la registrazione del nuovo album in studio, per il quale Bono anticip\u00f2 un proprio contributo in un'intervista concessa alla CNN all'inizio di dicembre 2015, notizia poi confermata pochi giorni dopo da Zucchero stesso, le collaborazioni del cantante emiliano con colleghi internazionali continuarono. Il 26 giugno 2015 venne pubblicato il duetto \"Un Zombie a la Intemperie\" con il cantante spagnolo Alejandro Sanz, poi eseguita live a Madrid l'8 settembre in occasione di una data del tour del cantante spagnolo. Il 5 settembre Zucchero si esib\u00ec in un duetto improvvisato con Bono sulle note di \"I Still Haven't Found What I'm Looking For\" durante la seconda delle due date italiane del tour \"Innocence + Experience Tour\" degli U2 al Pala Alpitour.\nIl 3 ottobre 2015 prese parte all'evento solidale \"Voices for Refugees\", tenutosi a Vienna in favore delle popolazioni rifugiate giunte in Europa in numero crescente negli ultimi anni.\nDal 23 ottobre 2015 fu ospite nel tour di Marco Borsato per sei serate allo Ziggo Dome.\nIl 17 marzo 2016, in concomitanza con il ritorno live in occasione della manifestazione Night of the Proms 2016, annunci\u00f2 il titolo del suo successivo album \u2013 \"Black Cat\" \u2013 e la relativa data di uscita internazionale: 29 aprile 2016. Il 24 e 25 marzo 2016 vennero pubblicati i singoli di lancio \"Partigiano reggiano\" e \"Voci\", rispettivamente per il mercato italiano e per quello internazionale. Dal 21 maggio al 5 giugno 2016 condusse il programma radiofonico \"Hit Parade\" su Radio 2. Il 24 maggio fu il primo cantante italiano a essere ospite della trasmissione inglese \"Later... with Jools Holland\" in onda su BBC Two per la promozione del nuovo album. A fine maggio Zucchero part\u00ec per il Giappone, dove successivamente \"Black Cat\" fu pubblicato con una versione di \"Ti voglio sposare\" in duetto con il chitarrista nipponico Tomoyasu Hotei. Il 17 giugno venne pubblicato \"13 buone ragioni\", presentato live ai due eventi estivi Wind Music Awards 2016 e Coca-Cola Summer Festival. Contemporaneamente al tour promozionale nelle principali televisioni e radio europee, partecip\u00f2 al concerto del 2 luglio a Zagabria dei 2Cellos. Il 9 settembre partecip\u00f2 al \"Celebrity Fight Night\" duettando con Andrea Bocelli. Il 10 settembre and\u00f2 in onda su Rai 1 lo speciale a lui dedicato \"Zucchero partigiano reggiano\" con alcuni importanti ospiti del mondo della musica e dello spettacolo. Il 16 settembre part\u00ec dall'Arena di Verona il \"Black Cat World Tour\" con un \"residency show\" che venne poi riproposto nelle tourn\u00e9e successive. Il 25 novembre venne pubblicato \"Black Cat Deluxe Edition\".\nIl 10 febbraio 2017 vennero annunciati ulteriori concerti del bluesman reggiano all'Arena di Verona in programma a settembre, per un totale di ventidue in un anno, di cui undici consecutivi. Tali date gli permisero di superare Luciano Ligabue, che ne tenne dieci nel 2009, e il proprio precedente primato di sette date del \"Chocabeck World Tour\". L'11 febbraio torn\u00f2 al Festival di Sanremo 2017, per la prima volta in veste di ospite. Il 14 aprile venne pubblicato \"Black Cat Live\". Il 6 giugno 2017 partecip\u00f2 ai Wind Music Awards 2017 e il 6 settembre all'evento \"Luciano Pavarotti \u2013 10th Anniversary\".\nIn ottobre 2017 il singolo \"Un'altra storia\" anticip\u00f2 la raccolta \"Wanted (The Best Collection)\", pubblicata il 3 novembre. Il 14 novembre 2017 and\u00f2 in onda su Canale 5 il programma televisivo \"Zucchero \u2013 Wanted Tutta un'altra storia\", che trasmise uno dei cinque concerti italiani di settembre 2017. Il 21 dicembre fu ospite del programma \"Panariello sotto l'albero\".\nAnnunciato il 17 novembre 2017, a febbraio 2018 part\u00ec il \"Wanted - Un'altra storia Tour\" in programma nelle principali citt\u00e0 italiane. Il 2 marzo venne pubblicato il doppio vinile \"Wanted - Duets &amp; Rarities\". In estate il tour si concluse con partecipazioni a eventi internazionali, ai Wind Music Awards 2018, e a concerti ricercati, come il British Summer Time, insieme a Eric Clapton, Carlos Santana e Steve Winwood, e i due concerti in Piazza San Marco a Venezia. In autunno ricevette il Premio Tenco 2018 alla carriera esibendosi alla \"42\u00ba Rassegna della canzone d'autore\" e partecip\u00f2 come ospite a due concerti europei di Tomoyasu Hotei.\nIl 1\u00ba gennaio 2019 and\u00f2 in onda su Rai 2 il documentario \"Zucchero: una notte a Venezia\", con aneddoti e interviste a completare il resoconto dei concerti in piazza San Marco. Il 3 gennaio si esib\u00ec per la prima volta in carriera in Oman, nella capitale Mascate, per l'evento \"Zucchero \u2013 King of Blues\". In marzo fu ospite di Antonello Venditti per il primo dei due concerti \"Venditti &amp; Friends\", e di Francesco De Gregori per uno degli spettacoli del tour \"Off the Record\". Dopo i concerti gi\u00e0 comunicati di Londra, in aprile vennero annunciati nuovi show all'Arena di Verona per il 2020, in vista del nuovo album in studio. Il 14 giugno fu pubblicato \"Oro, incenso e birra 30th Anniversary\", una versione celebrativa per i trent'anni dalla prima uscita dell'album. Il 4 ottobre venne pubblicato \"Freedom\", primo singolo estratto da \"D.O.C.\", quattordicesimo album in studio del cantante, in uscita l'8 novembre. Il 20 novembre e il 9 dicembre partecip\u00f2 rispettivamente ai concerti benefici \"Griminelli &amp; Friends\" a Reggio Emilia e \"Rainforest Fund 30th Anniversary Benefit Concert\" su invito di Sting.\nIl 5 febbraio 2020 partecip\u00f2 in veste di ospite al Festival di Sanremo 2020. Durante il \"lockdown\" dovuto alla pandemia di COVID-19 del 2019-2021, il bluesman fu comunque attivo: oltre ad apparire nel settimanale n\u00ba 3358 \"Topolino\", partecip\u00f2 agli eventi benefici \"Music for the Marsden\", \"Together at Home\" organizzato da Lady Gaga, unico italiano insieme a Andrea Bocelli, ed alla Giornata della Terra. Contestualmente anticip\u00f2 tre brani inediti del suo futuro disco di cover. Nonostante il rinvio degli eventi dal vivo, tra i quali la sua tourn\u00e9e mondiale, prese parte agli omaggi a Fabrizio De Andr\u00e9 in \"Cr\u00eauza de m\u00e4 pe Z\u00eana\" e a Francesco Guccini in \"\", e partecip\u00f2 ai \"SEAT Music Awards 2020\" e al \"Power Hits Estate 2020\". In autunno, contemporaneamente con la pubblicazione di \"D.O.C. Deluxe Edition\", prese parte all'evento \"Andrea Bocelli: Believe in Christmas\".\nIl 2021 \u00e8 stato un anno di sperimentazioni. In maggio venne pubblicato il primo album in acustico \"Inacustico D.O.C. &amp; More\", a cui seguirono la collaborazione con Davide Van De Sfroos in \"Maader folk\" e l\"'Inacustico Tour\". Il 19 novembre pubblic\u00f2 \"Discover\", primo album di cover anticipato dal singolo \"Follow You Follow Me\".\nVita privata e posizioni politiche.\nZucchero si \u00e8 sposato due volte. Dal primo matrimonio con Angela Figli\u00e8 ha avuto due figlie, Irene, anch'ella cantante, e Alice, mentre dal secondo matrimonio con Francesca Mozer ha avuto un figlio, Adelmo Blue. Dall'ottobre 2013 \u00e8 presidente onorario della , squadra di cui \u00e8 tifoso. Dal 2000 risiede a Casa Corvi, frazione di Pontremoli, presso la tenuta \"Lunisiana Soul\", il cui nome deriva dall'unione dei toponimi Lunigiana e Louisiana. Ha dichiarato di aver sofferto di depressione nel periodo a cavallo tra gli anni '80 e '90.\nIn occasione delle elezioni politiche italiane del 2008 ha dichiarato di non votare da vent'anni e che non l'avrebbe fatto neppure in quell'occasione, affermando di non riconoscersi in nessuno schieramento, di non essere interessato alla politica e di aver votato solo una o due volte in vita sua. Nonostante questo disimpegno, ha espresso pi\u00f9 volte la propria opinione riguardo a tematiche generali e ha partecipato a diverse iniziative benefiche. Zucchero si dichiara inoltre ruralista, sostenendo i valori della cultura contadina, ed ateo, anche se nella sua produzione artistica sono presenti diversi elementi spirituali.\nStile musicale.\nZucchero si ispira al blues statunitense, rivisitandolo e contaminandolo con la musica leggera e la musica d'autore italiana. Il risultato \u00e8 un blues melodico e dolce, che \u00e8 stato apprezzato dai musicisti con i quali ha collaborato nel corso della sua carriera. Lo stile del cantante prese forma in particolare a partire dagli album \"Zucchero &amp; The Randy Jackson Band\" e \"Rispetto\", che nacquero dopo il suo viaggio oltreoceano e l'inizio del sodalizio con Corrado Rustici nel 1984. Il successo dello stile venne confermato con gli album \"Blue's\", \"Oro, incenso e birra\" e \"Spirito DiVino\", suoi album pi\u00f9 rappresentativi, pregni di atmosfere soul e rhythm and blues, e sonorit\u00e0 internazionali. Questi ultimi sono a tratti malinconici e ripetitivi, in linea con la struttura tipica del blues, mentre in altri casi hanno ritmi pi\u00f9 incalzanti, tipici delle canzoni per cui \u00e8 famoso. Nel corso della carriera Zucchero speriment\u00f2 anche con successo il genere pop, in diversi suoi brani, il rock elettronico in \"Bluesugar\", il genere latino, in particolare con l'album \"La sesi\u00f3n cubana\" e la lirica, in alcuni brani come \"Miserere\".\nI temi delle sue canzoni, raccontati anche nell'autobiografia \"Il suono della domenica - Il romanzo della mia vita\", riguardano principalmente l'amore, l'amicizia, le vicissitudini personali (ricorrente a tal proposito il burrascoso rapporto con la sua ex moglie) e la vita quotidiana, con un'attenzione particolare alle sue origini contadine. Quest'ultimo aspetto, per il quale sono spesso riconoscibili i riferimenti alla Pianura Padana e alla Lunigiana, ha avuto la sua pi\u00f9 evidente espressione nel concept album \"Chocabeck\". Caratteristica dei suoi testi \u00e8 la creazione di neologismi, che nascono dalla fusione tra termini italiani e anglosassoni, con l'obiettivo di una continua ricerca di termini intercambiabili tra le due lingue, simili nel suono e nel significato, e che si abbinino al meglio alla musica della canzone. Zucchero, infatti, dichiar\u00f2 in pi\u00f9 di un'occasione di concepire i brani in un inglese \u00abmaccheronico\u00bb. \u00c8 stato definito da Pasquale Panella un cantante \u00abpre-testuale\u00bb.\nPer quanto riguarda la cadenza, il tono della voce e la postura, Zucchero ha da sempre dichiarato di ispirarsi allo stile e al timbro graffiante di Joe Cocker, che si alterna talvolta a un timbro pi\u00f9 dolce e leggero.\nDuetti e collaborazioni.\nUna costante nella carriera del musicista sono le collaborazioni, che vengono qui riportate, con musicisti, cantanti e autori sia a livello nazionale che internazionale.\nOnorificenze.\nZucchero non si \u00e8 presentato alla cerimonia di ritiro dell'onorificenza, ma ha comunque ringraziato il Presidente Ciampi del riconoscimento, inviando un telegramma per \u00abcondividere questo premio con tutti i musicisti italiani che stanno portando il nostro paese nel mondo\u00bb."}
{"id": "697670", "revid": "81195", "url": "https://it.wikipedia.org/wiki?curid=697670", "title": "Zincoblenda", "text": ""}
{"id": "697672", "revid": "798140", "url": "https://it.wikipedia.org/wiki?curid=697672", "title": "Mary Somerville", "text": "Biografia.\nInfanzia e educazione.\nFiglia dell'ammiraglio Fairfax Somerville e di Martha Charters Fairfax, discendente di una delle famiglie pi\u00f9 illustri del paese, studi\u00f2 danza, pianoforte e disegno. \nIn famiglia ricevette un'educazione minima, sua madre le insegn\u00f2 a leggere, ma non scrivere. All'et\u00e0 di 10 anni, per un anno, frequent\u00f2 un collegio per ragazze a Musselburgh, in Scozia. Al suo ritorno a casa, continu\u00f2 la sua educazione da autodidatta, usando i libri della biblioteca di famiglia e incoraggiata dallo zio, Thomas Somerville, che l'aiut\u00f2 con il latino.\nIl precettore dei suoi fratelli aveva procurato loro gli \"Elementi\" di Euclide e un libro di algebra; Mary li leggeva di nascosto, soprattutto la notte, contro la volont\u00e0 del padre. \nMaturit\u00e0.\nSpos\u00f2 il capitano Samuil Samuilovich Greig (1778-1807), console russo a Londra, che era figlio dell'ammiraglio russo, di origini scozzesi e lontano parente, Samuel Greig. Anche una volta sposata continu\u00f2 a studiare intensamente lottando con i suoi impegni familiari e le ristrettezze economiche. Rimasta vedova, spos\u00f2 Somerville, un uomo colto che la incoraggi\u00f2 nei suoi studi. \nAda Lovelace fu una sua allieva.\nNel 1838 Mary Fairfax Somerville divenne, insieme a Caroline Lucretia Herschel, membro onorario della Royal Astronomical Society, onore mai concesso prima ad una donna. \nNello stesso anno per motivi di salute del marito viene a vivere a Firenze, dove entrer\u00e0 in contatto con l'ambiente liberale della societ\u00e0 civile fiorentina \nScritti scientifici.\nTra le sue opere: \"The Mechanism of Heavens\" pubblicato nel 1831, che riassume il lavoro del grande matematico Laplace e \"Sulla scienza molecolare e microscopica\", il suo ultimo lavoro scientifico pubblicato nel 1869. \nMary Somerville trascorse dieci anni prima di pubblicare, nel 1848, \"Physical Geography\" (\"Geografia fisica\"), il primo testo geografico ad essere scritto in inglese e di certo il suo lavoro originale pi\u00f9 conosciuto. Il libro venne rivisto sei volte, l'ultima revisione del 1877 fu fatta da una delle sue figlie e da John Murray). Le differenze con i precedenti testi geografici in inglese erano notevoli, segnando un passo avanti in questo ambito. Dalla semplice descrizione dei fenomeni fisici paese per paese, Somerville prosegu\u00ec con la spiegazione del perch\u00e9 della presenza di quei fenomeni e in che modo essi fossero correlati, discutendo delle forme del terreno, dei processi atmosferici, del ruolo svolto dall'uomo nella modifica dell'ambiente naturale e della bio-geografia. Mary Somerville fu criticata per aver sostenuto, sulla base di prove geologiche, che la terra era estremamente antica, pi\u00f9 antica di quanto affermato nella Bibbia (motivo per il quale venne considerata senza Dio).\nVisse per completare altre due opere prima della sua morte avvenuta a Napoli nel 1872. Il suo ultimo libro scientifico, \"Molecular and Microscopic Science\", pubblicato nel 1869 a ottantanove anni, era una sintesi delle pi\u00f9 recenti scoperte in fisica e chimica. Nello stesso anno complet\u00f2 le sue memorie nell'autobiografia \"Personal Recollection\", di cui certe parti vennero pubblicate dalla figlia Martha dopo la sua morte. Sebbene nei suoi ultimi anni avesse una salute fragile e avesse perso l'udito, mantenne la mente lucida, continuando, con le sue parole, \"a leggere libri dell'algebra superiore per quattro o cinque ore al mattino, e persino a risolvere i problemi\" fino alla morte all'et\u00e0 di novantadue.\nLa sua salma \u00e8 sepolta nel Cimitero degl'inglesi (conosciuto anche come \u201cCimitero acattolico di Santa Maria della Fede\u201d) di Napoli, citt\u00e0 nella quale si trasfer\u00ec negli ultimi anni, dove scrisse le sue memorie e dove mor\u00ec. Il monumento funebre realizzato dallo scultore calabrese Francesco Jerace nel 1876 la ritrae seduta su una seggiola, cos\u00ec come nella vita, ormai anziana, si sedeva appunto su una seggiola lungo la riviera di Chiaia.\nDiscendenza.\nDal primo marito Mary ebbe due figli, uno dei quali, Woronzow Samuilovich Greig (1805\u20131865), divenne avvocato e scienziato.\nRiconoscimenti.\nNel 1819, William Edward Parry nomin\u00f2 un'isola nello Stretto di Barrow, Nunavut Somerville Island.\nNel 1879, l'Universit\u00e0 di Oxford apr\u00ec i suoi primi college femminili di cui il Somerville Hall (ora denominato Somerville College), intitolata a Mary e Lady Margaret Hall.\nA lei \u00e8 stato dedicato il Cratere Somerville. Dei 1558 crateri lunari solo 28 portono il nome di astronome.\nIl 4 ottobre 2017, in seguito ad una votazione pubblica online, la Royal Bank of Scotland emise una banconota da 10 sterline in polimero con il suo ritratto, motivando la scelta con l'\"impatto che Mary Somerville ha avuto sulla nostra comprensione del mondo in cui viviamo\"."}
{"id": "697676", "revid": "125886935", "url": "https://it.wikipedia.org/wiki?curid=697676", "title": "Mosaico", "text": "Il \"mosaico\" \u00e8 una tecnica policroma, ottenuta mediante l'utilizzo di frammenti di materiali, nata in Mesopotamia e esportata nel mondo dell'antichit\u00e0 durante il periodo della dominazione ellenistica e romana. Le tessere di diversa natura e colore (pietre, vetro, conchiglie), sono decorate con oro e pietre preziose. Le opere bizantine, oppure mosaici, risalgono al V secolo d.C.\nStoria del mosaico.\nIl mosaico nasce prima di tutto con intenti pratici pi\u00f9 che estetici: l'argilla smaltata o i ciottoli venivano impiegati per ricoprire e proteggere i muri o i pavimenti in terra battuta.\nRisalgono al 3000 a.C. le prime decorazioni a coni di argilla dalla base smaltata di diversi colori, impiegate dai Sumeri per proteggere la muratura in mattoni crudi.\nNel II millennio a.C., in area minoico-micenea, si inizi\u00f2 ad usare, in alternativa all'uso dei tappeti, una pavimentazione a ciottoli che dava maggiore resistenza al calpestio e rendeva il pavimento stesso impermeabile, il che si ritrova anche in Grecia nel V secolo a.C.\nA partire dal IV secolo a.C., vengono utilizzati cubetti di marmo, onice e pietre varie, che hanno maggiore precisione dei ciottoli, fino ad arrivare, nel III secolo a.C., all'introduzione di tessere tagliate.\nLe prime testimonianze di un mosaico a tessere a Roma si datano attorno alla fine del III secolo a.C., per impermeabilizzare il pavimento di terra battuta. Successivamente, con l'espansione in Grecia e in Egitto, si svilupper\u00e0 un interesse per la ricerca estetica e la raffinatezza delle composizioni.\nInizialmente le maestranze provenivano dalla Grecia e portavano con s\u00e9 tecniche di lavorazione e soggetti dal repertorio musivo ellenistico, ma il mosaico romano diventer\u00e0 poi indipendente, diffondendosi in tutto l'Impero: si preferiscono temi figurativi per lo pi\u00f9 stereotipati, ma soprattutto motivi geometrici, arabeschi e vegetazione stilizzata.\nNel periodo imperiale avanzato il mosaico conobbe le sue espressioni pi\u00f9 fulgide come dimostratoci dai ritrovamenti archeologici sia in occidente che in oriente. Si ricordano solo a titolo di esempio la Battaglia di Isso a Pompei, i mosaici di Villa del Casale in Sicilia e Zeugma sull'Eufrate. I temi di questi mosaici sono legati ad episodi storici famosi, alla mitologia classica, a scene di teatro o di vita quotidiana. Di periodo tardo imperiale sono anche i mosaici dell'area alto-adriatica: Altino e Aquileia. Quelli della basilica di Aquileia sono antichi esempi del mosaico con temi cristiani. La tradizione del mosaico continua con nuovi stilemi nel periodo bizantino. Tra le pi\u00f9 alte espressioni, si ricordano le chiese di Ravenna, in particolare la basilica di San Vitale e quella di Santa Sofia a Costantinopoli. Di tradizione pi\u00f9 tarda sono quelli del Torcello. Di influsso greco-bizantino sono anche i numerosi mosaici presenti nell'area mediorientale, tradizione che continuer\u00e0 parzialmente con stilemi ancora diversi nel periodo del califfato omayyade.\nNell'arte romanica il mosaico non ha ruolo dominante per motivi economici e gli si preferisce l'affresco come decorazione parietale. Viene invece utilizzato per le superfici pavimentali, e vive il suo apice nel XII secolo, come testimonia il mosaico del Duomo di Otranto, risalente al 1163-1165. In Sicilia, invece, l'arte musiva assume una sua centralit\u00e0 nella ricca arte arabo-normanna delle cattedrali di Monreale e Cefal\u00f9, nella Cappella Palatina, nella chiesa della Martorana e nel Palazzo dei Normanni a Palermo.\nTra il XI ed il XII secolo ha particolare sviluppo lo stile cosmatesco a Roma e in Italia centrale. La produzione sempre pi\u00f9 vasta di piastrelle di ceramica verniciate sostituir\u00e0 il mosaico pavimentale per il costo nettamente inferiore.\nNel Rinascimento il mosaico non \u00e8 pi\u00f9 mezzo creativo autonomo ma diventa virtuosismo: l'unico interesse \u00e8 per l'apparente eternit\u00e0 del materiale musivo per rendere immortale l'opera pittorica.\nIn epoca manierista e barocca diventa definitivamente subordinato all'architettura e alla pittura: nel primo caso \u00e8 utilizzato come rivestimento pavimentale, con preferenze per l'opus sectile e la palladiana; nel secondo caso viene preferito solo per la sua maggiore durata nel tempo e resistenza alle intemperie, per cui si trova soprattutto sulle facciate dei palazzi.\nIl Novecento \u00e8 il secolo che segna la rinascita del mosaico, in seguito alle esperienze di Impressionismo e Divisionismo, con cui ha in comune il frazionamento del colore, con l'avvicinamento a Espressionismo e Astrattismo per la semplificazione della forma e alla netta scansione cromatica, ma soprattutto grazie alla nascita del Liberty e del Dec\u00f2, che lo solleveranno dal ruolo di arte secondaria.\nIn particolare, si ricordano Antoni Gaud\u00ed e Gustav Klimt per l'uso innovativo di questa tecnica ormai millenaria.\nPer i suoi monumentali precedenti storici e in quanto tecnica duratura nel tempo, gi\u00e0 nel XIX secolo il mosaico \u00e8 stato riscoperto come arte adatta a comunicare contenuti sacrali e politici (in Germania negli anni '80 la Cappella Palatina di Aquisgrana antico luogo di incoronazione degli imperatori del Sacro Romano Impero, viene interamente ricoperta di nuovi mosaici, cos\u00ec come il nartece della Kaiser-Wilhelm-Ged\u00e4chtniskirche di Berlino, dove compaiono riuniti gli imperatori tedeschi del passato e del presente), ma sar\u00e0 nel XX secolo, con i regimi autoritari degli anni '30, che il mosaico vivr\u00e0 un vero e proprio revival come medium privilegiato delle aspirazioni al potere assoluto, all'incodizionato e all'eterno, tipici della propaganda dell'epoca (mosaici del Foro Italico a Roma, Mosaiksaal della Nuova Cancelleria del Reich a Berlino).\nPur avendo nobili e antiche origini il mosaico \u00e8 tuttora un'arte praticata in tutto il mondo. In Italia naturalmente il centro del mosaico contemporaneo resta Ravenna. Alla fine del 2005 il Centro internazionale di documentazione sul mosaico ha creato anche un archivio online intitolato \"Databank Mosaicisti Contemporanei\", una vera e propria banca dati dei mosaicisti contemporanei per cercare informazioni e immagini relative ai mosaicisti, ai laboratori e alle loro attivit\u00e0 artistiche.\nTecniche.\nLe tessere.\nSi possono adottare molti tipi di materiali, che permettono effetti diversi ed hanno ciascuno i propri vantaggi.\nI supporti.\nIl supporto pi\u00f9 diffuso \u00e8 il calcestruzzo (sabbia e cemento) dato il suo basso costo e la sua adattabilit\u00e0 a vari contesti. Si pone sulla parete una rete, quindi uno strato di calcestruzzo almeno di 13mm di spessore, cos\u00ec da proteggere il mosaico dalla fessurazione.\nSi possono usare altri supporti, come il legno (lo si rende impermeabile grazie ad un trattamento chimico, o immergendolo in olio bollente), il vetro, le fibre di legno premute e fissate (epoca contemporanea), o il compensato (epoca contemporanea).\nLe colle.\nI Romani usavano fissare le tessere anche con la cera, che si \u00e8 rivelata un ottimo collante. Molti mosaici di Piazza Armerina in Sicilia sono appunto stati fissati con questa tecnica e sono ancora saldi alle intonacature.\nLa pi\u00f9 utilizzata \u00e8 certamente la malta. \u00c8 applicabile su tutte le superfici, si pu\u00f2 aggiungere calce per rallentare il tempo di presa.\nSi utilizzano anche adesivi a base di cemento, che sono concepiti in funzione del supporto, con vari tempi di presa. L'impiego di due tipi di colla bianca (normale e solubile in acqua) \u00e8 anche frequente. Infine, in epoca contemporanea si constata l'utilizzo di adesivo siliconico.\nMessa in opera del mosaico.\nEsistono tre metodi diversi:\nMateriali.\nPietre naturali.\nRisalgono al IV secolo a.C. mosaici greci e romani di pietre naturali, ciottoli di fiumi e marmi di cava.\nLe tessere lapidee venivano utilizzate prevalentemente nei mosaici pavimentali per la loro resistenza all'uso e perch\u00e9 possono essere levigate e lucidate. Tuttavia erano usate anche nei mosaici parietali per la variet\u00e0 dei colori presenti in natura.\nSi trovano in opera pietre di diverso pregio a seconda delle necessit\u00e0 estetiche o tecniche, per esempio il colore, la lavorabilit\u00e0 e i costi. La lavorabilit\u00e0 \u00e8 una caratteristica determinante, che comprende la spaccabilit\u00e0, ovvero la qualit\u00e0 specifica delle pietre a spaccarsi in un certo modo sotto i colpi della martellina: la frattura prodotta non deve essere n\u00e9 conoide n\u00e9 scheggiata.\nLe pietre pi\u00f9 usate nei mosaici sono i calcari, calcite pura o mescolata a minerali, perch\u00e9 pi\u00f9 facili da lavorare e perch\u00e9 presentano pi\u00f9 colori. \u00c8 preferibile tuttavia utilizzarli in ambienti riparati o all'interno degli edifici, perch\u00e9 sotto l'azione degli agenti atmosferici il colore si altera: il nero diventa grigio e il rosso diventa giallo.\nSi trovano anche graniti, porfidi e alabastri dall'Egitto; sieniti; breccia rosso Levanto e verde prato; marmo rosso di Castelpoggio o rosso antico e bianco di Carrara; marmi bianchi, verdi, rossi e neri dalla Grecia; dall'Asia il marmo Palombino e Pavonazzetto.\nPer i colori che sono pi\u00f9 difficili da reperire in natura ma anche per ragioni economiche, si producevano smalti, come per giallo e blu, oppure si cuoceva l'argilla fino a vetrificazione, per il rosso.\nTalvolta si esponevano alla fiamma i marmi per ottenere sfumature di colore diverse: questo procedimento contribuisce anche a una migliore conservazione nel tempo.\nFino al I secolo d.C. si preferiscono materiali locali, solitamente calcari, tufo, selce. Solo in epoca imperiale si importano materiali pregiati per motivi estetici o per ostentare sfarzo, mentre dopo la caduta dell'Impero si continuano a utilizzare materiali pregiati ottenuti da spoliazioni di edifici gi\u00e0 esistenti, fino al XIX secolo, quando cominciano ad essere applicate le prime teorie del restauro conservativo.\nVetri e smalti.\nHanno grande fascino, per le sorprendenti e meravigliose suggestioni di luce che producono. Vengono prodotti per la mancanza di colori particolari in natura, oppure per creare superfici brillanti e resistenti all'acqua. Possono essere utilizzati per mosaici prevalentemente parietali, data la scarsa resistenza all'usura che li rende fortemente deperibili se sottoposti a calpestio. L'unica eccezione \u00e8 costituita dalle tessere a foglia metallica che possono essere impiegate anche nella pavimentazione.\nSpecialmente in Egitto, erano associati alla lavorazione delle perle, colorate in verde e turchese. A Roma, solo sotto Augusto la fabbricazione di smalti ha notevoli proporzioni: ad Aquileia si trova un \"\u00e8mblema\" della \"Nereide su toro marino\", costituito da smalti verdi e azzurri per ottenere gli effetti di trasparenza e rifrazione dell'acqua.\nNel XII secolo il monaco Teofilo descrive diverse specie di vetro colorato, opaco come il marmo.\nNel 1203, Venezia chiama i maestri vetrai di Costantinopoli e d\u00e0 inizio alle fabbriche veneziane del vetro. La produzione di tessere musive vitree e metalliche a Venezia scompare verso la met\u00e0 del XIII secolo e viene reintrodotta da Lorenzo Radi nell'Ottocento, con la riscoperta di segreti perduti, la sperimentazione di nuovi materiali e l'introduzione della lavorazione del mosaico a rovescio.\nAngelo Orsoni contribuisce alle innovazioni con l'introduzione del riscaldamento a carbone e del rullo per pressare il vetro.\nGli esperimenti con materiali nuovi danno origine per\u00f2 a smalti poco resistenti: a San Marco i mosaici dell'Ottocento sono pi\u00f9 rovinati di quelli antichi.\nSi distinguono diverse tipologie di tessere a matrice vetrosa:\nA Venezia, nella prima met\u00e0 del Quattrocento, la foglia veniva applicata a caldo sulla lastra e protetta da vetro soffiato direttamente sopra: questo dava una perfetta aderenza, uno spessore uniforme e il tono di colore voluto. Oggi le foglie hanno spessore di 0,15\u00a0\u00b5m (=0,15 millesimi di millimetro): 20 g corrispondono a 1\u00a0cm\u00b3, cio\u00e8 a 6m\u00b2 . Il supporto ha uno spessore di 5\u201310mm; su questo si appoggia la foglia, fatta aderire con acqua distillata, e poi la cartellina, di 0,1\u20131mm: il tutto viene scaldato nel forno fino al rammollimento dei vetri ma senza raggiungere la temperatura di fusione del metallo (960\u00a0\u00b0C per l'argento, 1063\u00a0\u00b0C per l'oro). Si tratta di un procedimento difficile, sia per rendere omogenea la pasta di fondo e la cartellina, sia per l'adesione della foglia durante il riscaldamento: se si usa un adesivo organico (come l'albume) questo si decompone producendo gas. Per fissare chimicamente il metallo al vetro, sul metallo deve formarsi dell'ossido: l'oro e l'argento si ossidano difficilmente, soprattutto l'oro; inoltre la diversa costituzione di metallo e vetro impedisce al vetro di aderire. \u00c8 necessaria l'assoluta pulizia delle superfici, cosa che in fornace risulta molto difficile. Il raffreddamento, poi, crea tensioni tra metallo e vetro per la diversa contrazione dei materiali, provocando in alcuni casi il distacco della cartellina.\nMateriali organici.\nAlcuni artisti contemporanei hanno usato la tecnica del mosaico discostandosi dall'uso dei materiali tradizionali con l'utilizzo di sostanze organiche sia nel loro aspetto naturale che preventivamente colorate.\nAd esempio Aldo Mondino che per le sue opere della serie \"Raccolti in preghiera\" ha utilizzato semi e legumi: mais, grano, caff\u00e8, fagioli, piselli. In altri lavori (Biennale di Venezia, 1993) le tessere sono costituite da zollette di zucchero o cioccolatini.\nIl riso nelle sue varie forme e colorazioni \u00e8 invece il materiale con cui vengono realizzati i mosaici per la mostra internazionale Risalto che si svolge a Camino.\nTecniche di esecuzione.\nMosaici parietali.\nSul muro grezzo si stendeva l'arriccio, poi uno strato di malta (materiale) fine, costituita da marmo, calce e pozzolana.\nA San Marco si faceva uso di chiodi, anche 37 alm\u00b2, per sostenere il mosaico: col tempo si \u00e8 capito che non servono e inoltre ostacolano i restauri.\nNel XII e XIV secolo, a Firenze, si usano calce, polvere di marmo, tufo e gomme. Il Vasari tramanda una ricetta composta da calce, travertino, cocciopesto e albume: la calce aggiunta all'albume costituisce un cemento durissimo.\n\"Metodo diretto\".\n\u00c8 il metodo migliore: viene eseguito in sito, nelle condizioni di luce nelle quali l'opera verr\u00e0 vista, importante soprattutto per l'effetto dell'oro. \u00c8 possibile anche la prefabbricazione su pannelli in cemento armato spessi 2\u00a0cm, rinforzati da rete metallica; il mosaico viene eseguito in laboratorio e montato con grappe di ottone.\n\"Metodo indiretto\".\nIl mosaico viene preparato in laboratorio, con le tessere capovolte incollate con la colla di farina su fogli di carta o tela: \u00e8 adatto per superfici piane, come pavimenti e rivestimenti di piscine, poich\u00e9 le tessere risulteranno sullo stesso livello e avranno la stessa angolazione. Se il mosaico sar\u00e0 di grandi dimensioni, la superficie verr\u00e0 scomposta in parti pi\u00f9 piccole e maneggevoli, con il perimetro che segue la decorazione o comunque con contorni frastagliati per mimetizzare meglio i giunti.\nIl mosaico o le sue sezioni vengono collocate sullo strato di malta o legante ancora fresco e poi battuto con un apposito strumento chiamato \"batti\", fino a che il legante non sia penetrato attraverso tutti gli interstizi fra le tessere. A questo punto si pu\u00f2 asportare la carta e portare cos\u00ec alla luce il mosaico finito.\n\"Sistema a rivoltatura\".\nDiffuso dal XIX secolo, \u00e8 pi\u00f9 preciso del metodo indiretto e consente una maggiore ricchezza di dettagli. Dentro una cassetta di legno, delle dimensioni del lavoro finale o di una delle sue sezioni, con il fondo impermeabilizzato, si stende uno strato di argilla miscelata a pozzolana bagnata. Su questo si traccia il disegno preparatorio e vi si inseriscono direttamente le tessere. Una volta ultimato il mosaico, lo si ricopre con dei velatini di garza, eventualmente rinforzati con tela di canapa, fatti aderire con colla di farina o di amido. Non appena i velatini sono asciutti, si pu\u00f2 rivoltare il mosaico, liberarlo dalla cassetta e asportare l'argilla, pulendo accuratamente le tessere. Il mosaico viene cos\u00ec trasferito sulla parete di supporto, come nel caso del metodo indiretto.\nMosaici pavimentali.\nIn Grecia si scavava il suolo fino a 2m di profondit\u00e0; veniva gettato uno strato di cementante con ciottoli e schegge di pietra per ottenere uno strato convesso, quindi un impasto di calce, sabbia e cenere spesso 15\u00a0cm, ben livellato; infine veniva posto il mosaico. Questo sistema era molto stabile.\nI Romani usavano livellare la superficie, comprimere il suolo per una maggiore consistenza, quindi sistemare uno strato di ciottoli e pozzolana e uno di pozzolana e schegge di mattone, che venivano compressi; un successivo strato di calce, pozzolana e polvere di marmo la quale costituiva la base per il mosaico. Questo strato umido di malta \u00e8 composta da materiali diversi con diverse quantit\u00e0 e granulazioni .Esse dipendono dal tipo di ordito, tipo di tessere, e tipo di utilizzo del tappeto musivo realizzato. Quindi si pu\u00f2 scientificamente dire che ogni sottofondo musivo \u00e8 tecnologicamente diverso e unico.\nIn epoca Bizantina si preferiva uno strato di mattoni accostati, ricoperto poi con pezzi di mattone, ghiaia, calce, pozzolana, mentre a Venezia veniva gettata una base di 10\u00a0cm di calce e pozzolana e un altro strato di 4\u00a0cm per allettare le tessere.\nMosaici su supporto autoportante.\nL'uso di questi supporti \u00e8 documentato gi\u00e0 in epoca romana: si tratta degli \"embl\u00e8mata\", mosaici realizzati su lastre di pietra, legno, rame, ottone o terracotta, inserite successivamente nelle superfici da decorare, o delle icone portatili di epoca bizantina. Decorazioni musive si trovano anche su oggetti di arredamento, liturgico o profano, come altari, pulpiti, tavoli.\nIl supporto pu\u00f2 essere a \"cassina\", ovvero avere una cornice rialzata, oppure liscio, nel caso il mosaico vada inserito su una parete o appeso.\nIl legante pu\u00f2 essere costituito da calce spenta e polvere di mattone e di marmo, mescolate con acqua ed eventualmente olii o resine; stucco a olio; cera, bitume e pece greca, mescolati fra loro.\nSinopia e disegno preparatorio.\nLa sinopia ha la stessa funzione che nell'affresco: definire la ripartizione degli spazi e creare una guida durante l'esecuzione.\nViene tracciata sull'ultimo strato di preparazione, prima del legante vero e proprio, con colori rosso o nero stemperati in acqua o incidendo la malta fresca.\nLo strato di legante viene steso a giornate, per evitare che asciughi prima che tutte le tessere siano state collocate. Su questo strato si riporta il disegno definitivo mediante cartone o spolvero: talvolta si completa con campiture sia come riferimento per i colori da utilizzare sia per portare a tono la malta che rester\u00e0 in vista negli interstizi.\nNegli \"embl\u00e8mata\" veniva utilizzata una tecnica particolare: sul supporto viene colato uno strato di gesso, sul quale si appronta il disegno preparatorio. Il gesso viene poi rimosso a piccole sezioni, all'interno delle quali viene steso il legante. Il gesso che resta attorno alla zona rimossa servir\u00e0 da contenimento al mosaico in fieri.\nLeganti.\nIn antichit\u00e0 si usavano resine vegetali o bituminose, come anche il gesso o miscele di calce e cocciopesto o polvere di marmo o sabbia.\nNel 1800 si riprende lo stucco a olio, usato nel Rinascimento, e viene introdotto il cemento Portland. Oggi esistono in commercio svariati tipi di colle, stucchi e malte, anche se alcuni mosaicisti preferiscono prepararsi da s\u00e9 l'intonaco tradizionale, con calce e sabbia fine.\nInserimento delle tessere.\nLe tessere vengono tagliate alla misura desiderata con l'ausilio della \"martellina\" e del \"tagliolo\", oppure con una pinza speciale, quindi inserite nel legante per circa 2/3 del loro spessore, con le mani o con le pinzette in caso di dimensioni ridotte. L'orientamento varia a seconda della pressione esercitata e degli effetti di luce desiderati, specie nei fondi oro, in cui l'inclinazione arriva ai 45\u00ba.\nQuesto procedimento crea una superficie irregolare, caratteristica dei mosaici pi\u00f9 antichi, difficilmente riproducibile con il metodo indiretto, che presenta una superficie liscia e uniforme.\nMosaico moderno.\nL'avvento dell'industrializzazione e della catena di produzione ha portato una spaccatura nelle tecniche di produzione del mosaico.\nMosaico ceramico.\nMosaico ricavato tramite smaltatura (colore-finitura) di un supporto in porcellana o ceramico, le tesserine vengono pressate a secco e successivamente smaltate oppure vengono ricavate tramite una sola singola pressatura con smalto in polvere secco. Quest'ultima tecnica \u00e8 chiamata Monopressocottura, smalti e argille uniti (pressati) a secco, cottura a ca. 1.200 gradi, che garantisce un risultato tecnico ed estetico eccellente che lo posiziona tra i mosaici per esterni ed interni pi\u00f9 venduti al mondo per durezza, durabilit\u00e0 e resa del colore anche dopo lunghe esposizioni al sole o ad agenti atmosferici.\nIl mosaico ceramico \u00e8 comunemente usato per creare composizioni ricavate da immagini scomposte in pixel di dimensioni standard oppure vendute tramite composizioni di miscele decori geometrici - floreali o monotinta. Un utilizzo di questo mosaico ceramico lo troviamo per rivestimenti e per pavimentazioni proprio per la capacit\u00e0 di garantire diversi livelli antisdrucciolo comunemente utilizzati nei centri benessere e nelle spa.\nMosaico vetroso o in pasta di vetro.\nIl mosaico vetroso.\n\u00c8 la versione moderna delle soluzioni adottate da etruschi e bizantini e dagli artisti dell'antica roma: ricavato da vetro colorato o da fondo colorato, \u00e8 particolarmente indicato per successive incisioni e tagli, aprendo un ampio ventaglio di composizioni artistiche. Il vetro \u00e8 per\u00f2 soggetto ad usura e variazione cromatica da raggi uv pertanto occorre particolare cura.\nRestauro pavimentale.\nNell'XI secolo si \u00e8 visto l'affermarsi di una tecnica di restauro che vede la collaborazione dello storico dell\u2019arte (per gli aspetti stilistici) con il restauratore (per quelli conservativi). Il parere tecnico di quest'ultimo circa le modalit\u00e0 della posa, i componenti delle malte e dei i materiali impiegati, pu\u00f2 risultare determinante per\u00ab l'identificazione delle botteghe e per la collocazione cronologica del manufatto\u00bb. Nel bagaglio culturale del restauratore sono entrate a far parte conoscenze di rilievo e documentazione quali l'analisi stratigrafica, fotogrammetria e laser scanner.\nSecondo i Colloqui dell'Associazione Italiana per lo Studio e la Conservazione del Mosaico e dell'International Committee for the Conservation of Mosaics, all'interno dello stesso progetto di restauro musivo dovrebbero essere coinvolti anche archeologi, chimici, geologi e architetti. L'approccio interdisciplinare si unisce al principio del restauro \"in situ\", rispettando il contesto di origine dell'opera, che \u00e8 integrato in una superficie non casuale dell'edificio.\nAlmeno per i piani pavimentali antichi (cementizi, tessellati, sectilia, a commessi laterizi), tali idee hanno portato al superamento dello \"strappo incondizionato\" (mediante pannelli ovvero rulli), che separava l'opera d'arte dal rivestimento di origine per esporla come quadri alle pareti di un museo. Al restauro pavimentale mimetico, si \u00e8 sostituita una tipologia di restauro filologico che \u00e8 riconoscibile agli addetti ai lavori e reversibile, tale per cui \u00e8 possibile riportare il manufatto allo stato nel quale \u00e8 effettivamente pervenuto all'et\u00e0 moderna."}
{"id": "697678", "revid": "125820030", "url": "https://it.wikipedia.org/wiki?curid=697678", "title": "Storia del mosaico", "text": "La storia del mosaico ha inizio con le prime civilt\u00e0 della storia e risulta pertanto essere fra le prime forme artistiche, assieme alla scultura, fra le arti figurative.\nI primi mosaici.\nI reperti archeologici delle citt\u00e0 di Ur e Uruk testimoniano che i Sumeri, nel 3000 a.C., abbellivano le loro costruzioni con decorazioni geometriche realizzate inserendo, nella malta fresca, coni di argilla dalla base smaltata di bianco, nero e rosso, che servivano anche a proteggere la muratura in mattoni crudi. Ornavano poi vasi e altre suppellettili con tasselli di madreperla, lapislazzuli e terracotta. Risale a questo periodo lo Stendardo di Ur, un mosaico portatile a forma di legg\u00eco decorato in una tecnica simile alla tarsia marmorea con lapislazzuli, conchiglie e calcare rosso: le vicende raffigurate sono narrate per fasce sovrapposte.\nAnche in Egitto troviamo mosaici di coni di argilla risalenti al III millennio a.C. Possono essere inoltre considerate decorazioni musive anche le composizioni di pietre dure, pietre preziose e vetro che ornavano i sarcofagi dei faraoni.\nSi usavano anche mattoni smaltati, come testimonia il tempio di Seti I ad Abido, risalente al XIII secolo a.C.\nNel II millennio a.C., in area minoico-micenea, si inizi\u00f2 ad usare, in alternativa all'utilizzo dei tappeti, una pavimentazione a ciottoli che dava maggiore resistenza al calpestio e rendeva il pavimento stesso impermeabile. Ne \u00e8 un esempio il \"mosaico pavimentale di Gordion\", antica capitale della Frigia, ora Turchia, risalente all'VIII secolo a.C., decorato con motivi geometrici.\nIl mosaico nel mondo greco.\nLe tracce pi\u00f9 antiche di una primitiva decorazione musiva in Grecia risalgono al V-IV secolo a.C., con la diffusione di mosaici pavimentali di sassolini, \"lithostrota\", ossia pavimenti di pietra, nati pi\u00f9 con funzioni pratiche che estetiche, per rendere impermeabile e resistente all'usura il pavimento in terra battuta.\nLa tecnica a ciottoli raggiunge l'apice a Pella, citt\u00e0 natale di Alessandro Magno, in Macedonia, nel V secolo a.C.: nonostante la scarsa gamma di colori, si rappresentano con ottimi risultati animali, scene di caccia, episodi della mitologia. Qui si trova per la prima volta il nome di un autore, Gnosis. Spesso, veniva inserita una sottile lamina di piombo per evidenziare il contorno dei soggetti o definire piccoli particolari, come si far\u00e0, diversi secoli dopo, nelle vetrate policrome del gotico.\nA partire dal IV secolo a.C. vengono utilizzati cubetti di marmo, onice e pietre varie, che hanno maggiore precisione dei ciottoli, fino ad arrivare, nel III secolo a.C., all'introduzione di tessere tagliate.\nIl mosaico pavimentale conserva le caratteristiche estetiche dei tappeti: di dimensioni ridotte rispetto alla stanza, collocato anche non ortogonalmente alle pareti, \u00e8 composto da una serie di bordure intorno a un pannello centrale, detto \"\u00e8mblema\", dal greco \"\u0384\u03b5\u03bc\u03b2\u03ac\u03bb\u03bb\u03c9 (emb\u00e0llo)\"= getto dentro, recante un soggetto figurativo. L\"'\u00e8mblema\" richiama la marcata dipendenza del mosaico dalla pittura del tempo, con la quale i mosaicisti gareggeranno, introducendo l'uso di tessere sempre pi\u00f9 minute, fino a 1\u00a0mm3.\nPlinio il Vecchio, nel suo \"Naturalis historia\", cita il mosaicista Soso di Pergamo (II secolo a.C.), inventore dell\"'Asarotos Oikos\", \"\u201cstanza non spazzata\u201d\", e dell'iconografia delle \"Colombe abbeverantisi\", ripresa pi\u00f9 volte in ambito romano, come quello di Villa Adriana (Tivoli). \nL\"'Asarotos Oikos\" raffigurava avanzi di cibo lasciati sul pavimento, per evidenziare l'opulenza del proprietario e ostentarne il potere economico, oltre che a nascondere la scarsa pulizia: un'altra teoria sostiene la tradizione di lasciare questi avanzi per placare l'invidia degli spiriti malvagi. \nA Pompei resta una copia, risalente al II secolo a.C., della battaglia di Isso combattuta da Alessandro Magno, opera realizzata da Filosseno d'Eretria nel IV secolo a.C.: il mosaico \u00e8 composto, come nella pittura contemporanea, in quattro colori: nero, giallo, bianco, rosso.\nIl mosaico nel mondo romano.\nLe prime testimonianze di mosaico a tessere nell'antica Roma si datano attorno alla fine del III secolo a.C.. Successivamente, con l'espansione in Grecia e in Egitto e quindi con gli scambi non solo commerciali, ma anche culturali, si sviluppa un interesse per la ricerca estetica e la raffinatezza delle composizioni.\nInizialmente le maestranze provenivano dalla Grecia e portavano con s\u00e9 tecniche di lavorazione e soggetti dal repertorio musivo ellenistico, come le \"Colombe abbeverantisi\" e i \"Paesaggi nilotici\".\nIl mosaico romano diventer\u00e0 poi indipendente rispetto alla tradizione greca; diffondendosi in tutto l'Impero romano si preferiscono temi figurativi per lo pi\u00f9 stereotipati, ma soprattutto motivi geometrici e vegetazione stilizzata, nei quali i romani eccellono. \nConsiderato inizialmente bene di lusso, quindi non alla portata di tutti, il mosaico ebbe una diffusione lenta. I mosaici bicromi bianchi e neri fecero la loro comparsa nell'epoca adrianea (prima met\u00e0 del II secolo d.C.) sia figurati che decorativi. Essi vennero impiegati largamente nelle terme, negli ambienti di uso pubblico e nelle abitazioni meno lussuose, combinando la semplicit\u00e0 e economicit\u00e0 con una vastissima gamma di variazioni possibili.\nI mosaici policromi di derivazione ellenistica erano pi\u00f9 rari e si trovavano soprattutto nelle province, specialmente in Africa. I maestri nordafricani, in particolare, esportarono in una villa patrizia della Sicilia, una superficie musiva estesa oltre 3000 m ricchi di colori, riportanti originali scene di vita, di caccia, e di vario genere: questi mosaici, eccellentemente preservatisi al passare del tempo, sono oggi l'attrazione principale di Piazza Armerina (EN) nella Villa del Casale (\"Mosaico della Grande Caccia\" ed altri).\nSi diffusero anche i pavimenti in \"commessi\" di marmo chiamati \"sectilia\", soprattutto negli edifici pubblici o di persone altolocate, come i palazzi imperiali del Palatino a Roma e la Villa Adriana di Tivoli.\nI repertori decorativi e cromativi variavano a seconda delle scuole regionali: ad esempio, i motivi geometrici erano tipici della Gallia, mentre l'Africa settentrionale era specializzata nei mosaici figurativi.\nLe tessere, talvolta di dimensioni minutissime, compongono figurazioni riprese dalla pittura, o decorazioni che richiamano l'architettura. Il mosaico diventa parte integrante dell'ambiente dove si trova, influenzando cos\u00ec anche l'iconografia: scene mitologiche nei templi, motivi marini nelle terme, atleti nelle palestre, nature morte o scene dionisiache nei triclini, cani nei vestiboli, soggetti erotici nelle camere nuziali.\nI materiali utilizzati sono marmo, pietre di varia natura e paste vitree: in particolare il mosaico in pasta vitrea ha grande raffinatezza tecnica, ma restava subordinato all'architettura.\nIl mosaico parietale nacque alla fine della Repubblica, verso il I secolo a.C., nelle cosiddette \"Grotte delle Muse\", costruzioni scavate nella roccia, interrate o artificiali, dove l'elemento principale \u00e8 una sorgente o una fontana: si rendeva perci\u00f2 necessario un rivestimento resistente all'umidit\u00e0 anche sulle pareti. A scavi di Pompei ed i scavi di Ercolano era utilizzato anche per rivestire le esedre, nicchie di grandi dimensioni, semicircolari o talvolta poligonali, spesso ornate con una fontana; si ricorda il mosaico di \"Nettuno e Anfitrite\", nella Casa di Nettuno e Anfitrite ad Ercolano, e quello di Venere nella Casa dell'Orso a Pompei: entrambi hanno la particolarit\u00e0 di avere inserite anche delle conchiglie, che richiamano il tema marino raffigurato.\nAltri temi affrontati erano episodi mitologici, \"Venationes\", ovvero combattimenti tra uomini e belve, scene di teatro, con attori e maschere, che denotano la particolare abilit\u00e0 dei mosaicisti romani nel ritratto.\nGi\u00e0 nel I secolo a.C. il mosaico era talmente diffuso che la qualit\u00e0 impoveriva: era ormai presente in tutte le case, con soggetti comuni e poco curati. Mancava l'inventiva dell'artista: sono opere di artigiani che si accontentano di copiare grossolanamente temi conosciuti. Anche le tessere sono grezze e il disegno risulta poco preciso. In questo periodo si fanno pi\u00f9 rari gli \"embl\u00e8mata\", poich\u00e9 la decorazione figurata arriva ad occupare l'intera pavimentazione.\nNel II secolo l'Impero vive un periodo di crisi economica, politica e culturale, che segn\u00f2 la fine imminente dell'et\u00e0 classica. Questo cambiamento si riflett\u00e9 anche nel mondo dell'arte, con la rottura con la tradizione dell'ellenismo e la nascita di un nuovo linguaggio formale. Si nota un orientamento verso l'astrazione, con forme pi\u00f9 essenziali e un uso ridotto del colore. Le prime composizioni in bianco e nero derivano da un nuovo gusto cromatico ma anche per risparmiare sui materiali. Ad Ostia e nella Villa Adriana a Tivoli l'astrazione \u00e8 favorita dalla diffusione di neoplatonismo e orfismo: secondo queste dottrine l'immagine deve superare la realt\u00e0 e suggerire il soprannaturale.\nNotevoli sono i mosaici pavimentali romani scoperti a Ravenna nella Domus dei tappeti di pietra. Grandiosa \u00e8 la raccolta di mosaici romani conservata nel Museo nazionale del Bardo a Tunisi.\nIl mosaico nel mondo islamico.\nL'arte islamica ebbe inizio intorno alla seconda met\u00e0 del VII secolo con la dinastia dei califfi Omayyadi, a Damasco, in Siria: da qui raggiunse un'area geografica vastissima, influenzando anche zone di religione cristiana, come per esempio la Sicilia e la Spagna.\nFondamentale \u00e8 il rifiuto di qualsiasi forma realistica, per evitare soprattutto il rischio dell'idolatria: si diffusero, quindi, motivi geometrici e floreali, di solito replicati in serie, che ricordano le decorazioni dei tappeti. Tuttavia negli splendidi mosaici e stucchi rinvenuti fra le rovine del Palazzo di Hisham, nei pressi della citt\u00e0 palestinese di Gerico, e risalenti alla prima met\u00e0 dell'VIII secolo, quando il califfato apparteneva agli Omayyadi, si trovano figure di animali e di esseri umani.\nIl mosaico venne adottato nell'VIII secolo: inizialmente di ispirazione alessandrina, si evolse autonomamente, preferendo alle paste vitree la pi\u00f9 economica ceramica smaltata.\nLa Cupola della Roccia, chiamata anche Moschea di Omar, a Gerusalemme, \u00e8 il pi\u00f9 antico capolavoro dell'arte islamica e risale al 692: sorge intorno alla pietra venerata sia dai Musulmani, come punto dell'ascesa al cielo del profeta Maometto, sia dagli Ebrei, come luogo del sacrificio di Abramo. Di pianta ottagonale, \u00e8 sormontato da una cupola lignea, coperta da lastre di ottone dorato. Sia all'esterno che all'interno \u00e8 riccamente decorata con marmi policromi, maioliche e mosaici.\nLa grande Moschea degli Omayyadi di Damasco sorge sull'area occupata nel I secolo dal tempio del dio Hadad, che nella seconda met\u00e0 del IV secolo fu trasformato in chiesa da Teodosio I. Dopo la conquista araba, per circa un secolo fu probabilmente utilizzato da Cristiani e Musulmani insieme, per poi essere trasformato definitivamente in moschea. Le pareti erano interamente rivestite di mosaico, di cui restano pochi frammenti, negli intradossi di alcuni archi e il magnifico panorama del fiume Barada, scoperto negli anni venti del secolo scorso, che misura m 34x7.\nIl mosaico in epoca bizantina.\nRavenna.\nA partire dal V secolo, nella nuova capitale dell'Impero romano d'Occidente, Ravenna, gli edifici di culto iniziarono ad essere internamente rivestiti di eccezionali tappeti musivi, quali il Battistero Neoniano e il Battistero degli Ariani. I mosaici del cosiddetto Mausoleo di Galla Placidia sono forse opera di artisti di area ellenico-romana.\nIl re ostrogoto Teodorico fece costruire la Basilica di Sant'Apollinare Nuovo nella sua capitale, Ravenna, facendosi ritrarre in uno dei mosaici che la decorano. Nel 540, per\u00f2, quando i bizantini conquistarono la vecchia capitale dei romani d'Occidente, i mosaici raffiguranti personaggi di fede cristiana ariana, qual era Teodorico, vennero sostituiti con panneggi mosaicati: restano, tuttavia, alcuni frammenti delle decorazioni precedenti, in particolare sulle colonne.\nSulla parete nord della navata troviamo la processione delle vergini, vestite di una lunga tunica drappeggiata che scende fino ai piedi, mentre sulla parete sud, \u00e8 raffigurata la processione dei martiri, vestiti di bianco.\nLa basilica, iniziata gi\u00e0 da Teodorico, oggi chiamata San Vitale, fu decorata con sfarzosi mosaici, tra i quali i famosi riquadri che rappresentano da una parte Giustiniano, considerato il salvatore dell'Impero romano, insieme a tutta la sua corte; dall'altra Teodora insieme alla sua corte. Vengono rappresentate anche scene tratte dalla Bibbia, riguardanti storie dell'Antico Testamento.\nI mosaici che ornano le pareti delle basiliche delle due citt\u00e0 imperiali, Ravenna e Costantinopoli, sono costituiti di tessere vitree (smalti) e oro zecchino; l'impronta bizantina si distingue molto facilmente, le figure sono ferme, immobili, non hanno il senso del movimento, e non hanno un vero e proprio appoggio per i piedi, tanto che i personaggi sembrano galleggiare sullo sfondo dorato, simbolo della luce di Dio. In seguito, la figura di Teodora sar\u00e0 presa come modello per la Madonna, che da ora fino al romanico e parte del gotico sar\u00e0 vestita come un'imperatrice bizantina (\"basilissa\").\nSempre a Ravenna fu costruita Sant'Apollinare in Classe, consacrata nel 549: l'abside della chiesa \u00e8 interamente mosaicato. La zona inferiore presenta alle estremit\u00e0 le raffigurazioni di due citt\u00e0 che hanno le mura adorne di pietre preziose: sono Gerusalemme e Betlemme, dalle quali escono i dodici apostoli sotto l'aspetto di agnelli. \nNei rinfianchi dell'arco vi sono due palme, che nella letteratura biblica sono emblema del giusto. Sotto a queste si trovano le figure degli arcangeli Michele e Gabriele, con il busto di San Matteo e di un altro santo non chiaramente identificato.\nTutta la decorazione del catino absidale risale circa alla met\u00e0 del VI secolo e si pu\u00f2 dividere in due zone:\nNegli spazi tra le finestre sono rappresentati quattro vescovi, fondatori delle principali basiliche ravennati: Ursicino, Orso, Severo ed Ecclesio, vestiti in abito sacerdotale e recanti un libro in mano. \nAi lati dell'abside si trovano due pannelli del VII secolo: quello di sinistra, molto rimaneggiato, riproduce l'imperatore di Bisanzio, Costantino IV, mentre conferisce i privilegi per la Chiesa ravennate a Reparato, un inviato dell'arcivescovo Mauro.\nNel pannello di destra sono rappresentati Abramo, Abele e Melchisedec attorno ad un altare mentre offrono un sacrificio al Signore.\nArea veneta.\nAppartengono al VI secolo i mosaici bizantini della Basilica Eufrasiana di Parenzo in Istria.\nAd Aquileia, nella basilica patriarcale di Santa Maria Assunta, si \u00e8 conservato uno straordinario pavimento a mosaico paleocristiano di inizio del IV secolo, in uno stato di conservazione eccezionale sia per ampiezza, che per completezza delle scene e interesse iconografico, con scene dell'Antico Testamento, che \u00e8 particolarmente interessante perch\u00e9, se nella contemporanea pittura nelle catacombe a Roma si iniziava ad assistere a una semplificazione dello stile usato, a fronte di una maggior immediatezza della raffigurazione e un marcato simbolismo, ad Aquileia si notano ancora uno stile naturalistico di matrice ellenistica, sebbene gi\u00e0 pienamente adeguato alla nuova simbologia cristiana. Si nota quindi il \"pesce\", \"Ichthys\" in greco, acronimo di \"Ies\u00f9s Crist\u00f2s Theo\u00f9 Ui\u00f2s Sot\u00e8r\" (\"Ges\u00f9 Cristo Salvatore figlio di Dio\"), le storie di Giona, esempio dell'Antico Testamento allusivo alla morte e resurrezione in tre giorni, il buon pastore, la lotta tra il gallo e la tartaruga, eccetera. Il gallo, che canta all'alba al sorgere del sole, \u00e8 ritenuto simbolo della luce di Cristo. La tartaruga \u00e8 simbolo del male, del peccato a causa dell'etimologia del termine che \u00e8 dal greco \"tartarukos\", \"abitante del Tartaro\". Recenti studi hanno evidenziato che molti simboli presenti sui mosaici sono attribuibili allo gnosticismo ed alla sua cosmologia. Una comunit\u00e0 di cristiani gnostici era presente in Aquileia nei primi secoli dell'era cristiana. Frequente \u00e8 anche la raffigurazione musiva del nodo di Salomone.\nCostantinopoli.\nUn caso particolare \u00e8 la basilica di Santa Sofia (\"Hagia Sophia\") di Istanbul: costruita nel VI secolo da Giustiniano I sopra le rovine di altre chiese precedenti, venne decorata inizialmente con motivi geometrici e floreali. Fu arricchita, dopo il periodo iconoclasta, con immagini figurative, di cui restano Cristo in trono, la Madonna in trono col Bambino, l'arcangelo Michele, l'imperatore Leone VI il Saggio e i Padri della Chiesa. Nel XV secolo i musulmani invasero Costantinopoli e trasformarono la basilica in moschea, scialbando tutti i mosaici: solo nel 1935, quando la chiesa venne trasformata in museo, vennero riportati alla luce.\nSempre ad Istanbul molto rilevanti e pregevoli sono i mosaici della Chiesa di San Salvatore in Chora.\nMolto importanti sono i mosaici dei seguenti monasteri in Grecia: monastero di Ossios Loukas, monastero di Daphni, monastero di Nea Moni.\nRoma e Milano.\nA Roma sono molto importanti i mosaici tardo antichi e bizantini del Mausoleo di Santa Costanza, della Basilica di Santa Pudenziana, della Basilica dei Santi Cosma e Damiano, della Basilica di Sant'Agnese fuori le mura e della Basilica di Santa Prassede. \nA Milano sono preziosi i mosaici del Sacello di San Vittore in ciel d'oro nella Basilica di Sant'Ambrogio e quelli della Cappella di Sant'Aquilino nella Basilica di San Lorenzo.\nIl mosaico nel Medioevo.\nNell'arte romanica il mosaico non ha ruolo dominante per motivi economici e gli si preferisce l'affresco. Le decorazioni sono comunque influenzate dall'arte bizantina, soprattutto per quanto riguarda i rivestimenti musivi. \u00c8 interessante l'introduzione di vetri meno scintillanti per giocare con le variazioni luminose prodotte dall'alternarsi di elementi pi\u00f9 o meno lucidi. Accanto ai frammenti di vetro, venivano impiegati pietre colorate, la malachite per tessere verdi, il lapislazzuli per i blu, marmo o madreperla per i grigi e i bianchi, pietre naturali per gli incarnati.Le maggiori committenze sono di provenienza ecclesiastica.\nIl mosaico, per\u00f2, \u00e8 per lo pi\u00f9 pavimentale e vive il suo apice nel XII secolo: tuttavia, gi\u00e0 nel secolo successivo si preferiscono le pi\u00f9 economiche mattonelle di ceramica smaltata.\nVengono utilizzati materiali lapidei locali, in tre colori: bianco, nero e rosso; \u00e8 molto diffuso il reimpiego di antichi frammenti o di tessere di mosaici gi\u00e0 esistenti, come nel duomo di Murano, dove le grandi lastre di pietra del pavimento sono frammenti di sarcofagi, e a Roma, dove i pavimenti cosmateschi, che riprendono l\"'opus sectile\", hanno dischi di porfido o marmo tagliati da colonne.\nPer i costi elevati di realizzazione, il mosaico ricopriva una superficie molto ridotta: nelle chiese si trovava solo vicino all'altare, talvolta anche in coro e transetto.\nI soggetti preferiti sono episodi della Bibbia, come il Peccato originale, Giona e Sansone; allegorie per spiegare ai fedeli concetti astratti; favole e gesta cavalleresche, che alludono comunque alla vittoria di Cristo sul peccato e la morte e alla lotta contro il male e che incitano il cristiano a difendere la fede anche con le armi. Si assiste anche al recupero della mitologia classica, come \"exemplum\" morale della cultura cristiana: Teseo e il Minotauro rappresentano Davide e Golia.\nSi diffondono anche rappresentazioni di esseri bizzarri e mostruosi, tratti da fonti letterarie antiche, come il Grifone, il Drago, il Centauro, la Chimera.\nIl pi\u00f9 noto mosaico pavimentale di questo periodo \u00e8 quello della cattedrale di Otranto, risalente al 1163-1165 e raffigurante l'Albero della vita, realizzato nell'arco di due anni dal monaco Pantaleone.\nRaffigura scene bibliche, animali mostruosi e personaggi dell'antichit\u00e0. Si suppone che contenga in esso messaggi di difficile, se non addirittura impossibile, decifratura. Sull'argomento sono stati scritti numerosi testi da parte di studiosi di tutto il mondo.\nI mosaici siciliani di epoca normanna.\nI tempi d'oro del mosaico in Sicilia furono l'et\u00e0 del Regno normanno nel XII secolo. Le maestranze greche che lavoravano in Sicilia avevano sviluppato il loro proprio stile, che mostra l'influenza delle tendenze artistiche dell'Islam e dell'Europa occidentale.\nGli esempi migliori dell'arte siciliana del mosaico sono la Cappella Palatina di Ruggero II, la Chiesa della Martorana a Palermo e le cattedrali di Cefal\u00f9 e di Monreale. \nLa Cappella Palatina mostra chiaramente il mescolamento degli stili orientali ed occidentali. La cupola (1142-42) e l'estremit\u00e0 orientale della chiesa (1143-1154) sono state decorate con il tipico stile Bizantino dei mosaici: il Cristo Pantocratore, angeli, scene dalla vita di Cristo. Anche le iscrizioni sono scritte in greco. Le scene narrative della navata (dal Vecchio Testamento, vite dei Santi Pietro e Paolo) richiamano i mosaici dell'antica Basilica di Pietro e Paolo a Roma (iscrizioni latine, 1154-66).\nLa chiesa della Martorana (decorata intorno 1143) sembra ancor pi\u00f9 bizantina anche se le parti pi\u00f9 importanti sono state successivamente demolite. Il mosaico \u00e8 molto simile a quello della Cappella Palatina con Cristo in trono al centro e quattro angeli. Le iscrizioni greche, i modelli decorativi, gli evangelisti sono eseguiti probabilmente dagli stessi maestri greci che hanno lavorato nella Cappella Palatina. Il mosaico che raffigura Ruggero II di Sicilia, vestito in abiti imperiali bizantini, mentre riceve la corona dalle mani di Cristo, era originalmente nel nartece demolito insieme ad un altro pannello, il Theot\u00f3kos con Georgios di Antiochia, il fondatore della chiesa. \nA Cefal\u00f9 (1148) soltanto il presbiterio romanico (normanno del tipo nord europeo) \u00e8 stato coperto di mosaici: il Pantocratore nell'abside e cherubini sulla volta. Sulle pareti possiamo vedere i santi latini e greci, con iscrizioni greche.\nI mosaici del duomo di Monreale costituiscono la pi\u00f9 grande decorazione di questo genere in Italia: coprono 0.75 ettari con tessere di pietra ed almeno di 100 milioni di vetro. Questo lavoro enorme \u00e8 stato eseguito fra il 1176 e il 1186 per volere del re Guglielmo II di Sicilia. L'iconografia dei mosaici nel presbiterio \u00e8 simile a Cefal\u00f9 mentre le immagini nella navata sono quasi le stesse delle scene narrative nella Cappella Palatina. \nIl mosaico di Martorana di Ruggero II benedetto da Cristo \u00e8 stato ripetuto con la figura del re Guglielmo II anzich\u00e9 il suo predecessore. Un altro pannello mostra il re che offre il modello della cattedrale al \"Theot\u00f3kos\".\nSecondo la prospettazione di Otto Demus le due immense figure del Pantocratore, di Cefal\u00f9 e Monreale, sono una sorta di espediente cui i maestri musiviari bizantini furono \u201ccostretti\u201d dall'assenza di cupole sia nell'una che nell'altra cattedrale normanna, a differenza di quanto non sia nella Martorana, sia nella Cappella Palatina, dove delle cupole vi sono.\nEra infatti la cupola (o le pi\u00f9 cupole) ad essere destinata, nella consuetudine iconografica costantinopolitana, a contenere la rappresentazione dei temi pi\u00f9 sacri. L'assenza di cupole costrinse a ripiegare sul catino, il quale per\u00f2, tanto a Cefal\u00f9 che a Monreale, presenta una superficie assai pi\u00f9 ampia di quella delle cupole tipiche dell'architettura bizantina dell'epoca con le quali i maestri mosaicisti erano soliti misurarsi. La necessit\u00e0 di riempire questo spazio insolitamente grande venne ovviata appunto con le due immense (ed inedite per dimensioni) raffigurazioni del Pantocratore. \nVa ricordato infine che gli Altavilla si fecero promotori anche di cicli musivi di carattere profano di cui la testimonianza di maggior rilievo giunta sino a noi si trova nella cosiddetta stanza di re Ruggero nel Palazzo dei Normanni a Palermo. Altri resti di decorazione profana si trovano nel Palazzo de La Zisa, sempre a Palermo.\nLa produzione sempre pi\u00f9 vasta di piastrelle di ceramica verniciate sostituir\u00e0 il mosaico pavimentale a causa del costo nettamente inferiore.\nVenezia e centro Italia.\nNotevolissimi sono i mosaici della Basilica di San Marco a Venezia, eseguiti a partire dall'XI secolo. Nella Laguna di Venezia rilevante \u00e8 il ciclo musivo medievale della Basilica di Santa Maria Assunta (Torcello). A Trieste sono d'ispirazione costantinopolitana i bei mosaici della \"Cattedrale di San Giusto\".\nIl pi\u00f9 grande cantiere di mosaico del Trecento \u00e8 la facciata del Duomo di Orvieto, su un primo progetto di Lorenzo Maitani. Resta, per\u00f2, un unico mosaico superstite, che risale al 1365, mentre gli altri sono stati restaurati: \u00e8 conservato al Victoria and Albert Museum di Londra e rappresenta la nascita della Vergine.\nA Roma ricca di mosaici medievali \u00e8 la Basilica di Santa Maria in Trastevere, mentre un altro esempio rilevante si trova presso la Basilica di San Clemente al Laterano. \nA Firenze \u00e8 rivestito di preziosi mosaici medievali l'interno del Battistero di San Giovanni.\nTerrasanta.\nA Betlemme la Basilica della Nativit\u00e0 \u00e8 parzialmente rivestita di mosaici bizantini del XII secolo..\nIl mosaico nel Rinascimento.\nNel Rinascimento il mosaico non \u00e8 pi\u00f9 mezzo creativo autonomo ma diventa virtuosismo: l'unico interesse \u00e8 per l'apparente eternit\u00e0 del materiale musivo per rendere immortale l'opera pittorica, tanto che il Ghirlandaio considera il mosaico come vera pittura per l'eternit\u00e0 e il Vasari loda i mosaicisti che imitano la pittura al punto di ingannare lo spettatore.\nIn questo periodo numerosi artisti forniscono cartoni da tradurre in mosaico: Ghirlandaio (Domenico e soprattutto suo fratello Davide), Mantegna, Tiziano, Tintoretto e Veronese. Altri dipinti vengono ripetuti in mosaico: \u00e8 il caso delle pale d'altare del Guercino e del Domenichino, sostituite da riproduzioni musive per impreziosirle e migliorarne la conservazione.\nLa maggiore opera musiva del Rinascimento \u00e8 la Cappella dei Mascoli di San Marco a Venezia: si tratta di un \"ex voto\" del doge Foscari e comprende opere di Michele Giambono, Andrea del Castagno, Lorenzo Lando detto Il Vecchietta e Jacopo Bellini.\nNel XIV secolo il mosaico viene utilizzato anche come supporto di opere scultoree: si veda il fregio del cardinale Riccardo Annibaldi realizzato da Arnolfo di Cambio, in cui il mosaico d\u00e0 maggior risalto ai bassorilievi. Questa scelta viene ripresa da Donatello per la cantoria del Duomo di Firenze, nel 1439.\nA Roma si diffonde la moda di finti mosaici affrescati: negli affreschi di Pinturicchio della Stanza della Fontana del Palazzo Colonna si trovano delle finte quadrettature che danno l'illusione di un mosaico. Altro rilevante esempio di mosaico rinascimentale visibile a Roma si trova nella Cappella di Sant'Elena nella Basilica di Santa Croce in Gerusalemme, opera di Melezzo da Forl\u00ec completata da Baldassare Peruzzi. Si tratta del restauro-rifacimento di un antico mosaico paleocristiano raffigurante le storie di Sant'Elena. A Roma i mosaici della Basilica di Santa Maria Maggiore sono del V secolo ma ampiamente rifatti nel secolo XVI, mentre altri sono del medesimo secolo.\nIl mosaico nel Barocco.\nNel periodo del manierismo si diffonde una tecnica di mosaico ripresa dalla Roma imperiale, che ebbe un notevole successo fino al periodo rococ\u00f2: si tratta del mosaico in ciottoli o con altri elementi naturali, quali conchiglie, rocce spugnose, stalattiti, stalagmiti e pietre semipreziose, talvolta integrate da pitture e sculture. Queste fantasiose realizzazioni ebbero origine a Firenze, per mano di artisti quali Bernardo Buontalenti e si diffusero presto in tutta Europa, grazie ai frequenti contatti tra le corti europee.\nIn epoca manierista e barocca il mosaico diventa quindi un'arte definitivamente subordinata all'architettura e alla pittura: nel primo caso \u00e8 utilizzato come rivestimento pavimentale, con preferenze per l'opus sectile e la palladiana; nel secondo caso viene preferito solo per la sua maggiore durata nel tempo e resistenza alle intemperie, per cui si trova soprattutto sulle facciate dei palazzi.\nSi estende anche alle suppellettili, soprattutto con l'inserimento di pietre dure o con il recupero di mosaici antichi, che vengono trasformati in piani di tavoli o inseriti in decorazioni pavimentali. I soggetti sono per lo pi\u00f9 copie di originali pittorici.\nA Venezia l'attivit\u00e0 musiva si fa intensa soprattutto per restauri nella Basilica di San Marco, anche se talvolta il restauro signific\u00f2 la distruzione di interi cicli di mosaici, poich\u00e9 interessava non tanto la conservazione e la documentazione storica, quanto la continuit\u00e0 estetica del manufatto. Si hanno anche risultati innovativi nella fabbricazione delle paste vitree, che consentono una scala di gradazioni pressoch\u00e9 infinita, e ha inizio la produzione di smalti opachi, che non sono cangianti, il che \u00e8 una garanzia contro le alterazioni cromatiche.\nA Roma, la storia del mosaico del Settecento coincide con la decorazione della basilica di San Pietro: Roma \u00e8 al primo posto per la decorazione musiva, come fonte di committenze per la scuola musiva locale. Nel 1727 viene istituito lo Studio del Mosaico Vaticano, che promuove la ricerca nella produzione delle paste vitree, per fare concorrenza a Venezia: Alessio Mattioli nel 1731 produce smalti opachi con ampia scala cromatica, arrivando a 15.300 tinte, fino alle ben 28.000 di oggi. I risultati pi\u00f9 significativi si hanno nella produzione dello smalto, con la filatura della pasta vitrea in bacchette per ottenere tessere minutissime, anche inferiori al millimetro, prodotte da Antonio Aguati, con colori sfumati, dette \u201cmalmischiati\u201d. Nascono i \u201cmosaici minuti\u201d, per imitare e sostituire opere pittoriche, con grande raffinatezza e virtuosismo; verranno in seguito impiegati anche nella decorazione di suppellettili e gioielli. Le tessere sono dapprima di forma quadrangolare e vengono disposte su corsi paralleli, creando dei vivaci contrasti fra il fondo e i soggetti: successivamente prendono forme variabili, con una scala cromatica pi\u00f9 ampia, e accompagnano l'andamento della figurazione. Nell'Ottocento questo tipo di mosaico andr\u00e0 in declino a causa della rivoluzione industriale che porter\u00e0 all'esaurimento delle attivit\u00e0 manuali.\nViene introdotta una nuova iconografia: ai soggetti sacri si affiancano il paesaggio, la veduta con rovine, animali, vasi di fiori e scene di genere, con la ripresa di temi classici, come le Colombe di Plinio.\nIl mosaico nell'Ottocento.\nNel periodo neoclassico il mosaico, sebbene fosse stata un'importante forma d'arte della classicit\u00e0, venne quasi completamente dismesso, soprattutto per l'influenza delle accademie di belle arti che ormai avevano canonizzato gli insegnamenti sulle arti \"maggiori\" di pittura, scultura e architettura.\nFu solo nel periodo romantico che tornarono in auge tecniche artistiche riprese dal mondo medievale, tra le quali le vetrate, l'intaglio, la tarsia lignea e, appunto, il mosaico. Tra i mosaici neo-medievali, dall'arcaicizzante fondo oro ma dal vivido disegno tipicamente ottocentesco, spiccano le opere per architetture religiose, in un'epoca di grande fervore verso il completamento, la ristrutturazione e il \"ripristino\" di chiese e cattedrali.\nPer esempio nella nuova facciata della Cattedrale di Santa Maria del Fiore di Emilio De Fabris per Firenze, Nicol\u00f2 Barabino disegn\u00f2 tre lunette con \"Storie della Madonna\" di notevole impatto visivo.\nNell'Ottocento si elaborano tecniche pi\u00f9 rapide e meno costose: nasce il metodo per ribaltamento, ideato da Giandomenico Facchina, che consiste nel realizzare il mosaico su un foglio di carta, a rovescio, per poi collocarlo in situ. I vantaggi economici, cio\u00e8 i tempi pi\u00f9 brevi di lavorazione e i costi minori, vanno a discapito del risultato finale: la superficie liscia del prodotto finito manca della vibrazione luministica dei mosaici antichi.\nRisale a questo periodo la decorazione della facciata di Palazzo Barbarico, sul Canal Grande, fra l'Accademia e la Basilica della Salute: i mosaici, realizzati nel 1886, si ispirano a quelli della facciata della Basilica di San Marco.\nIl mosaico nel Novecento.\nAntoni Gaud\u00ed.\nLo stile eclettico dell'architetto catalano Antoni Gaud\u00ed (1852-1926) mescola forme gotiche e rinascimentali con materiali e decorazioni sperimentali. Propone nuove applicazioni del mosaico, inserendo frammenti di pietre colorate, marmi, smalti e ceramica, che vanno a ricoprire anche oggetti tridimensionali, sull'esempio della cultura azteca.\nDal 1900 al 1914 a Barcellona si svolgono i lavori a Parco G\u00fcell, una citt\u00e0-giardino che si estende su una superficie di 20 ettari alle pendici del Tibidabo. Pezzi di vetro e ceramica tagliati in modo non regolare, secondo la tecnica del \"trencad\u00eds\", ovvero una rielaborazione del mosaico ceramico arabo, ricoprono ogni superficie, con violenti effetti cromatici che giocano in un susseguirsi di grotte, fontane e parapetti, abitati da animali fantastici: architetture improbabili assumono cos\u00ec valenze oniriche, che esaltano le forme ludiche e surreali.\nNel frattempo, Gaud\u00ed lavora anche alla Casa Mil\u00e0, detta \"La Pedrera\", un palazzo di 5 piani oggi sede di esposizioni: le tre facciate che danno sull'Eixample sono fuse in una sorta di moto ondoso di pietra, costellato dalle ringhiere metalliche dei balconi. Ogni piano ha una pianta interna diversa: particolare \u00e8 l'ultimo, il sottotetto, che porta il visitatore nel ventre di una balena gigantesca. Il tetto riserva l'ultima sorpresa, con un bosco di comignoli, porte nascoste da costruzioni che assomigliano a spumiglie e un susseguirsi di scale che salgono e scendono lungo tutto il perimetro. Anche qui, ogni superficie \u00e8 ricoperta di incrostazioni ceramiche e cocci di bottiglia, che catturano la luce del sole e la fanno rimbalzare in ogni angolo.\nA due passi dalla Pedrera si trova la Casa Batll\u00f3, dove l'architetto catalano intervenne su un edificio gi\u00e0 esistente, aggiungendo due piani e cambiando radicalmente la facciata. Qui dominano le linee curve, in un gioco di forme gotico-barocco, dove si fondono i materiali pi\u00f9 eterogenei, anticipando l'informale.\nSul capolavoro incompiuto e tuttora in costruzione di Gaud\u00ed, il \"Tempio Espiatorio della Sagrada Fam\u00edlia\" (una enorme chiesa a croce latina, con cinque navate, tre facciate, un'abside e una crociera) svettano otto torri coronate da pinnacoli di ceramica. Gli smalti che li ricoprono provengono dalla fornace veneziana Orsoni.\nGustav Klimt.\nNel 1903 Ravenna riceve per ben due volte la visita di Gustav Klimt: l'artista viennese rimane incantato dall'oro dei mosaici bizantini, che user\u00e0 per trasfigurare la realt\u00e0 e per modulare le parti piatte e plastiche con passaggi da opaco a brillante.\nNella sala da pranzo di Palazzo Stoclet, edificio progettato da Josef Hoffmann si trova un fregio musivo in tre pannelli, messo in opera nel 1911. I due pannelli pi\u00f9 grandi raffigurano l\u2019\"Albero della Vita\", dove si trovano \"L'attesa\" e \"L'abbraccio\", mentre il terzo pannello \u00e8 puramente decorativo. Sui cartoni si trovano indicazioni per i mosaicisti sui materiali e il loro uso: oro, argento, smalti e pietre dure. Le superfici bianche sono realizzate in madreperla, mentre quelle colorate sono in smalto. Il fregio \u00e8 stato realizzato dal laboratorio di mosaici di Leopold Forstner, che ha curato in modo particolare le ombreggiature dell'oro e i ritmi luce-ombra.\nI lavori sono durati per un anno e mezzo, durante il quale Klimt \u00e8 continuamente intervenuto nella lavorazione.\nQuesto fregio \u00e8 l'unica opera musiva, anche se la facciata del palazzo della Secessione ha decorazioni che erano state pensate per essere realizzate in mosaico.\nGino Severini.\nNegli anni trenta si avvicina al mosaico Gino Severini, sia riproducendone lo sfavillio nei suoi quadri, sia realizzando diverse opere musive, di cui la sua prima commissione risale al 1933, con la \"Presentazione del Bambino\" per la chiesa di Saint Pierre a Friburgo, in Svizzera. Quest'opera \u00e8 di forte ispirazione religiosa e vuole avvicinarsi alla sensibilit\u00e0 cristiana con una rilettura mistica dell'immagine.\nNel 1936 progetta la decorazione del \"Piazzale\" e del \"Viale dell'Impero\" e della \"Palestra del Duce\" del \"Foro Mussolini\" (oggi \"Foro Italico\"): si tratta di 7500 m2 di mosaico in bianco e nero, raffiguranti immagini agonistiche, scorci naturalistici, figure simboliche. Le raffigurazioni sintetiche su fondi neutri sono evidenziate da cornici semplici o bordature tipiche dei decori romani dei primi secoli dopo Cristo. Il mosaico vuole essere un ponte tra l'Impero romano e quello mussoliniano. I lavori saranno ultimati dalla Scuola Mosaicisti del Friuli di Spilimbergo nel 1937.\nNegli anni 1940-1941 realizza la decorazione del basamento della facciata del nuovo edificio delle Poste di Alessandria, e nel 1949 il \"Trionfo di San Tommaso\", per l'universit\u00e0 di Friburgo, opera di impianto neocubista, che vede una maggiore libert\u00e0 dell'uso del mosaico e della forma, dove la vivacit\u00e0 del colore \u00e8 sempre controllata.\nA Parigi negli anni cinquanta terr\u00e0 dei corsi di mosaico sovvenzionati dall'Ambasciata Italiana, proponendo una nuova cultura del mosaico e il recupero della sua cultura originale.\nNello stesso periodo realizza dei mosaici di piccole dimensioni che riprendono il concetto dei mosaici portatili bizantini: prodotti regolarmente dal 1949 in collaborazione col mosaicista Antonio Rocchi, ne presenter\u00e0 tre alla Biennale di Venezia del 1950 nella sua personale, senza tuttavia ottenere il successo sperato.\nMario Sironi costruisce due mosaici monumentali: \"L'Italia corporativa\" (gi\u00e0 \"Il lavoro fascista\") per la VI Triennale di Milano del 1936, e \"La Giustizia tra la Legge e la Forza\" per l'aula della corte d'Assise del Palazzo di Giustizia.\nL\u2019\"Italia corporativa\" si distingue per la grandiosit\u00e0 e la complessit\u00e0 dei risultati: misura infatti 8x12 m, dei quali solo la parte centrale verr\u00e0 esposta alla Triennale di Milano del 1936. L'anno dopo verr\u00e0 montato interamente per l\u2019\"Exposition Internationale des Arts et Techniques dans la Vie Moderne\" di Parigi. In quest'opera vengono applicate le prime tecniche innovative: il mosaico viene realizzato in laboratorio, dove l'artista segue personalmente il lavoro di intaglio e di messa in opera delle tessere, montate su lastre di eternit che vengono unite in loco dai mosaicisti, risparmiando tempo e denaro.\nAttraverso il mosaico, l'artista recupera gli elementi delle proprie pitture murali e ne esalta gli aspetti sintetici e volumetrici, in una stilizzazione formale estrema, con echi dell'arte bizantina, di Giotto e di Masaccio.\nAchille Funi.\nAnche Achille Funi aderisce nel 1933 al \"Manifesto della pittura murale\" di Gino Severini assieme a Carlo Carr\u00e0 e Massimo Campigli. Nello stesso anno realizza il cartone per \"La cavalcata delle Amazzoni\", mosaico pavimentale per la V Triennale di Milano: sceglie una stilizzazione monumentale con accenti picassiani, che rende le figure rigorose e statiche.\nCollabora, nel 1940, con la bottega del Mosaico di Ravenna per la decorazione del soffitto della Cassa di Risparmio delle Province Lombarde di Milano: i contorni sono resi con sottili tessere che richiamano le piombature di Pella. Altra importante opera di Funi \u00e8 la decorazione della \"Cappella di San Giuseppe\" in San Pietro a Roma.\nMassimo Campigli.\nNel 1940 Massimo Campigli realizza \"La Pace con la Giustizia\" per la VII Triennale di Milano, in collaborazione col mosaicista veneziano G. Padoan: quest'opera si differenzia dalle opere di Sironi per i toni pi\u00f9 intimistici e una sintesi della forma con echi dell'arte antica.\nInes Morigi Berti esegue per l'artista un mosaico da cavalletto, \"Le bagnanti\", nel 1947-48: la mosaicista \u00e8 interprete straordinaria della ritmica bizantina, per i trapassi cromatici e il taglio mutevole e controllato delle tessere.\nLa \"Mostra dei mosaici moderni\".\nAll'inizio degli anni cinquanta, fu formato a Ravenna un Comitato Tecnico per la costituzione della prima Galleria del Mosaico Moderno: tale comitato aveva l'incarico di invitare venti artisti italiani e stranieri affinch\u00e9 fornissero cartoni pittorici destinati a essere tradotti nel linguaggio musivo.\nDopo essere stata trasferita all'estero, con trentaquattro esposizioni nelle citt\u00e0 di Europa, America e Africa, la Mostra dei Mosaici Moderni \u00e8 oggi esposta permanentemente nel Museo d'arte della citt\u00e0 di Ravenna.\nPremessa della mostra fu trovare analogie, talvolta forzate, tra i mosaici ravennati e l'arte contemporanea: i volti degli Apostoli nel Battistero degli Ortodossi con le teste di Georges Rouault; il toro di San Luca nella Basilica di Sant'Apollinare in Classe con i tori di Picasso; i dettagli decorativi, come le ceste di frutta a San Vitale con le nature morte di Braque.\nSi dava ancora per scontata la divisione dei ruoli di \"pictor imaginarius\" e \"musivarius\": da una parte abbiamo quindi artisti come Massimo Campigli, Marc Chagall, Mario Deluigi, Renato Guttuso, Georges Mathieu, Emilio Vedova, mentre dall'altra gli esecutori dei mosaici sono stati, fra gli altri, Sergio Cicognani, Ines Morigi Berti, Romolo Papa, Antonio Rocchi. Anche nel catalogo della mostra (riedito nel 1999) si nota questa distinzione-discriminazione: mentre gli artisti hanno ciascuno una pagina biografica e il loro nome riportato a fianco dei cartoni, dei mosaicisti si trova solo uno sterile elenco.\nParticolare \u00e8 il lavoro realizzato sul cartone di Gorges Mathieu, innovativo dal punto di vista dell'impiego dei materiali: le tradizionali tessere vitree sono state tagliate in dimensioni e forme differenti, accostate a barre di smalto, blocchi e avanzi vetrosi. Mathieu partecip\u00f2 anche alla realizzazione dell'opera musiva, scegliendo egli stesso i materiali da utilizzare.\nIl mosaico contemporaneo.\nNel 1974, Oskar Kokoschka sceglie di lavorare con il Gruppo Mosaicisti di Ravenna, diretto da Sergio Cicognani, per la realizzazione della decorazione per la chiesa di Sankt Nikolai di Amburgo. Nel \"Povero Cristo\" vive la foga espressiva dell'artista, ripresa dal segno violento e tortuoso che rende perfettamente la drammaticit\u00e0 della rappresentazione.\nNel 1978 Joan Mir\u00f3 assegner\u00e0 la trascrizione del suo cartone \"Personaggi-uccelli\" all'Atelier Loire, che sapr\u00e0 rendere vibranti le campiture e tradurre anche gli effetti di dripping del fondo. Sempre a proposito di Mir\u00f2, Ines Morigi Berti \u00e8 sensibile traspositrice delle opere del pittore catalano, che riproduce da anni in mosaico.\nPi\u00f9 recente \u00e8 il lavoro di Enzo Cucchi, realizzato nel 1999, per il ponte che conduce al Museo di Arte Contemporanea di Tel Aviv, in Israele. Questo mosaico pavimentale, che copre una superficie di oltre 100 m2, \u00e8 ricco di simboli che rimandano all'opera dell'artista, come, ad esempio, il bastone, che allude sia all'anzianit\u00e0 che allo scettro del potere, l'arancia tagliata a met\u00e0, che rimanda alla fertilit\u00e0, e le onde del mare, che trasmettono un senso di movimento.\nAldo Mondino si interessa al mosaico fin dagli anni cinquanta, quando si iscrive al corso di Severini presso l'Academie des Beaux-Arts di Parigi. Particolari sono i lavori degli anni novanta, realizzati con materiali insoliti, ovvero zucchero, caff\u00e8, granaglie, che sconvolgono l'idea di mosaico come pittura per l'eternit\u00e0, per la loro natura effimera. \"Torero\", del 1999, \u00e8 invece eseguito con cioccolatini ricoperti di carta colorata.\nNel passato si trovano sporadici episodi in cui il mosaico viene associato alla scultura: ad esempio, la cantoria del Duomo di Firenze di Donatello e il monumento funebre a Maria Clementina Sobieski di Pietro Bracci, del 1742. Nel primo caso, il mosaico fa da sfondo alla danza dei putti, mentre nel secondo \u00e8 un'opera a s\u00e9, come ritratto della defunta, sostenuto da un amorino.\nPer vedere il mosaico svincolato dal suo ruolo secondario, si dovr\u00e0 aspettare il Novecento, quando Lucio Fontana lo utilizzer\u00e0 per rivestire alcuni busti femminili, come il \"Ritratto di Teresita\" del 1938. Le tessere musive non sono solo una pelle che riveste un'opera autonoma, ma diventano strumento necessario a renderla viva in una dimensione metafisica, grazie alla luce dell'oro che porta il volto verso l'astratto.\nNel 1996, Ezio Frigerio progetta il monumento funebre per Rudol'f Nureev, realizzato dal Laboratorio Akomena Spazio Mosaico con la direzione di Stefano Pace, che ora si trova a Parigi, nel Cimitero russo di Sainte Genevieve sour Bois. Un morbido tappeto \u00e8 appoggiato a coprire il sarcofago del ballerino, quasi a volerne nascondere la morte: la scelta del tappeto \u00e8 legata alla passione di Nureyev per questi oggetti ed \u00e8 riferimento alla loro natura di arte nomade, allusione sottile all'ultimo viaggio dell'artista. Il mosaico accompagna dolcemente le volute e le anse, dando idea di morbidezza e leggerezza.\nUn'opera per certi versi simile si trova a Ravenna: si tratta del \"Monumento Celebrativo per il Sindaco\" Pier Paolo D'Attorre, ideato nel 2000 da Mathias Biehler e realizzato dagli studenti delle scuole di mosaico della citt\u00e0, diretti da Luciana Notturni. Su una panchina sono appoggiati un impermeabile e un libro, come se il proprietario si fosse appena allontanato e dovesse tornare da un momento all'altro per recuperarli. L'assenza del protagonista si fa presenza, in una delicata allusione alla sua recente dipartita.\nCome alla sua nascita, ancora oggi il mosaico viene utilizzato per ricoprire superfici architettoniche: come allora, pu\u00f2 essere un semplice rivestimento oppure una preziosa decorazione.\nNel Giardino dei Tarocchi di Capalbio (GR), Niki de Saint Phalle ha realizzato tra il 1979 e il 1996, anche con l'aiuto di Jean Tinguely, un gioco di personaggi fantastici e architetture di fiaba che richiamano l'insegnamento di Gaud\u00ed.\n\"Universo senza bombe, regno dei fiori, sette angeli rossi\" \u00e8 invece la decorazione progettata da Nicola De Maria per la metropolitana di Napoli nel 2002, realizzata della ditta Bisazza Mosaici di Vicenza.\nIn particolare dagli anni ottanta si riscopre il mosaico anche in ambito della produzione industriale di oggetti d'uso comune, come mobili, tavoli, lampade, specchiere. La decorazione musiva rende gradevoli oggetti quotidiani e prodotti senza fascino: ad esempio il candelabro \"Galla Placidia\", realizzato da Felice Nittolo, l'orologio \u201cSoft time\u201d in legno smaltato e mosaico vetroso di Giuliano Babini.\nIn alcuni casi, tuttavia, l'oggetto perde la sua funzione pratica per diventare esso stesso opera d'arte, come la \"Sella di bicicletta\" di Felice Nittolo.\nAnche nel campo del \"design\", l'artista sceglie di intervenire in prima persona nella realizzazione dell'opera musiva o di commissionarla a uno studio di mosaicisti. In questo ambito, per\u00f2, c'\u00e8 anche una terza possibilit\u00e0, che oggi \u00e8 molto diffusa, ovvero la trasposizione di un'immagine con il computer: \u00e8 possibile trasformare un disegno o una foto in uno schema che verr\u00e0 composto a mosaico attraverso un braccio robotico, pronto per essere applicato alle superfici domestiche.\nIn Italia naturalmente la Capitale del mosaico contemporaneo resta Ravenna. Alla fine del 2005 il Centro Internazionale di Documentazione sul Mosaico del Museo d'arte della citt\u00e0 di Ravenna ha creato anche un archivio online intitolato \"Databank Mosaicisti Contemporanei\", una vera e propria banca dati dei mosaicisti contemporanei per cercare informazioni e immagini relative ai mosaicisti, ai laboratori e alle loro attivit\u00e0 artistiche."}
{"id": "697679", "revid": "1979849", "url": "https://it.wikipedia.org/wiki?curid=697679", "title": "La ragazza con la pistola", "text": "La ragazza con la pistola \u00e8 un film del 1968, diretto da Mario Monicelli. \nTrama.\nAssunta Patan\u00e9, una giovane siciliana, \u00e8 segretamente innamorata del compaesano Vincenzo Macaluso. Sequestrata e condotta in una masseria, i due consumano una notte d'amore. La mattina dopo l'uomo fugge in Scozia, per evitare il matrimonio riparatore. Caduta in disgrazia, la ragazza \u00e8 costretta a cercarlo per ripagare l'onta. Giunta nel Regno Unito, Vincenzo scopre il suo arrivo e fa di tutto pur di non rivederla. Assunta, nel frattempo, oltre a pedinarlo, trova vari lavoretti per mantenersi. \nUn giorno, la donna lo riconosce nelle vesti di un portantino di un ospedale di Bath ma nel nosocomio sviene alla vista di un'operazione. Soccorsa da un primario nasce tra i due un'amicizia. Vincenzo, frattanto, ha simulato la sua morte per allontanare definitivamente la compaesana. \nAssunta comincia a studiare, assumendo cos\u00ec le vesti di una \"vera britannica\". Deluso dall'atteggiamento troppo liberale delle donne locali e consapevole di non poter tornare in patria, Vincenzo decide di ricontattarla proponendole addirittura di sposarla. La ragazza finge di acconsentire e dopo una notte romantica, si imbarca su un traghetto a Brighton per raggiungere il primario nell'isola di Jersey.\nProduzione.\nLe scena ambientate in Sicilia sono state girate, in realt\u00e0, a Polignano a Mare, borgo natale del cantante Domenico Modugno.\nPer problemi di produzione, il finale del film fu completato nel porto di Ancona. Ancora oggi \u00e8 possibile scorgere, come forma di omaggio, un murale raffigurante la Vitti. \nDistribuzione.\nUscito nelle sale italiane il 20 settembre del 1968, il film fu, successivamente, esportato all'estero. \n\u00c9 stato edito in formato home video ed \u00e8 presente nelle principali piattaforme streaming. \nLa Cineteca di Bologna ha proposto il lungometraggio di Monicelli nella retrospettiva \"Il Cinema Ritrovato\". \nAccoglienza.\nCome sottolineato dalla critica, \u00e8 la prima commedia in cui Monica Vitti recita da protagonista. \nMorando Morandini, all'interno del suo dizionario omonimo, reputa tiepidamente l'opera di Monicelli (\u00abcaricaturale pi\u00f9 che satirica\u00bb). Al contrario, il giudizio di Paolo Mereghetti \u00e8 positivo (\u00abcommedia all'italiana pre-sessantottina (...) frizzante\u00bb)."}
{"id": "697681", "revid": "36426", "url": "https://it.wikipedia.org/wiki?curid=697681", "title": "Torre dei Marignolli", "text": "La casa-torre dei Marignolli o casa Lodi Focardi si trova in via de' Cerretani 2 angolo via Borgo San Lorenzo 1r-3r nel centro storico di Firenze. Questo crocevia si chiama \"canto della Paglia\", in ricordo della vendita di foraggio per cavalli che qui si teneva e dell'attivit\u00e0 prevalente delle botteghe della zona.\nStoria e descrizione.\nAffacciato di fatto su un lato su piazza San Giovanni e dirimpetto al palazzo arcivescovile, l'edificio ingloba notevoli resti della casa medioevale dei Marignolli e, nella zona della cantonata, della loro torre trecentesca, scapitozzata. La famiglia, che diede 23 priori e 5 gonfalonieri alla Repubblica fiorentina si estinse nel 1606 con il poeta Curzio de' Marignolli, si era insediata fuori dall'antica Porta al Vescovo nella cerchia delle mura altomedievali.\nNel XVII secolo, a seguito dell'estinzione dei Marignolli la torre ed il palazzo adiacente furono ereditati dalla famiglia fiorentino-casentinese dei Lodi-Focardi-Gatteschi, che ne cur\u00f2 nel 1933-1937 il restauro teso ad enfatizzare il carattere medioevale del fabbricato e a farne emergere l'origine di antica casa-torre. I resti trecenteschi furono ampiamente integrati anche nella porzione in pietre a vista, dove furono riposizionati ferri da cavallo e da bandiera. \nTuttavia l'edificio aveva gi\u00e0 subito importanti trasformazioni nella seconda met\u00e0 dell'Ottocento, che probabilmente avevano del tutto occultato quegli elementi antichi poi parzialmente recuperati, visto che nel suo \"Firenze scomparsa\" (1897) Guido Carocci annota di come le \"case e torri (dei Marignolli) sono oggi incorporate in fabbriche di moderna apparenza, ma fino a pochi anni addietro erano visibili perfettamente le anguste ed altissime porticine delle torri che avevano scolpito nel centro dell'architrave lo scudo coll'arme di quella celebre casata\". \nSui lati che guardano alle vie, a segnare il canto, sono oggi al piano terra due grandiosi e alti fornici, uno per lato, chiusi da architravi monolitiche e da ampie ghiere a sesto acuto. Il paramento \u00e8 rivestito con conci in pietra squadrati fino all'altezza del primo piano, oltre il quale si nota un rivestimento a filaretto in pietra per due piani; poi la superficie \u00e8 intonacata, come quella del palazzo che ormai incorpora la torre. Al centro dell'arco su via de' Cerretani si apre una piccola finestra rettangolare con una spessa inferriata. Sempre su questo stesso fronte sono scudi con l'arme dei Marignolli (d'oro alla fascia di nero) e, nell'androne posto all'estrema sinistra, una memoria che ricorda la famiglia Marignolli. Ai lati degli architravi si possono vedere delle buche pontaie. Ai piani superiori si intravedono le sagome di alcune finestre tamponate.\nLa lapide a Curzio Marignolli riporta:\nIl tabernacolo.\nSulla cantonata \u00e8 un'edicola devozionale con una tavola tardo quattrocentesca raffigurante la \"Madonna col Bambino e angeli\" (restaurata nel 1995 dalla scuola Lorenzo de' Medici e avvicinata alla maniera di Cosimo Rosselli) con una cornice in marmo di fattura ottocentesca, per quanto ispirata a modelli quattrocenteschi (con frontone triangolare e architrave decorata da cherubini intarsiati sul marmo verde, e base con scritta \"Ave Maria\"). Le lastre inferiori del tabernacolo vennero interessate da un crollo nel 2018: sebbene poi rimesse a posto e restaurate qualche anno dopo, alcune mostrano ancora i segni di tale incidente."}
{"id": "697682", "revid": "1745361", "url": "https://it.wikipedia.org/wiki?curid=697682", "title": "Autonoe (figlia di Cadmo)", "text": "Autonoe () \u00e8 un personaggio della mitologia greca, figlia di Cadmo e di Armonia.\nMitologia.\nFu moglie di Aristeo, da cui ebbe un figlio, Atteone.\nSecondo il mito, durante una crisi estatica, la donna uccise Penteo, con Agave e Ino, poich\u00e9 lo credeva una belva feroce."}
{"id": "697683", "revid": "36426", "url": "https://it.wikipedia.org/wiki?curid=697683", "title": "Architravi", "text": ""}
{"id": "697688", "revid": "5595500", "url": "https://it.wikipedia.org/wiki?curid=697688", "title": "AC Napoli", "text": ""}
{"id": "697689", "revid": "5595506", "url": "https://it.wikipedia.org/wiki?curid=697689", "title": "Associazione Calcio Napoli", "text": ""}
{"id": "697690", "revid": "1543377", "url": "https://it.wikipedia.org/wiki?curid=697690", "title": "Stenosi mitralica", "text": "La stenosi mitralica si definisce come la riduzione dell'orifizio valvolare mitralico del cuore, causata a volte da un processo infiammatorio che colpisce i lembi valvolari od il loro apparato di sostegno, talora invece da processi degenerativi, come la calcificazione dell'anulus legata all'et\u00e0. Questo determina un ostacolo al passaggio di sangue dall'atrio sinistro al ventricolo sinistro. Pu\u00f2 essere, sebbene in pochi casi, anche di origine congenita.\nEziopatogenesi.\nLa causa della stenosi mitralica era di solito reumatica in era pre-antibiotica. Gli streptococchi di gruppo A possiedono antigeni di superficie strutturalmente simili ad alcune proteine presenti nella struttura valvolare; la reazione antigene - anticorpo che ne deriva causa la formazione di numerosi piccoli noduli fibrotici sui lembi valvolari, che con il tempo vanno incontro a calcificazione e retrazione. Il processo pu\u00f2 estendersi alle corde tendinee, che rappresentano il supporto meccanico delle valvole, provocandone il loro irrigidimento fibrotico, con conseguente arresto del movimento dei lembi valvolari, i quali, una volta calcificati, danno alla valvola l'aspetto a \"bocca di pesce\".\nI lembi valvolari possono essere interessati da altre cause che ne modifichino la struttura e conducano all'alterazione anatomica: la stenosi congenita, le endocarditi, il LES, l'artrite reumatoide, il mixoma, la sindrome da carcinoide, sarcoidosi, malattia di Fabry, malattia di Whipple, calcificazioni degenerative dell'anulus, vasculoplastica chirurgica restrittiva, uso di metisergide.\nSintomatologia.\nLa conseguenza del restringimento valvolare \u00e8 un aumento di pressione nell'atrio sinistro per superare la resistenza opposta dalla valvola. L'aumento pressorio con il progredire della patologia si trasmette per via retrograda a tutto il sistema circolatorio del polmone.\nI sintomi sono: mancanza di respiro per piccoli sforzi (dispnea da sforzo); facile affaticamento, causato da una bassa gittata cardiaca, cio\u00e8 da una ridotta quantit\u00e0 di sangue che viene spinto dal ventricolo sinistro verso tutto l'albero arterioso. Con l'avanzare della patologia la dispnea si fa pi\u00f9 grave e, in caso di congestione polmonare, si aggiungono ortopnea e dispnea parossistica notturna. L'edema polmonare, cio\u00e8 un passaggio di liquido dai capillari all'interno degli alveoli polmonari, per improvviso aumento della pressione nei capillari stessi, con conseguente grave sintomatologia dispnoica, pu\u00f2 intervenire nei casi pi\u00f9 gravi \ne si pu\u00f2 associare emoftoe, ovvero sputo ematico, quando si instaura ipertensione polmonare; causa importante di complicanze e morte sono le embolie polmonari ricorrenti in caso di insufficienza del ventricolo destro. Frequente \u00e8 la comparsa di fibrillazione atriale, causata dalla valvulopatia e dall'ingrandimento dell'atrio sinistro con possibile comparsa di trombi sulle pareti dell'atrio sinistro o pi\u00f9 propriamente all'interno dell'auricola sinistra. La fibrillazione causa sintomatologia soggettiva di cardiopalmo, mentre i trombi possono staccarsi come emboli e migrare soprattutto verso il cervello e provocare un ictus.\nDiagnosi.\nL'obiettivit\u00e0 cardiaca varia in rapporto alla gravit\u00e0 della lesione. Alla palpazione, l'itto della punta \u00e8 percepito in sede normale. In sede precordiale \u00e8 avvertibile un fremito diastolico, determinato dai vortici generati dal passaggio di sangue attraverso la valvola stenotica. I reperti pi\u00f9 utili ai fini diagnostici si ottengono con l'auscultazione, e sono pi\u00f9 facilmente udibili al focolaio mitralico e col paziente in decubito laterale sinistro. Il primo tono ha intensit\u00e0 accentuata e durata ridotta. La pausa sistolica \u00e8 completamente libera. Il secondo tono \u00e8 aumentato solo quando si sviluppa ipertensione arteriosa polmonare. In protodiastole possiamo avvertire un tono aggiunto (a 0,04\u20140,12\u00a0s dalla componente aortica del II tono), il cosiddetto schiocco o tono di apertura della mitrale, caratterizzato da breve durata e alta frequenza. Tanto pi\u00f9 \u00e8 grave la stenosi, tanto pi\u00f9 lo schiocco sar\u00e0 precoce. Successivamente ha inizio un soffio a bassa frequenza (rullio diastolico) che ha una durata proporzionale alla gravit\u00e0 della stenosi. In pazienti con ritmo sinusale, si pu\u00f2 notare una riaccentuazione del soffio in fase presistolica (rinforzo presistolico), da attribuire alla sistole atriale. Tale reperto scompare dunque in corso di fibrillazione atriale. Tutti i reperti descritti si accentuano con l'aumentare della portata e della frequenza cardiaca. Pertanto, per avere un quadro ascultatorio pi\u00f9 netto si pu\u00f2 invitare il paziente a svolgere un esercizio fisico anche di lieve entit\u00e0. \nCon l'aggravarsi della patologia, i reperti classici finora descritti possono mutare: il I tono e lo schiocco di apertura possono ridursi di intensit\u00e0 per via di calcificazioni diffuse che rendono ipomobili i lembi valvolari; anche il rullio diastolico pu\u00f2 diminuire in intensit\u00e0 e durata, in seguito all'instaurarsi di ipertensione polmonare (in questo caso pu\u00f2 invece compaire un click protosistolico e un soffio diastolico in decrescendo ad alta frequenza, soffio di Graham-Steel, sul focolaio polmonare, da attribuirsi alla dilatazione dell'arteria polmonare. La graduale scomparsa dei classici reperti auscultatori configura il quadro della cosiddetta \"stenosi mitralica silente\". In questa fase, la grave riduzione della portata cardiaca indurr\u00e0 una vasocostrizione periferica con conseguente stasi venosa; per tali ragioni il paziente mostrer\u00e0 giugulari turgide, pallore e cianosi dei pomelli e delle labbra (\"facies mitralica\").\nL'elettrocardiogramma, quando il paziente \u00e8 in ritmo sinusale, evidenzia un'alterazione dell'onda P molto caratteristica, tanto da definirla P mitralica; l'ecocolor Doppler \u00e8 diagnostico per la malattia valvolare nel 100% dei casi.\nL'Rx del Torace \u00e8 una tecnica ormai abbandonata per la diagnosi di stenosi mitralica.\nTerapia.\nNessuna terapia \u00e8 indicata per i pazienti asintomatici di grado 1 della classificazione NYHA (New York Heart Association) che non abbiano fibrillazione atriale. Nel caso della presenza di dispnea, necessita ridurre il cosiddetto precarico, onde evitare l'edema polmonare. \nPer prevenire gli episodi di fibrillazione atriale possono essere utilizzati degli antiaritmici, ma quando l'aritmia \u00e8 cronica si user\u00e0 solo la digossina.\nL'intervento chirurgico di valvuloplastica, di commissurotomia, di riparazione valvolare o di sostituzione valvolare si rende necessario prima che la presenza della stenosi diventi severa e, associata alla fibrillazione atriale, causi un grave declino della funzionalit\u00e0 cardiaca.\nLa commissurotomia si pu\u00f2 effettuare soltanto qualora i lembi non siano calcifichi e sia conservato l'apparato sottovalvolare. Tramite una toracotomia anteriore-laterale sinistra, si accede al torace attraverso lo spazio di resezione della V costa. Aperto il pericardio attraverso l'auricola sinistra, si introduce nell'ostio mitralico un divulsore che, aprendosi, forza i lembi valvolari in modo da separare le commissure fuse.\nOggi tale approccio pu\u00f2 essere sostituito dalla valvuloplastica a palloncino, procedura simile all'angioplastica.\nLa sostituzione valvolare mitralica prevede una toracotomia antero-laterale sinistra con escissione sotto-periostale della V costa; il paziente viene posto in circolazione extracorporea (CEC). La valvola viene sostituita con una protesi di misura congrua all'annulus naturale.\nLa riparazione della valvola mitralica d\u00e0 risultati migliori nelle insufficienze mitraliche da prolasso e rottura di una corda tendinea (intervento per il quale rappresenta la prima scelta terapeutica). Non pu\u00f2 essere attuata nella valvulopatia reumatica, dove la deformazione non \u00e8 riparabile. L'intervento \u00e8 eseguito in CEC. Pu\u00f2 comprendere:"}
{"id": "697693", "revid": "5595522", "url": "https://it.wikipedia.org/wiki?curid=697693", "title": "Societ\u00e0 Polisportiva Napoli", "text": ""}
{"id": "697701", "revid": "767487", "url": "https://it.wikipedia.org/wiki?curid=697701", "title": "Penteo", "text": "Penteo () \u00e8 un personaggio della mitologia greca, figlio di Agave e di Echione.\nNella tragedia.\nPenteo \u00e8 il vero protagonista delle \"Baccanti\" di Euripide (tragedia scritta nel 407-406 a.C.). Il suo ruolo nella tragedia si evolve col dispiegarsi della trama: nella prima parte \u00e8 il superbo re di Tebe che compie un atto di hybris disprezzando ostinatamente i riti di Dioniso e perseguitando il dio e i suoi seguaci; nella seconda parte (dopo la \"rhesis\" del messaggero che narra la sua morte per mano della madre) diviene \u201cPenteo l'infelice\u201d.\nUna tragedia di Eschilo intitolata \"Penteo\" \u00e8 andata perduta."}
{"id": "697702", "revid": "36426", "url": "https://it.wikipedia.org/wiki?curid=697702", "title": "Palazzo Bartolini-Torrigiani", "text": "Palazzo Bartolini-Torrigiani \u00e8 un palazzo del centro storico di Firenze, situato tra via Porta Rossa 19 e, come affaccio posteriore, via delle Terme 16. Ingloba l'antica torre dei Monaldi, detta anche \"La Rognosa\", una delle pi\u00f9 alte e meglio conservate della citt\u00e0; \u00e8 inoltre unito negli interni all'adiacente palazzo Altoviti (n. 17). Oggi \u00e8 sede, dalla prima met\u00e0 dell'Ottocento, dell'Hotel Porta Rossa, uno dei pi\u00f9 antichi alberghi tra tuttora attivi in citt\u00e0. \nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nStoria.\nL'edificio sorge su antiche preesistenze, pervenute ai Bartolini tra il 1350 circa e il 1516 nell'ambito di una campagna di acquisti promossa da questa famiglia a interessare una vasta area compresa tra via delle Terme, Porta Rossa e piazza Santa Trinita, e iniziata presumibilmente proprio da questa porzione. \nPi\u00f9 in particolare l'attuale fabbrica ingloba una antica torre dei Monaldi (XIII secolo), detta la Rognosa (questo nome forse deriva dalle \"rogne\" che la famiglia riusc\u00ec a mettere su per evitare che la torre venisse scapitozzata, nonostante fosse pi\u00f9 alta di quanto consentito), e varie case e botteghe, in origine dei Monaldi, dei Del Bene, dei Soldanieri e dei d'Aringo, tra cui una \"Locanda di Porta Rossa\" esistente almeno dal Trecento. Il palazzo odierno fu rimaneggiato da Baccio d'Agnolo per gli stessi Bartolini, ma gi\u00e0 Walther Limburger sottolineava come l'attribuzione poggiasse genericamente sulla constatazione della presenza dell'architetto nel cantiere del vicino palazzo Bartolini Salimbeni e della comune propriet\u00e0 degli edifici, pi\u00f9 che su precise qualit\u00e0 stilistiche. Tuttavia il linguaggio 'neomedievalista', specialmente con gli sporti in pietra in facciata, che informa il palazzo bene si presta a quest'attribuzione (Trotta 1992).\nAcquistato dai Dati nel 1555, il palazzo pass\u00f2 nel 1559 ai Torrigiani. Quindi fu ristrutturato internamente tra Cinquecento e Seicento e abbellito di preziose suppellettili. Nle primo Settecento Tommaso Gherardini affresc\u00f2 una sala con \"Mos\u00e8 salvato dalle acque\". \nPer quanto riguarda la porzione di palazzo Altoviti, l'attuale fabbrica, pur mostrando un fronte dal carattere seicentesco (comunque oltremodo semplice), incorpora antiche case, le principali delle quali erano, nel Trecento, degli Arnoldi e dei Monaldi. Quella degli Arnoldi fu comprata nel 1493 dagli Altoviti e, un secolo dopo, questa stessa famiglia entr\u00f2 in possesso anche dell'altra, nel frattempo passata ai Bartolini e ai Ricci.\nNella prima met\u00e0 dell'Ottocento il complesso, gi\u00e0 unificato, fu dato in affitto come albergo, tradizione poi portata avanti fino ai giorni nostri (come Hotel Porta Rossa, dal 2010 condotto dalla societ\u00e0 NH Hoteles). Tra i personaggi illustri che il libro dei soci del Gabinetto Scientifico Letterario G.P. Vieusseux registra come qui alloggiati nella prima met\u00e0 del XIX secolo si ricordano lo storico tedesco Georg Gottfried Gervinus, il poeta e musicista Frederick Tennyson (fratello del poeta Alfred) e, nel 1836, l'architetto e storico francese Eug\u00e8ne Viollet-le-Duc; inoltre vi risiedettero Stendhal, Byron, Lamartine, Massimo D'Azeglio (verso il 1846), Teresa di Lisieux (nel 1887, di ritorno da Roma), Eugenio Montale e Alberto Moravia. Nel 1975 Mario Monicelli vi gir\u00f2 una scena del film \"Amici miei\" (quella in cui il conte Mascetti scopre l'amante \"Titti\" a letto con un'altra donna), e il palazzo fu set anche per Dario Argento (\"La sindrome di Stendhal\", 1996) e Philip Haas (\"Una notte per decidere\", 2000). \nIl complesso fu interessato da un esteso cantiere di restauro negli anni ottanta del Novecento, su progetto dell'architetto Nino Jodice, al quale sono seguiti gli interventi condotti dal 2008 al 2010 che hanno portato all'ulteriore e pieno recupero dell'edificio e delle sue pertinenze.\nDescrizione.\nSu via Porta Rossa il corpo centrale in aggetto, con cinque assi di finestre centinate e inquadrate da diafane ghiere di conci lisci, \u00e8 risaltato rispetto alle strette ali laterali, con l'addizione delle quali sono condotte globalmente a nove gli assi di facciata. Una serie di finestrelle rettangolari sottotetto ed alcuni occhi circolari nelle ali e al di sotto degli archetti degli sporti concludono questo interessante esempio di architettura 'canonica' primo cinquecentesca. Si notino, sulle mensole in pietra degli sporti che sorreggono il corpo centrale della fabbrica, i papaveri araldici in riferimento alla famiglia proprietaria. \nNotevole il cortile coperto, con raffinati capitelli, oggi hall dell'hotel, decorata dalle vetrate in stile neorinascimentale realizzate attorno al 1900 dallo stabilimento di Ulisse De Matteis. \nNella torre, che non \u00e8 visibile dall'ingresso del palazzo ma solo alluntanandosi lungo via Porta Rossa, \u00e8 stata ricavata una suite alberghiera su tre livelli, con soggiorno panoramico a 360\u00b0 nel sottotetto. Forse in antico, al posto del un tetto spiovente, qui si trovava un ballatoio difensivo con merlatura guelfa.\nSu via delle Terme il fronte si presenta con una facciata oltremodo semplice, intonacata, con finestre distribuite per undici assi complessivi su tre piani (quattro nel lato verso piazza Santa Trinita). Nella porzione \"Altoviti\" lo sviluppo complessivo della facciata \u00e8 di dieci assi per tre piani, ma con varie finestre fuori asse, a documentare dell'antica storia e delle molte trasformazioni alle quali l'edificio \u00e8 stato sottoposto nel tempo. Sulla destra della facciata \u00e8 un tabernacolo con edicola tardocinquecentesca contenente una tela raffigurante la \"Crocifissione tra i santi Nicola di Bari e Romualdo (o Benedetto)\", dipinta da Giovanni Battista Naldini e restaurata nel 1994 da Gioia Germani per interessamento di Elisa Leoni e Claudia Passerin d'Entr\u00e8ves; esiste un tabernacolo delo stesso autore e molto simile anche in via dei Corsi, sul fianco della chiesa di San Gaetano. In prossimit\u00e0 di quest'opera \u00e8, in alto, uno scudo con l'arme degli Altoviti (di nero, al lupo rapace d'argento), ancora ben leggibile nonostante la perdita della parte alta della figura (quello che si vede \u00e8 una copia moderna, l'originale \u00e8 dentro al palazzo). Al terreno sono resti dell'antica costruzione in pietra forte."}
{"id": "697704", "revid": "36426", "url": "https://it.wikipedia.org/wiki?curid=697704", "title": "Palazzo Bartolini (Firenze)", "text": ""}
{"id": "697705", "revid": "2056951", "url": "https://it.wikipedia.org/wiki?curid=697705", "title": "Cera d'api", "text": "La cera d'api \u00e8 una cera naturale prodotta dalle api del genere Apis.\nLa cera \u00e8 secreta dalle api di una ben determinata et\u00e0 in forma di sottili scaglie. Le scaglie sono prodotte dalle api operaie, di et\u00e0 compresa tra i 12 e i 17 giorni, mediante otto ghiandole situate nella parte ventrale dell'addome, per la precisione sui lati interni degli sterniti (le protezioni ventrali presenti in ogni segmento del corpo). La cera \u00e8 prodotta nei segmenti addominali dal 4 al 7. La dimensione di queste ghiandole dipende dall'et\u00e0 dell'operaia.\nLe api mellifere usano la cera d'api per costruire le celle esagonali del loro favo, dove vengono cresciute le larve e depositati miele e polline. Affinch\u00e9 le ghiandole possano secernere la cera, la temperatura dell'alveare deve essere compresa tra e 36\u00a0\u00b0C e le api devono consumare una quantit\u00e0 di miele di circa 8-10 volte superiore in peso della cera. Si stima che le api volino per per raccogliere di miele. Quando gli apicoltori vanno ad estrarre il miele, disopercolano ogni cella, cio\u00e8 ne recidono la copertura. Essa pu\u00f2 avere un colore variabile dal giallognolo al brunastro, a seconda della purezza e del tipo di fiore raccolto dalle api. La cera dei favi di covata tende ad essere pi\u00f9 scura di quella proveniente dai favi di miele, dal momento che le impurezze vi si accumulano pi\u00f9 velocemente. A causa di tali impurezze, la cera deve essere trattata prima di qualsiasi utilizzo: lo scarto che ne deriva si chiama feccia della cera. La cera dei favi da melario che non vengono usati per le covate rimane di colore chiaro.\nLa cera ottenuta dalla sola fusione con acqua calda e senza aggiunta di altre sostanze assume il nome di \"cera vergine\". Mantiene un leggero e gradevole odore aromatico, \u00e8 facilmente modellabile alla temperatura indotta dal semplice calore della mano.\nLa cera pu\u00f2 essere ulteriormente purificata mediante riscaldamento in acqua e utilizzata per costruire candele, lubrificare cassetti e finestre, o lucidare il legno. Come le cere derivate dal petrolio, pu\u00f2 essere ammorbidita diluendola con olio vegetale per renderla pi\u00f9 malleabile a temperatura ambiente, per cui pu\u00f2 essere usata nella creazione di modelli per sculture e gioielli da utilizzare nel processo di fusione a \"cera persa\".\nCaratteristiche chimico-fisiche.\n\u00c8 una cera robusta formata da una mistura di diversi composti, tra i quali: idrocarburi 14%, monoesteri 35%, diesteri 14%, triesteri 3%, idrossi monoesteri 4%, idrossi poliesteri 8%, esteri acidi 1%, poliesteri acidi 2%, acidi liberi 12%, alcoli liberi 1%, non identificati 6%.\nLe componenti principali della cera d'api sono palmitati, acido palmitico, idrossipalmitati e esteri oleati formati da lunghe catene (30-32 atomi di carbonio) di alcoli alifatici, con un rapporto di 6:1 tra i due componenti principali triacontanilpalmitato (palmitato di miricile) CH3(CH2)29O-CO-(CH2)14CH3 e acido cerotico CH3(CH2)24COOH.\nLa cera d'api ha un alto punto di fusione, compreso tra 62 \u00b0C e 64 \u00b0C. Non raggiunge l'ebollizione in aria, ma continua a riscaldarsi fino ad infiammarsi a circa 120 \u00b0C. Se la cera d'api viene riscaldata fino ad una temperatura superiore agli 85 \u00b0C, si scolora. La densit\u00e0 a 15 \u00b0C varia tra 0,958 e 0,970 g/cm\u00b3.\nLa cera d'api si pu\u00f2 classificare in due grandi categorie: tipo europeo e tipo orientale. Il numero di saponificazione \u00e8 3-5 per il tipo europeo e 8-9 per il tipo orientale.\nL'idrossi ottacosanil idrossistearato e la cera giapponese possono essere usati al posto della cera d'api come correttori di densit\u00e0 e stabilizzatori di emulsione.\nUtilizzi.\nLa cera d'api \u00e8 usata in commercio per creare eleganti candele, cosmetici e prodotti farmaceutici (tra cui la cera ossea), per lucidare materiali (soprattutto scarpe), come componente delle cere modellanti e in vari altri prodotti come per la preparazione di encaustico (miscela di cere) per la lucidatura dei mobili. Viene comunemente usata durante l'assemblaggio dei tavoli da biliardo per riempire i fori delle viti e le scanalature tra le ardesie. Le candele di cera d'api sono le preferite di molte chiese ortodosse orientali perch\u00e9 bruciano in modo pulito, con gocciolamento pressoch\u00e9 assente lungo le superfici verticali e un fumo poco visibile. La cera d'api \u00e8 anche il materiale (o per lo meno una significativa parte del materiale) prescritto per la creazione delle candele pasquali ed \u00e8 raccomandato per altre candele usate nella liturgia della Chiesa Romana Cattolica.\nLa cera d'api pu\u00f2 essere usata per fare delle saponette, con l'aggiunta di olio d'oliva.\nLa cera d'api viene inoltre utilizzata come rivestimento dei formaggi, per proteggerli durante la stagionatura. Come additivo alimentare la cera d'api \u00e8 conosciuta come E901 (agente lucidante).\nLe caratteristiche di combustione delle candele di cera d'api differiscono da quelle della paraffina. Una candela di cera d'api ha un colore pi\u00f9 \"caldo\", pi\u00f9 giallo di quello della paraffina, e il colore della fiamma pu\u00f2 variare a seconda della stagione in cui la cera \u00e8 stata raccolta.\nLa cera d'api \u00e8 impiegata, sciolta in essenza di trementina, insieme ad altre cere come per esempio la cera carnauba, nella lucidatura dei mobili. La miscela di due o pi\u00f9 cere sciolte in essenza di trementina viene chiamata encaustico. \nLa cera d'api \u00e8 inoltre un ingrediente della cera per baffi, cos\u00ec come della cera per dreadlock, e venne usata nella fabbricazione dei cilindri usati nei primi fonografi.\nParzialmente saponificata, diventa la cosiddetta \"cera punica\", usata nella pittura a encausto.\nFonte: Characterization of Fine Particle Emissions from Burning Church Candles Environmental Science Technology, 33 (14), 2352-2362, 1999 Data di pubblicazione nel Web: 4 giugno 1999.\nUtilizzi storici.\nLa cera d'api viene usata sin dall'antichit\u00e0; ne sono state rinvenute tracce nei dipinti della grotta di Lascaux e nelle mummie Egizie. Gli Egizi la utilizzavano anche nella costruzione delle navi. Nel periodo Romano la cera d'api serviva per isolare dall'acqua i dipinti murali e costituiva uno dei materiali realizzativi dei ritratti delle mummie di Fayum (con la tecnica dell'encausto). Nel Medioevo era considerata di valore sufficiente per diventare una forma di valuta. Pi\u00f9 recentemente ha trovato uso come materiale modellante, come componente della cera sigillante e dei cosmetici. La cera d'api \u00e8 anche il materiale tradizionale con cui vengono costruiti i bocchini dei didgeridoo e i tasti dei kutiyapi filippini (un tipo di liuto)."}
{"id": "697706", "revid": "101260", "url": "https://it.wikipedia.org/wiki?curid=697706", "title": "Favola milesia", "text": ""}
{"id": "697707", "revid": "125166022", "url": "https://it.wikipedia.org/wiki?curid=697707", "title": "Skateboarding trick", "text": "Uno skateboarding trick, o pi\u00f9 semplicemente trick, \u00e8 una specifica manovra eseguita da uno skater con il suo \"skate\". La maggior parte dei \"trick\" \u00e8 basata su degli \"ollie\", manovre inventate nel 1970 da \"Alan Ollie Gelfand\" in Florida, USA. Un \"trick\" pu\u00f2 includere numerose varianti quali \"jump\", \"flip\", \"grab\", \"slide\", \"grind\" e \"stall\", le quali, possono a loro volta, essere combinate con rotazioni di 180\u00b0 e relativi multipli e sottomultipli.\nI \"trick\" che richiedono delle rampe o degli \"half-pipe\" vengono considerati di transizione o verticali, mentre gli altri, compresi i cosiddetti \"rail\", vengono chiamati \"stradali\", senza che ci\u00f2 implichi una minore importanza o difficolt\u00e0. La difficolt\u00e0 e la buona riuscita di un \"trick\" sono i parametri per la sua valutazione nelle competizioni.\nI principali \"trick\".\n\"Flip\".\nIl fliptrick \u00e8 un \"trick\" nel quale lo skateboard si stacca dai piedi dello skater e ruota , in gergo 'flippa'. Esistono molti \"fliptrick\": i pi\u00f9 comuni sono:\n\"Grab\".\nIl \"grab\" \u00e8 un \"air\" durante il quale lo skateboard viene tenuto (in gergo \"grabbato\") con la mano. Viene eseguito in posizioni diverse del corpo a seconda del \"trick\" che si vuole effettuare e con diversa oppure nessuna rotazione.\nFurono inventati per lo pi\u00f9 dallo \"skater\" professionista Tony Alva e utilizzati soprattutto nei primi anni di esistenza di questo sport.\n\"Grind\".\n\u00c8 un \"trick\" effettuato facendo scivolare i \"trucks\" dello skateboard su una superficie abbastanza dritta; spesso si utilizzano gli angoli delle panchine o i passamano delle scale. Solitamente per facilitarli si applica della cera o della paraffina sulla superficie della struttura su cui eseguire il \"trick\".\n\"Boneless\".\n\u00c8 uno dei diversi modi di saltare. Consiste nell'appoggiare il piede posteriore o anteriore a terra, e, contemporaneamente afferrare lo skateboard con una mano. Successivamente, con l'aiuto di uno dei piedi a terra, saltare, e portare, per eseguire l'atterraggio, il piede sullo skateboard. La mano con cui si prende lo skateboard deve trovarsi nel mezzo dello skateboard e non sul \"nose\" o sul \"tail\". In omaggio a questa tecnica, i DJ Steve Aoki, Chris Lake e Tujamo hanno inciso un brano dal titolo omonimo.\n\"Caveman\".\nManovra usata per abbellire le entrate, per eseguirla \u00e8 necessario tenere lo skateboard in mano e saltarci sopra. Fu inventato da Tony Hawk, inventore di altri sei \"trick\". Un altro trick simile \u00e8 il \"gongo\", nel quale il lancio dello skateboard \u00e8 di due giri in pi\u00f9 e deve passare da un braccio all'altro.\n\"Casper \".\nInventato da Rodney Mullen, consiste nel far atterrare lo skateboard al contrario, mettere un piede sotto facendola girare verso l'alto, per farla poi tornare nella sua corretta posizione, tornandoci sopra.\n\"Handplant\".\nEseguito su una rampa che termina in verticale, consiste nel prendere lo skate con una mano mentre con l'altra ci si appoggia sulla parte superiore della rampa, utilizzandola come perno e ruotando di 180\u00ba mentre si \u00e8 a testa in gi\u00f9, per poi riatterrarvi. \u00c8 uno tra i primi trick inventati, e viene attribuito a Jay Adams, colui che ha dato le basi dello skateboarding moderno.\n\"Loop\".\n\u00c8 un giro della morte completo, che richiede esercizio e adeguate protezioni.\n\"Stall\".\n\u00c8 un \"trick\" di equilibrio, solitamente viene eseguito su un \"half-pipe\", o un \"quarter-pipe\"\",\" per far stare in posizione statica lo \"skateboard\" sullo spigolo della rampa. La posizione dello \"skateboard\" e dello \"skater\", cos\u00ec come la durata dello stesso, sono determinanti della difficolt\u00e0 della manovra.\n\"Manual\".\n\u00c8 un \"trick\" molto semplice ma rischioso a causa della possibilit\u00e0 di cadute all'indietro o in avanti. Per eseguirlo \u00e8 necessario premere sul fondo e al centro dello skateboard con il piede posteriore; cos\u00ec facendo la tavola rimarr\u00e0 in equilibrio sulle ruote posteriori, senza toccare il terreno n\u00e9 con il fondo dello skateboard, n\u00e9 con le ruote avanti.\nIl \"trick\" si pu\u00f2 eseguire anche premendo con il piede anteriore sulla punta dello skateboard, in modo da far alzare la tavola sulle ruote anteriori; in questo caso sar\u00e0 denominato \"nose manual\".\n\"Ollie\".\nUn \"ollie\" \u00e8 un salto eseguito con lo \"skateboard\". \u00c8 una manovra che consente di saltare mantenendo lo \"skateboard\" attaccato ai piedi, senza afferrarlo con le mani e senza che sia legato ad essi, come invece avviene con lo \"snowboard\". \u00c8 la base per numerosissimi \"trick,\" per questo \u00e8 il primo ed il pi\u00f9 importante da imparare. Durante la sua esecuzione, lo skater preme con il piede posteriore la parte posteriore della tavola, in modo da farlo sbattere a terra e da far alzare la parte anteriore, esegue un salto, e, allo stesso tempo striscia in avanti il piede anteriore sul grip, portandolo approssimativamente dal centro dello skateboard ad un punto prossimo alla punta, in maniera da farlo salire insieme a lui facendogli assumere in aria la posizione orizzontale.\n\"Nollie\".\n\u00c8 un trick simile all'ollie, consistente anch'esso in un salto. L'unica differenza si trova nel punto in cui bisogna tirare il pop: a differenza dell'ollie il nollie viene eseguito con il piede davanti, sulla punta dello skateboard, mentre il piede dietro aiuta lo skater ad assumere la posizione verticale in aria. Con il nollie si eseguono tutti i trick che normalmente vengono eseguiti con l'ollie e la posizione dei piedi dipende dall'essere \"goofy\", \"regular\", o in \"switch\".\n\"Slide\".\nLo \"slide\" \u00e8 un \"trick\" abbastanza simile al \"grind\", con la differenza che viene fatta scorrere sulla superficie direttamente lo skateboard, nella parte centrale compresa fra i due \"trucks\". Si pu\u00f2 praticare sullo spigolo di un muretto o su un \"rail\", ma viene anche utilizzato come fonte di attrito per correggere traiettorie in velocit\u00e0 o fermarsi; in questo caso viene definito \"powerslide\".\n\"Carvare\" significa descrivere curve in progressione tirate e precise, sfruttando la forza centrifuga come nel \"vert\". Tra gli slide pi\u00f9 comuni ci sono:\nConvenzioni sui nomi.\nCome tutte le attivit\u00e0 ricreative, lo \"skateboarding\" possiede un suo vero e proprio \"slang\". La maggior parte dei nomi dei \"trick\" standard sono stati assegnati dai loro inventori e variano da quelli descrittivi, come il kickflip, a quelli giocosi come lo \"ho-ho plant\" e a quelli intenzionalmente provocatori; i primissimi \"trick\" prendevano spesso il nome del loro inventore. Le origini dei nomi di alcuni \"trick\" sono oscure, perch\u00e9 l'inventore non gli assegn\u00f2 un nome, o perch\u00e9 gliene diede uno intenzionalmente casuale o dal significato oscuro, in quanto basato su uno scherzo tra amici, il cui significato non \u00e8 mai stato condiviso. Alcuni \"trick\" hanno pi\u00f9 di un nome, probabilmente perch\u00e9 fu frutto dell'inventiva indipendente di diverse persone pi\u00f9 o meno nello stesso periodo o perch\u00e9 il nome originale venne dimenticato.\nI \"trick\" pi\u00f9 recenti sono stati inventati combinando \"trick\" gi\u00e0 esistenti, piuttosto che creare qualcosa di completamente nuovo. Per esempio, quando Danny Way fu il primo a fare un \"kickflip to indy\", lo chiam\u00f2 semplicemente \"kickflip indy\" piuttosto che dargli un nome completamente nuovo. La maggior parte delle combinazioni di \"trick\" segue questo tipo di denominazione, ma a volte \"trick\" molto complicati con un nome troppo lungo e complicato ricevono un nuovo e unico nome. Per esempio, Andy MacDonald invent\u00f2 un \"trick\" che avrebbe dovuto chiamarsi \"nollie heelflip varial body varial slob air\", ma lo chiam\u00f2 semplicemente \"salad shooter\".\nSimilmente, quando un nuovo \"trick\" viene inventato cambiando un elemento di un \"trick\" esistente, piuttosto che aggiungere un nuovo nome, gli skater mettono semplicemente due nomi insieme. Per esempio, Tony Hawk rivoluzion\u00f2 il \"fakie grabbing mute\", ma non chiam\u00f2 la nuova manovra usando i termini \"fakie\" o \"mute\": lo denomin\u00f2 semplicemente \"720\". Pi\u00f9 tardi, quando prov\u00f2 qualcosa di nuovo \"grabbando\" con l'altra mano e battezz\u00f2 questa nuova manovra \"indy 720\", perch\u00e9 il \"trick\" combinava gli elementi dell\"'indy\" e del \"720\", cambiando il significato originale del \"720\". Questa \u00e8 una fonte di confusione presso gli skater, perch\u00e9 diventa spesso difficile ricordare quale variazione di un \"trick\" \u00e8 stata fatta prima e come sia stata eseguita esattamente. In definitiva, l'ampio dizionario di parole da imparare finisce per rappresentare una sorta di iniziazione dello skater alla cultura unica dello \"skateboarding\"."}
{"id": "697713", "revid": "287204", "url": "https://it.wikipedia.org/wiki?curid=697713", "title": "Setting Sons", "text": "Setting Sons \u00e8 il quarto album del gruppo inglese dei The Jam, pubblicato nel 1979 dalla Polydor."}
{"id": "697714", "revid": "125154692", "url": "https://it.wikipedia.org/wiki?curid=697714", "title": "Stati per densit\u00e0 di popolazione", "text": "La lista di stati e dipendenze per densit\u00e0 di popolazione: abitanti per km\u00b2. L'elenco include gli stati sovrani riconosciuti dalle Nazioni Unite (193 pi\u00f9 Taiwan e la Citt\u00e0 del Vaticano) e le 43 dipendenze permanentemente abitate.\nLe cifre sulla superficie (area) tengono conto dei bacini d'acqua interni (laghi, fiumi).\nLe cifre rappresentano la semplice divisione della popolazione stimata per la superficie totale e quindi non riflettono n\u00e9 la densit\u00e0 urbana, n\u00e9 la capacit\u00e0 di un territorio di supportare notevoli popolazioni.\nIl mondo e l'Unione europea sono inseriti a soli fini statistici e quindi senza posizione. La \"Striscia di Gaza\" e la \"Cisgiordania\" fanno parte della Palestina.\nLista di stati e dipendenze, ordinate in base alla densit\u00e0.\n\"Nota: I territori dipendenti sono scritti in corsivo.\"\nLa prima classifica riflette la posizione dei soli stati indipendenti (195, ossia i 193 membri delle Nazioni Unite 'ONU' oltre a Vaticano e Taiwan), la seconda classifica comprende anche le posizioni delle dipendenze.\nTuttavia per avere una reale visione di quella che dovrebbe essere la corretta densit\u00e0 di popolazione sarebbe opportuno calcolare la stessa in base alle risorse della nazione in oggetto, ovvero quelle minerarie, le aree pascolabili e coltivabili, le aree non abitabili o quelle a rischio alluvioni, frane, ecc.\nStatistica del 2012.\nQuesta tabella \u00e8 stata sviluppata dalle Nazioni Unite e illustra la densit\u00e0 di popolazione del 2012. Fonte"}
{"id": "697716", "revid": "123318503", "url": "https://it.wikipedia.org/wiki?curid=697716", "title": "Agenda setting", "text": "Lagenda-setting \u00e8 la teoria delle comunicazioni che ipotizza la possibile influenza dei mass-media (mass-news) sull'audience in base alla scelta delle notizie considerate \"notiziabili\" e allo spazio e preminenza loro concessa. Il postulato principale dell'Agenda-setting \u00e8 il salience transfer, cio\u00e8 il rendere la notizia saliente rispetto alle altre, quindi indica l'abilit\u00e0 dei mass media a trasferire un argomento da una agenda privata a quella pubblica d'interesse generale pi\u00f9 elevato.\nLa teoria.\nIn sintesi, l\"agenda setting\" cos\u00ec com'\u00e8 stata nel tempo elaborata dai principali studiosi che vi si sono dedicati (Maxwell McCombs, Robert McLure, T. E. Patterson, Donald Shaw):\nL'idea che la gente pensi agli argomenti che le vengono suggeriti dai mass media non \u00e8 nuova; gi\u00e0 Paul Lazarsfeld nel 1944 aveva sostenuto che i media avessero il potere di \u201cstrutturare i problemi\u201d. Da allora la sociologia della comunicazione \u00e8 spesso tornata su questo punto, dai lavori della Scuola di Francoforte, sino alla teoria della spirale del silenzio di Elisabeth Noelle-Neumann.\n\u00c8 doveroso far notare come si parli di media senza porre distinzioni e quindi come la teoria dell'agenda setting non sia da applicare solamente ai conglomerati mediali tradizionali, quotidiani o televisioni, ma anche ad esempio ai blog oppure alle riviste online. I media online, tuttavia, secondo il cosiddetto \"effetto cascata\", non sarebbero in grado di intaccare il primato delle grandi testate giornalistiche e dei grandi network televisivi nella formazione dell'agenda pubblica, anzi sarebbero costretti ad inseguire i temi proposti dall'agenda \"mainstream\" per catturare visualizzazioni da monetizzare, intorno alle parole chiave che i grandi media spingono ad essere \"trend topic\" nelle ricerche degli utenti.\nL'inconcludenza empirica dell\"agenda setting\".\nDa quando la teoria dell\"agenda setting\" \u00e8 stata proposta si \u00e8 sempre cercato di dimostrare un qualche rapporto di causa tra le varie agende di tematiche in competizione. Per giungere a questo sarebbe necessario considerare quattro variabili:\nBuona parte delle analisi effettuate si \u00e8 rivelata inconcludente, mentre le analisi rimanenti hanno dimostrato una plausibilit\u00e0 teorica dell'agenda setting (Behr, Iyenagr 1985), ma senza mai riuscire a dimostrare l'idea della determinazione di un'agenda delle priorit\u00e0 da parte di un qualche organismo di potere (Kraus e Davis 1976; Becker 1982; Reese 1991).\nBisogna inoltre considerare come la teoria sia ambigua nel presupporre un meccanismo d'influenza dei gruppi d'interesse alle priorit\u00e0 dei media e di qui sino al pubblico. Infatti bisogna considerare anche l'esistenza di modelli alternativi, quando non opposti a questo, come ad esempio il modello che sostiene che siano gli interessi del pubblico a modellare sia le tematiche trattate dai media, sia quelle delle \"\u00e9lite\" politiche.\nUna ipotesi plausibile \u00e8 quella della confluenza delle tre agende, in altre parole potrebbe essere il confronto tra i desideri del pubblico, i voleri della politica e le necessit\u00e0 dei media a creare l'agenda che ci viene presentata, ma non \u00e8 esattamente come affermare che uno dei tre fattori \u00e8 in grado di fissarne una particolare.\nIpotesi di \"agenda setting\".\nPassiamo ora a proporre un modello di agenda setting che potrebbe ben adattarsi, con le dovute piccole modifiche, a gran parte dei media che si basano principalmente sulla scrittura, virtuale o stampata che dir si voglia.\nPrime conclusioni.\nNessun medium pu\u00f2 fare a meno di stabilire priorit\u00e0 mediando tra le esigenze del proprio pubblico, quelle di eventuali pressioni politiche e le proprie volont\u00e0. \u00c8 proprio la natura del mezzo, destinato a qualcuno e gestito da persone che vivono nel mondo reale, ad impedirlo. Ovviamente le pressioni contrapposte sono molto pi\u00f9 forti nei conglomerati mediali di grandi dimensioni rispetto alla piccola rivista o al \"blog\".\nIl mondo di \"internet\" non fa tuttavia eccezione, semplicemente ci\u00f2 non si nota perch\u00e9 le dimensioni dei fenomeni sono rapportate alla frantumazione dei gatekeeper presenti sul \"web\". Il vero passo in avanti quindi potrebbe non essere la presunta novit\u00e0 del mezzo e del \"blog\", che ne sarebbe espressione matura, quanto la quantit\u00e0. La quantit\u00e0 di media presenti sulla rete, infatti, non \u00e8 neppure paragonabile a quella cui ci hanno abituato i media tradizionali e il dato statistico potrebbe in qualche modo aiutarci a correggere gli errori inevitabili che i media hanno nel loro codice genetico, pur non potendo per loro costituzione esserne o divenirne immuni.\nLa grande novit\u00e0 della rete, dell'espansione del potere di informazione, risiede infatti nella possibilit\u00e0 di giungere ad un pluralismo quasi utopico, che da solo basterebbe alla corretta informazione. Avere insomma un milione di \"blog\", di televisioni o di quotidiani non sarebbe differente, ma se nel caso dei secondi due non \u00e8 materialmente possibile, nel primo caso \u00e8 gi\u00e0 cosa realizzata e superata.\nCos\u00ec ogni \"blogger\" che agisce secondo la propria \"agenda setting\", modifica quella degli altri allo stesso tempo. Scrive, interviene e pubblica seguendo gli stessi schemi di un mezzo di comunicazione tradizionale dando pi\u00f9 o meno importanza ai fatti o non citandoli neppure in base ad una lista di priorit\u00e0 che gli deriva dalla vita quotidiana. Non \u00e8 allora difficile dimostrare come il fenomeno dell\"agenda setting\" agisca nel medesimo modo sul mondo delle comunit\u00e0 \"online\"."}
{"id": "697717", "revid": "1745361", "url": "https://it.wikipedia.org/wiki?curid=697717", "title": "Telefassa", "text": "Telefassa () o Telefe () \u00e8 un personaggio della mitologia greca. Fu regina di Tiro.\nTelefassa viene citata come Argiope da Igino.\nGenealogia.\nFiglia del dio-fiume Nilo e dell'oceanina Nefele, spos\u00f2 Agenore che la rese madre di Cadmo, Cilice, Fenice ed una sola figlia, Europa.\nSecondo Stefano di Bisanzio, spos\u00f2 in seguito Taso e da lui ebbe il figlio Galesso, ritenuto il fondatore della citt\u00e0 di Galesso in Tracia.\nMitologia.\nPart\u00ec con i figli Cadmo, Fenice e Cilice alla ricerca di Europa (rapita da Zeus) e come loro non fece pi\u00f9 ritorno in patria.\nSecondo Apollodoro, alla ricerca si aggiunse Taso e lei approd\u00f2 sulle coste della Tracia, luogo dove in seguito mor\u00ec e fu sepolta dal figlio Cadmo. \nSecondo Stefano di Bisanzio, Telefassa si stabil\u00ec invece sull'isola di Taso con l'omonimo della stessa isola (Taso) e l\u00ec nacque Galesso."}
{"id": "697718", "revid": "254059", "url": "https://it.wikipedia.org/wiki?curid=697718", "title": "Palazzo Taccona", "text": "Il palazzo Taccona (detto anche Palazzone) \u00e8 situato a Muggi\u00f2, nella frazione Taccona.\nPosto sulla via che da Muggi\u00f2 conduce a Milano, si tratta di una residenza nobiliare dalla seconda met\u00e0 del XVIII secolo. In quel periodo, un edificio preesistente, di propriet\u00e0 dei conti Taccona, fu rimaneggiato fino ad assumere l'aspetto attuale. L'edificio presenta una forma ad \"U\", con l'asse centrale a unire l'esterno con il giardino, e si ispira alle cosiddette ville di delizia tipiche della Lombardia del Settecento. Nella struttura \u00e8 presente un portico che conduce al giardino stesso ed una scalinata d'onore che porta al piano nobile, ove \u00e8 posta la sala da ballo. L'edificio presenta anche una cappella dedicata ai re Magi, probabilmente costruita precedentemente al palazzo stesso.\nNegli ultimi anni il palazzo ha subito ampie ristrutturazioni, in parte ad uso abitativo. Nel dicembre 2001 il palazzo ha poi subito un imponente crollo, che ha costretto gli abitanti al trasferimento forzato. Il palazzo \u00e8 stato dunque ricostruito seguendo i canoni che ne ispirarono la costruzione originaria e vincolato dalle Belle Arti."}
{"id": "697721", "revid": "123057858", "url": "https://it.wikipedia.org/wiki?curid=697721", "title": "Carnivoro", "text": "In zoologia si definisce carnivoro un animale con una dieta consistente in massima parte di carne. In un senso pi\u00f9 generale, un animale viene considerato carnivoro se le sue abitudini alimentari consistono nell'uccidere altri animali per nutrirsi dei loro tessuti (predazione) o nutrirsi dei tessuti di animali uccisi da altri predatori (saprofagia). La saprofagia non esclude la predazione, e viceversa.\nCaratteristiche.\nSecondo tale definizione, quindi, non tutti i carnivori appartengono all'ordine dei Carnivora, come si potrebbe pensare, ma vi sarebbero carnivori praticamente in ogni taxon vivente, anche fra gli invertebrati (aracnidi, mantidi etc.) ed addirittura fra le piante (piante carnivore) ed i funghi (funghi carnivori). Fra l'altro, alcuni esponenti dell'ordine Carnivora non sono dei carnivori in senso stretto: gli orsi, i cani ed i procioni.\nPer evitare una eccessiva genericit\u00e0, si preferisce indicare come \"carnivoro\" in senso stretto solo un animale che si nutre di carne, mentre per differenziare animali dalla dieta pi\u00f9 specifica sono stati coniati i concetti di animale insettivoro (ossia che si nutre prevalentemente di insetti ed altri invertebrati), piscivoro (per chi si nutre di pesci), ofiofago (per chi si nutre esclusivamente di serpenti), spongivoro (per chi si nutre esclusivamente di spugne), lepidofago e mucofago (per chi si nutre di scaglie o muco cutaneo di altri pesci), ematofago (per chi si nutre di sangue) e molluscivoro (qualora si nutra di molluschi).\nGli animali che hanno necessariamente bisogno di carne per poter sopravvivere sono detti \"carnivori obbligati\" od ipercarnivori. Essi possono in realt\u00e0 nutrirsi anche di altre sostanze di origine animale (come miele o uova), tuttavia tali elementi rientrano solo sporadicamente nella loro dieta.\nLa loro dentatura ed il loro apparato digerente sono specializzati per una dieta a base di carne, con un intestino piuttosto corto e forti mascelle con denti affilati per strappare e fare a pezzi la carne delle prede. Un esempio di ipercarnivoro sono i Felidi in generale, gli Ofidi e la maggior parte dei dinosauri Teropodi. \nAnche gli ipercarnivori possono ingerire piante: questo tuttavia avviene non per esigenze di carattere nutritivo, quanto piuttosto perch\u00e9 le piante sono un ottimo emetico per questi animali."}
{"id": "697724", "revid": "117175358", "url": "https://it.wikipedia.org/wiki?curid=697724", "title": "Elettrione", "text": "Elettrione () \u00e8 un personaggio della mitologia greca, figlio di Andromeda e Perseo, fu il marito di Anasso (citata anche come Lisidice od Euridice) figlia di suo fratello Alceo. \nFu re di Micene. Fu il nonno materno di Eracle.\nMitologia.\nEra fratello di Alceo, Eleio, Mestore, Perse, Stenelo e Cynurus ed aveva come sorelle Autochthe e Gorgofone.\nQuando suo padre mor\u00ec, Elettrione divenne re di Micene.\nI suoi figli furono Alcmena (la madre di Eracle e di Ificlo), Anfimaco, Archelao, Stratobates, Gorgofone, Phylonomos, Kelaineus, Lysinomos, Cheirimachos ed Anaktor.\nEbbe anche un figlio illegittimo (Licimnio) da una donna Frigia di nome Midea.\nQuando giunsero i figli di Pterelao, chiedendo che Elettrione restituisse il trono che era stato del loro antenato Mestore, Elettrione rifiut\u00f2, scatenando una guerra che uccise tutti i figli maschi sia di Elettrione (solo Licimnio ebbe salva la vita) che di Pterelao, fra i quali si salv\u00f2 solo Everes.\nDopo la battaglia, Elettrione fu costretto alla fuga.\nElettrione fu poi ucciso da Anfitrione, marito di Alcmena, ma secondo altre fonti, fu ucciso durante un litigio. Gli successe sul trono il fratello Stenelo."}
{"id": "697725", "revid": "159341", "url": "https://it.wikipedia.org/wiki?curid=697725", "title": "Fibula (spilla)", "text": "Fibula \u00e8 il nome latino della fibbia o della spilla, utilizzata in primo luogo per assicurare le vesti sulle spalle ed alla vita.\nStoria.\nPoich\u00e9 il nome deriva dall'osso della gamba detto perone o fibula, la cui forma, specie in animali di piccola taglia, si presta ad un utilizzo quale spillone, risulta chiaro che pur se nella terminologia archeologica la fibula \u00e8 nettamente distinta dallo spillone, l'origine non solo del termine ma dell'utensile stesso \u00e8 strettamente connessa a quella dello spillone, con il quale condivide la funzione.\nLo spillone si diffonde alcuni secoli prima della fibula; successivamente si nota in diverse aree geografiche la preferenza per l'uno o l'altro dei due sistemi di fissaggio dei tessuti.\nSotto il profilo tecnico l'origine della fibula, che \u00e8 una \"spilla di sicurezza\" (come la tradizionale \"spilla da balia\") corrisponde semplicemente alla ripetuta piegatura di un lungo spillone di fusione, arricchito da noduli, ingrossamenti, torsioni, ed alcune parti del quale, come in particolare la staffa, sono rese laminari attraverso battitura.\nLe fibule erano generalmente di bronzo e pi\u00f9 tardi di ferro, ma ne sono state trovate anche d'argento o d'oro e, in et\u00e0 imperiale, anche decorate con gemme. Le dimensioni potevano variare dai 2 ai 50 cm, anche se raramente superavano i 20 cm.\nLe prime fibule rinvenute risalgono all'et\u00e0 del bronzo ed ebbero un'ampia diffusione in tutta l'area mediterranea partendo del Mediterraneo orientale; il loro utilizzo cess\u00f2 verso il VI secolo.\nLa fibula, nello schema pi\u00f9 semplice, \u00e8 costituita dall'ardiglione o ago, dalla molla (che pu\u00f2 essere di vari tipi), dall'arco (le cui forme diversificate danno il nome ai corrispondenti tipi di fibula) e dalla staffa che alloggia e ferma l'estremit\u00e0 appuntita dell'ardiglione.\nLa pi\u00f9 famosa fibula dell'Italia antica \u00e8 forse la fibula prenestina, rinvenuta nel 1871 a Palestrina (l'antica \"Praeneste\") e conservata al Museo Pigorini di Roma. La peculiarit\u00e0 della fibula \u00e8 rappresentata dall'iscrizione apposta su di essa, che \u00e8 il pi\u00f9 antico documento scritto in latino.\nTipologia.\nVi furono diversi tipi di fibula:"}
{"id": "697731", "revid": "2208340", "url": "https://it.wikipedia.org/wiki?curid=697731", "title": "Chiba", "text": " \u00e8 una citt\u00e0 del Giappone di abitanti, ed \u00e8 anche capitale dell'omonima prefettura. Si trova a sud-est di Tokyo, e fa parte della Grande Area di Tokyo.\nLa citt\u00e0, ufficialmente fondata il 1\u00ba gennaio 1921, \u00e8 uno dei principali porti della regione del Kant\u014d."}
{"id": "697740", "revid": "767487", "url": "https://it.wikipedia.org/wiki?curid=697740", "title": "Fuoco fatuo (film 1963)", "text": "Fuoco fatuo \u00e8 un film del 1963 diretto da Louis Malle.\nIl soggetto \u00e8 tratto dal romanzo \"Fuoco fatuo\" (\"Le feu follet\") di Pierre Drieu La Rochelle.\nTrama.\nDistrutto dall'alcol e da una vita in cui non riesce pi\u00f9 a riconoscersi, Alain programma il proprio suicidio. Si concede ancora una possibilit\u00e0, alla ricerca di un motivo per andare avanti, un percorso che compie nei suoi ultimi due intensi giorni di vita, cercando nei ricordi, nelle vecchie amicizie che non ritrova, in uno stile di vita che non gli appartiene pi\u00f9, superato dal tempo e dal peso di un'esistenza ormai inadeguata. Alain sembra essere stato abbandonato dalla sua stessa vita, cerca di comunicare con un mondo che gli riserva solo disprezzo o compassione, cerca di comunicare con se stesso attraverso questo mondo che invece lo rifiuta, che gli propone come unica alternativa un cambiamento impossibile. Somiglianza con il film \"Il Bell'Antonio\", di Vitaliano Brancati. Quattro mesi, di terapia non possono aver cambiato cos\u00ec tanto gli ex amici. Egli ha una latente bisessualit\u00e0 che lo confonde fino a perdere la comunicazione e il senso della vita stessa. Assai intensi i dialoghi-monologhi del protagonista e una Parigi in bianco e nero, fatta di scorci, di volti, di pioggia, di auto.\nCommento al film.\nVi \u00e8 un elemento autobiografico in questo quinto film di Louis Malle. Rampollo di una famiglia borghese della Francia del Nord, alla soglia dei 30 anni, dopo un lungo periodo trascorso in dissolutezze notturne, all'insegna dell'alcol e di occasionali incontri amorosi, era giunto a interrogarsi, come il protagonista del film, sul senso di restare \"...immerso nell'adolescenza...una promessa e anche una menzogna...Ero io il bugiardo\".\nA dispetto di alcune irruzioni del quotidiano (come gli accenni alla guerra di Algeria o la processione dei volti dei passanti davanti al bar all'Od\u00e9on, che evoca un mal di vivere esistenzialista), la regia di Malle conserva un rigore classico e autonomia nei confronti dei modelli narrativi della Nouvelle vague, caratterizzati da fratture e discontinuit\u00e0.\nIl suicidio finale - soggetto peraltro abbastanza ostico da portare sullo schermo agli inizi degli anni sessanta - \u00e8 gi\u00e0 inscritto nell'inizio, con il protagonista, uno splendido Maurice Ronet (dandy nella vita, come nel film) che armeggia con la sua pistola di ex ufficiale mentre, nella sua camera della clinica per alcolisti, lunghi piani sequenza raccontano, con oggetti e fotografie, della sua storia. Le conversazioni coi vecchi amici, i racconti delle follie giovanili, il commento di una compagnia di omosessuali non lasciano intravedere altra soluzione a questo disperato viaggio nel passato.\nA chi accusava il film di falsit\u00e0, proprio a partire dalla sua insistenza su un'unica, disperata tonalit\u00e0 narrativa, Fran\u00e7ois Truffaut rispondeva: \"...se Ronet fosse stato qualche volta aggressivo o odioso, la nostra adesione sarebbe stata pi\u00f9 completa e il film, invece di essere semplicemente commovente, sarebbe stato realmente lacerante...Tutti i comici conoscono il riso per ripetizione, esiste anche il patetico per ripetizione; \u00e8 il pi\u00f9 interessante. Grazie a questo Louis Malle ha messo a segno il suo miglior film\"."}
{"id": "697748", "revid": "767487", "url": "https://it.wikipedia.org/wiki?curid=697748", "title": "Dani Futuro", "text": "Dani Futuro \u00e8 un personaggio dei fumetti, un ragazzo del XX secolo che si ritrova a vivere nel futuro, creato da V\u00edctor Mora e disegnato da Carlos Gim\u00e9nez.\nRimasto imprigionato fra i ghiacci dell'Artico in seguito a un incidente aereo, Dani, figlio di uno scienziato, si risveglia 135 anni pi\u00f9 tardi, nel 2104. Sulla Terra del futuro gli si affiancano il robot Jorge (Jules nella versione francese) e la bella Iris, nipote dello scienziato Dosian che ha fatto tornare in vita il ragazzo.\nPubblicata inizialmente in Spagna alla fine del 1969 da \"Gaceta Junior\" (l'esordio avviene sull'Almanacco 1970) e continuata dal 1971 sulle pagine di \"Tintin\" (Belgio) e \"Nouveau Tintin\" (Francia), la serie si conclude nel 1976, dopo sette episodi, che l'editore Lombard ripubblicher\u00e0 in forma di album tra il 1973 e il 1983:\nIn Italia \u00e8 stata pubblicata con il titolo \"Dany Futuro\" dal \"Corriere dei piccoli\" nel 1971: 1\u00ba episodio (nn. 27-39) e 2\u00ba episodio (nn. 40-43)."}
{"id": "697761", "revid": "767487", "url": "https://it.wikipedia.org/wiki?curid=697761", "title": "Libitina", "text": "Libitina \u00e8 una divinit\u00e0 arcaica romana, incaricata di badare ai doveri ed ai riti che si tributavano ai morti e che perci\u00f2 presiedeva ai funerali. Aveva un proprio santuario nei pressi di un bosco sacro (\"lucus Libitinae\"), situato sul colle Esquilino, presso la Porta Esquilina (Arco di Gallieno). Laggi\u00f9 si riunivano gli impresari di pompe funebri (\"libitinarii\"). Questa dea presenta delle analogie con Proserpina e non possiede alcuna leggenda propria.\nA causa di una falsa etimologia, essendo Libitina simile a \"Libido\" (la passione), nelle epoche romane successive questa arcaica divinit\u00e0 venne associata a Venere e quindi il nome Libitina divenne uno degli epiteti di quest'ultima."}
{"id": "697762", "revid": "599013", "url": "https://it.wikipedia.org/wiki?curid=697762", "title": "Jav", "text": ""}
{"id": "697764", "revid": "125732506", "url": "https://it.wikipedia.org/wiki?curid=697764", "title": "Alberto Iglesias", "text": "Biografia.\n\u00c8 collaboratore abituale del regista Pedro Almod\u00f3var, per il quale ha curato la colonna sonora di ogni suo film a partire da \"Il fiore del mio segreto\" del 1995."}
{"id": "697768", "revid": "380654", "url": "https://it.wikipedia.org/wiki?curid=697768", "title": "Stunner", "text": "Nel wrestling col termine stunner si indica una mossa tra le pi\u00f9 note; tecnicamente la manovra si configura come una \"three-quarter facelock jawbreaker\"; la mossa consiste quindi nel porsi di spalle all'avversario, prendere la sua testa in modo che il mento poggi sulla spalla dell'esecutore e lasciarsi cadere da seduti in modo che il mento sbatta sulla spalla.\nIl primo a usare questa mossa fu Mikey Whipwreck nella Extreme Championship Wrestling; la chiam\u00f2 \"Whipper-Snapper\" e la eseguiva dal paletto. Tuttavia il massimo della popolarit\u00e0 la raggiunse con Stone Cold Steve Austin, che la chiam\u00f2 \"Stone Cold Stunner\" e da qui si inizi\u00f2 a chiamarla comunemente \"stunner\". Solitamente la versione di Austin prevedeva prima un calcio all'addome dell'avversario, in modo che questi si piegasse e si potesse applicare pi\u00f9 facilmente la manovra."}
{"id": "697770", "revid": "43211", "url": "https://it.wikipedia.org/wiki?curid=697770", "title": "Stone Cold Stunner", "text": ""}
{"id": "697772", "revid": "767487", "url": "https://it.wikipedia.org/wiki?curid=697772", "title": "Dianne Reeves", "text": "Insieme con le sue pari Dee Dee Bridgewater, Diana Krall e Cassandra Wilson \u00e8 considerata una delle pi\u00f9 importanti interpreti femminili di jazz del nostro tempo.\nVive a Denver, Colorado.\nInfanzia.\nDianne proviene da una famiglia dove la musica era di casa. Il padre, il quale mor\u00ec quando Dianne aveva due anni, era anche lui un cantante. La madre, Vada Swanson, suonava la tromba. Un cugino, George Duke, \u00e8 un tastierista e produttore molto noto.\nDianne e la sorella Sharon furono allevate dalla nonna a Denver Colorado. Ancora bambina Dianne prendeva lezioni di piano e cantava ad ogni occasione. All'et\u00e0 di 11 anni, il suo interesse per la musica fu accresciuto da un insegnante che le insegn\u00f2 che la musica era il modo migliore per tenere gli studenti uniti. Dianne scoperse cos\u00ec l'amore per la musica ed il suo desiderio di diventare una cantante.\nSuo zio Charles Burell, un bassista nella Denver Symphony Orchestra, la introdusse nel mondo delle cantanti jazz, da Ella Fitzgerald a Billie Holiday. Dianne rimase particolarmente impressionata da Sarah Vaughan.\nCarriera.\nAll'et\u00e0 di 16 anni cantava alla George Washington High School di Denver, in una big band delle scuole superiori. Quell'anno stesso la big band suon\u00f2 ad un festival musicale (Convention of the National Association of Jazz Educators).\nLa sua band vinse il primo premio e fu l\u00ec che Dianne incontr\u00f2 il trombettista Clark Terry, il quale, dopo averla scoperta, divenne il suo mentore.\nUn anno dopo, inizi\u00f2 a studiare musica all'Universit\u00e0 del Colorado, prima di trasferirsi, nel 1976, a Los Angeles. In L.A. il suo interesse per la musica latino americana si accrebbe e Dianne si ciment\u00f2 in differenti espressioni vocali e decise di perseguire definitivamente la carriera di cantante. Conobbe Eduardo del Barrio ed and\u00f2 in tour con il suo gruppo \"Caldera\". Cant\u00f2 anche nella jazz band di Billy Child \"Night Flights\". Pi\u00f9 tardi cant\u00f2 in tour con S\u00e9rgio Mendes.\nDal 1983 al 1986 \u00e8 stata in tour con Harry Belafonte come cantante principale. Questo periodo vede la sua prima esperienza con la world music.\nNel 1987 divent\u00f2 la prima cantante a firmare per la Blue Note Records. Trasloc\u00f2 nuovamente a Denver da Los Angeles nel 1992. Ha cantato alla cerimonia di chiusura dei Giochi olimpici invernali del 2002 a Salt Lake City.\nGrammy Awards.\nFinora ha vinto 4 Grammy Awards per la migliore performance jazz vocale per i suoi album:\n\u00c8 l'unica cantante ad aver vinto questo Grammy per tre dischi consecutivi."}
{"id": "697773", "revid": "1745361", "url": "https://it.wikipedia.org/wiki?curid=697773", "title": "Iadi (mitologia)", "text": "Le Iadi () sono personaggi della mitologia greca. Il loro nome significa \"portatrici di pioggia\" e sono delle ninfe dei boschi, delle fonti e delle paludi.\nGenealogia.\nErano figlie di Atlante e dell'Oceanina Pleione(che Ovidio chiama Etra).\nMitologia.\nI nomi e quantit\u00e0 delle Iadi variano a seconda dell'autore, Esiodo ed Igino elencano i nomi di cinque sorelle: Pasitoe, Coronide, Ambrosia (o Cleia), Polisso (o Faio) ed Eudora, mentre altre fonti citano solo alcune di esse e spesso con quantit\u00e0 inferiori e con nomi diversi.\nAvevano un fratello di nome Iante ed alcune storie raccontano che questi mor\u00ec in una battuta di caccia e che le Iadi piansero la sua morte fino a quando Zeus (compassionato del loro amore) decise di trasformarle nella costellazione delle Iadi e di porle di fronte alla costellazione del Toro.\nAltri miti narrano della loro partecipazione all'educazione di Dioniso."}
{"id": "697774", "revid": "123070690", "url": "https://it.wikipedia.org/wiki?curid=697774", "title": "Dario Marianelli", "text": "Biografia.\nDopo aver studiato pianoforte e composizione a Pisa e Firenze, nel 1990 si trasferisce a Londra dove si iscrive al corso postlaurea alla \"Guildhall School of Music and Drama\" e, dopo il diploma, ottiene una borsa di studio che gli permette di seguire i corsi di coreografia e composizione del \"Bretton University College\" diretti da Judith Weir e Lloyd Newson. In seguito trascorre tre anni alla \"National Film and Television School\" a Beaconsfield, poco fuori Londra.\nA Londra compone brani per il teatro di avanguardia. Viene contattato dal regista irlandese Paddy Breathnach per comporre le colonne sonore dei film \"Ailsa\", \"The Long Way Home\" e \"I dilettanti\".\nNel 2002 ha l'opportunit\u00e0 di realizzare la colonna sonora di \"Cose di questo mondo\" di Michael Winterbottom, vincitore dell'Orso d'Oro al festival di Berlino. Nel 2004 Terry Gilliam gli chiede di comporre le musiche di \"I fratelli Grimm e l'incantevole strega\".\nHa scritto le colonne sonore di \"V per Vendetta\" di James McTeigue, \"Il colore della libert\u00e0 - Goodbye Bafana\" di Bille August, \"Il buio nell'anima\" di Neil Jordan.\nHa avuto una nomination al premio Oscar per la miglior colonna sonora nel 2006 per le musiche del film \"Orgoglio e pregiudizio\".\nNel 2008 ha vinto il Golden Globe per la migliore colonna sonora originale ed il premio Oscar per la migliore colonna sonora originale per il film \"Espiazione.\"\nNel 2013 \u00e8 stato nominato al premio Oscar per la miglior colonna sonora per le musiche del film \"Anna Karenina\"."}
{"id": "697777", "revid": "599013", "url": "https://it.wikipedia.org/wiki?curid=697777", "title": "Jrb", "text": ""}
{"id": "697780", "revid": "599013", "url": "https://it.wikipedia.org/wiki?curid=697780", "title": "Jpr", "text": ""}
{"id": "697781", "revid": "125678056", "url": "https://it.wikipedia.org/wiki?curid=697781", "title": "Halloween III - Il signore della notte", "text": "Halloween III - Il signore della notte (\"Halloween III: Season of the Witch\") \u00e8 un film del 1982 diretto da Tommy Lee Wallace. \u00c8 il terzo episodio della saga di \"Halloween\", ed \u00e8 l'unico capitolo della serie che non presenta una trama riguardante il personaggio di Michael Myers che \u00e8 completamente assente. Il cast del film \u00e8 composto da Tom Atkins nel ruolo del Dottor Dan Challis, Dan O'Herlihy in quello di Conal Cochran e Stacey Nelkin in quello di Ellie GrimBridge. La trama si incentra sulle ricerche di Challis e Grimbridge nelle attivit\u00e0 di Cochran, il misterioso proprietario della Silver Shamrock Novelties, nella settimana che termina con la notte di Halloween.\nOltre ad abbandonare del tutto la storyline di Michael Myers, \"Halloween III\" abbandona il genere slasher che era stato inaugurato da \"Halloween - La notte delle streghe\" nel 1978. La focalizzazione sul killer psicopatico \u00e8 rimpiazzata da quella su un brillante scienziato pazzo. I produttori Debra Hill e John Carpenter credevano che dopo la morte di Michael Myers alla fine di \"Halloween II - Il signore della morte\", la saga di \"Halloween\" avesse il potenziale per diventare un'antologia di diversi film horror ambientati nella notte di Halloween. Ogni capitolo avrebbe avuto i suoi personaggi, impostazioni e trame.\nProdotto con un budget di 2.5 milioni di dollari, \"Halloween III\" ne guadagn\u00f2 14.4 milioni al botteghino negli Stati Uniti. Vi fu un ampio dissenso da parte dei critici, laddove \"Halloween - La notte delle streghe\" aveva dato vita ad un nuovo genere ed era stato imitato da molti film seguenti, questo terzo capitolo sembrava un film trito e ritrito: un critico scrisse che se \"Halloween III\" non faceva parte della saga di \"Halloween\", allora era solamente \"un horror del tutto insignificante appartenente agli anni ottanta, non peggiore e non migliore di molti altri.\"\nTrama.\nSabato 23 ottobre, il negoziante Harry Grimbridge \u00e8 inseguito da due tizi dall'elegante aspetto di uomini d'affari e porta con s\u00e9 una maschera di Jack-o'-lantern prodotta dalla Silver Shamrock. Arrivato ad una stazione di rifornimento, ha un collasso. In seguito allo svenimento, viene portato in ospedale dal gestore della pompa di benzina (Essex Smith) gridando per tutto il tragitto \u00abCi uccideranno tutti\u00bb. Grimbridge viene posto sotto la cura del dottor Daniel \"Dan\" Challis. Mentre Grimbridge \u00e8 in cura, un altro misterioso individuo vestito da manager entra nella sua stanza e lo uccide, estraendogli il cranio. Dopodich\u00e9 l'uomo entra nella sua auto, si cosparge di benzina e si d\u00e0 fuoco.\nChallis e la figlia di Grimbridge, Ellie, iniziano un'indagine che li porta nella piccola citt\u00e0 di Santa Mira, in California, sede della fabbrica Silver Shamrock Novelties. I due apprendono dal concierge dell'albergo, il signor Rafferty, che la fonte della prosperit\u00e0 della citt\u00e0 \u00e8 l'irlandese Conal Cochran e la sua fabbrica e che la maggior parte della popolazione della citt\u00e0 \u00e8 composta da discendenti di immigrati irlandesi. Challis apprende che il padre di Ellie aveva soggiornato allo stesso hotel. Altri ospiti dell'albergo sono i negozianti Marge Guttman e la famiglia Kupfer: Bud, Betty e il loro figlio \"piccolo\" Buddy. Tutti hanno degli interessi economici nei confronti della fabbrica.\nLa sera stessa Marge Guttman si ritira nella stanza dell\u2019hotel e prima di dormire inizia a leggere \"Il dono dell\u2019aquila\" di Carlos Castaneda. Riposto il libro sul comodino nota sulla moquette il simbolo della Silver Shamrock staccato da una maschera. Sul lato posteriore della placca \u00e8 inserito un chip e Marge, incuriosita, cerca di aprirlo con un ferretto per capelli e un raggio laser improvvisamente erompe da esso colpendola in piena faccia, sfigurandola e facendole uscire insetti dalla bocca.\nLa famiglia Kupfer viene invece invitata alla fabbrica e al piccolo Buddy viene regalata una maschera e messo davanti ad un televisore insieme alla famiglia, in una stanza che simula il soggiorno di una casa qualunque.\nQuando una serie di spot televisivi inizia a passare in tv la maschera sulla testa di Buddy inizia a contrarsi come un cuore, Buddy stramazza a terra e dalla sua bocca e occhi iniziano a uscire insetti e serpenti velenosi che attaccano e uccidono il resto della famiglia. Dall'altro lato di uno specchio nascosto, si vede Cochran soddisfatto della prova generale.\nUn giorno dopo essere giunti a Santa Mira, Challis ed Ellie visitano la Silver Shamrock con i Kupfer e sono allarmati nello scoprire l'auto di Grimbridge in un capannone, sorvegliata da altri eleganti uomini in nero. Ritornano al loro hotel ma scoprono che non possono contattare nessuno fuori Santa Mira. Ellie viene rapita dagli uomini in nero della fabbrica e, per cercarla, Challis entra alla Silver Shamrock. Qui scopre che gli uomini in nero sono in realt\u00e0 androidi creati da Cochran. Dopo che Challis viene catturato dagli androidi, non prima di averne messo k.o. uno (Dick Warlock), Cochran gli rivela il suo piano: uccidere i bambini nella notte di Halloween. Spiega che il marchio Silver Shamrock sulle maschere contiene un chip di computer ed un frammento di una pietra sacrificale rubata a Stonehenge. Quando la pubblicit\u00e0 della Silver Shamrock verr\u00e0 proiettata la notte di Halloween, il chip si attiver\u00e0 causando la morte di coloro che indossano la maschera. Cochran piuttosto spiega che egli sta tentando di far ritornare alla luce i pi\u00f9 macabri aspetti della festa celtica del Samhain, collegato alla stregoneria.\nChallis fugge, e salva qualcuno che lui crede essere Ellie. Entrambi distruggono la fabbrica e uccidono Cochran. Comunque, Challis scopre che Cochran ha rimpiazzato Ellie con un androide. Dopo averlo distrutto, Challis ritorna alla stessa stazione di rifornimento dove il padre di Ellie era andato otto giorni prima. Challis contatta le stazioni televisive e le convince tutte tranne una a non mandare in onda la pubblicit\u00e0, nel mentre arrivano tre ragazzi con le maschere di Strega verde, Teschio e Jack \u00f3 Lantern. Il film termina con l'urlo di Challis che dice \u00ab\"Fermatelo! Fermatelo! Fermatelo! Fermatelo! Fermatelo!\"\u00bb.\nProduzione.\nQuando seppero che stava per essere creato un nuovo capitolo della saga di \"Halloween\" John Carpenter e Debra Hill, gli sceneggiatori dell'originale, si mostrarono riluttanti. Secondo la rivista Fangoria, Carpenter e Hill accettarono di partecipare al nuovo progetto solo se questo non fosse stato la diretta continuazione di \"Halloween II - Il signore della morte\", cio\u00e8 senza la presenza di Michael Myers. Irwin Yablans e Moustapha Akkad, che avevano prodotto i primi due film, filmarono \"Halloween III\" con un budget di 2.5 milioni di dollari.\nIl mago degli effetti speciali Don Post del Post Studios disegn\u00f2 le maschere in poliuretano che rappresentavano un teschio fosforescente, una strega dalla pelle verde e una zucca Jack-o'-Lantern. La Hill disse a Aljean Harmets, \u00abNon avevamo un sacco di soldi per roba tipo protesi, cos\u00ec domandammo a Post, che aveva provveduto alla maschera di Myers per i precedenti capitoli della saga...gli chiedemmo se potevamo lavorare di nuovo insieme\u00bb. La maschera dello scheletro e della strega erano riadattamenti di maschere standard del Post Studios, invece la maschera di Jack-O'-Lantern venne creata appositamente per \"Halloween III\". Post colleg\u00f2 le maschere del film alla popolarit\u00e0 delle maschere nel mondo reale:\nLa maggior parte del film \u00e8 ambientata nella piccola cittadina costiera di Loleta, California. Per il set della Silver Shamrock Novelties venne adattata la Familiar Foods, uno stabilimento locale di imbottigliamento del latte. Tutti gli effetti speciali quali fuoco, fumo ed esplosioni vennero filmati ai Post Studios.\nNella scena del film in cui il dottore Daniel Challis \u00e8 seduto al bar a bere e chiede al barista di cambiare canale per non rivedere per l'ennesima volta la pubblicit\u00e0 delle maschere, si intravede una parte del trailer del film \"Halloween, la notte delle streghe\".\nSceneggiatura.\nI produttori ingaggiarono lo scrittore mannese di fantascienza Nigel Kneale per scrivere la sceneggiatura originale, probabilmente perch\u00e9 Carpenter ammirava il suo \"Quatermass\", un serial televisivo trasmesso dalla BBC. Kneale disse che la sua sceneggiatura non includeva \u00abhorror per fan dell'horror\u00bb. Aggiunse, \u00ab(...) la trama principale ha a che fare con la morte, shock psichici piuttosto che fisici (...)\u00bb. Kneale asser\u00ec che al produttore del film Dino De Laurentiis non interessava questa impostazione e che impose pi\u00f9 violenza e sangue. Sebbene gran parte della trama sia rimasta simile, le alterazioni non furono gradite a Kneale, il quale richiese che il suo nome non fosse inserito nei crediti. Il regista Tommy Lee Wallace venne incaricato di revisionare la sceneggiatura.\nWallace, intervistato da \"Fangoria\", afferm\u00f2 che aveva creato il titolo del film come riferimento ad un punto della trama\u00a0\u2013 le maschere presenti nel film sono tre, come il capitolo della saga\u00a0\u2013 e per tentare di collegarlo agli altri della serie. Spieg\u00f2 nell'intervista che la direzione che Carpenter e la Hill volevano far prendere alla saga di Halloween era \u00ab...la creazione di un'antologia, una sorta di show che ricalcasse \"Night Gallery\" o \"Ai confini della realt\u00e0\", solo su scala pi\u00f9 grande \u2014 naturalmente.\u00bb Ogni anno sarebbe stato realizzato un nuovo film su un altro aspetto della notte di Halloween.\nDebra Hill disse a \"Fangoria\" che il film era stato pensato per essere un'opera in cui suspense e tensione dovevano essere predominanti rispetto agli elementi truculenti, tipici dei cosiddetti \"slasher\". A conferma di ci\u00f2, si notano citazioni di un altro famoso film ad alta tensione: \"L'invasione degli Ultracorpi\", di Don Siegel. La citt\u00e0 immaginaria di Santa Mira era l'ambientazione originale di \"L'invasione degli Ultracorpi\" e la localit\u00e0 dove ha sede la Silver Shamrock venne chiamata cos\u00ec proprio in omaggio al film di Siegel. Alcuni punti della trama si avvicinano molto alla pellicola d'ispirazione, come ad esempio i corpi prelevati e rimpiazzati con androidi. Il sottotitolo del film in inglese - \"Season of the Witch\" - \u00e8 un omaggio alla terza pellicola di Romero, \"La stagione della strega\".\nCritici cinematografici come Jim Harper definirono la trama di Wallace \u00abin gran parte difettosa\u00bb. Harper puntualizza, \u00abQualsiasi trama che narra di un pezzo di pietra rubato da Stonehenge e trasportato segretamente attraverso l'oceano Atlantico \u00e8 destinata a divenire traballante sin dal primo fotogramma\u00bb. Not\u00f2 che \u00abci sono quattro ore di fuso orario da un capo all'altro degli Stati Uniti; la costa occidentale ha quattro ore di tempo prima di mandare in onda lo show, dopo che Challis li ha avvertiti... non \u00e8 un gran finale... pi\u00f9 che altro, non \u00e8 logico!\u00bb\nHarper non era l'unico critico colpito negativamente dalla trama. Roger Ebert del \"Chicago Sun-Times\" scrisse, \u00abQual \u00e8 il piano di Cochran? Uccidere i bambini e rimpiazzarli con robot? Perch\u00e9?\u00bb\nCast.\nIl cast di \"Halloween III - Il signore della notte\" era composto per la maggior parte da attori apparsi in varie serie TV. Le eccezioni erano Dan O'Herlihy e Tom Atkins. Quest'ultimo era gi\u00e0 apparso in diversi film di Carpenter precedenti ad \"Halloween III\"; ad esempio interpretava Nick Castle in \"Fog\" e Rehme in \"\" ed era stato anche ospite speciale in serie TV come \"Harry O\", \"Agenzia Rockford\" e \"Lou Grant\". Atkins rivel\u00f2 a \"Fangoria\" che gli piaceva fare la parte dell'eroe. Come veterano di film horror, aggiunse \u00abNon mi preoccupo di avere una carriera cinematografica composta solo da pellicole horror\u00bb Successivamente ad \"Halloween III\", Atkins continu\u00f2 a recitare in ruoli da non protagonista in dozzine di film e serie televisive.\nStacey Nelkin partecip\u00f2 nel ruolo di Ellie Grimbridge, una giovane donna il cui padre viene ucciso dalla Silver Shamrock. Approd\u00f2 al ruolo dopo che un truccatore che lavorava sulla pellicola le parl\u00f2 delle audizioni. In un'intervista, la Nelkin comment\u00f2 il carattere del suo personaggio: \u00abEllie \u00e8 molto coraggiosa e astuta. Nonostante ci\u00f2 mi piace pensare di avere io stessa queste caratteristiche.\u00bb La Nelkin ritenne un onore interpretare \u00abla vittima\u00bb dopo Jamie Lee Curtis. Secondo Roger Ebert, la performance della Nelkin \u00e8 \u00abun punto in favore del film\u00bb. Ebert spieg\u00f2 poi, \u00ab(...) ha una di quelle voci ricche che ti fanno pensare che darebbe il meglio di s\u00e9 in un altro ruolo...recita troppo male la sua ultima scena, senza la testa (...)\u00bb.\nPrecedentemente alla sua apparizione nel ruolo della Grimbridge, la Nelkin recit\u00f2 solo piccoli ruoli \"cameo\" in serie TV come \"CHiPs\" e \"Una famiglia americana\". Dopo \"Halloween III\" continu\u00f2 a lavorare in televisione.\nL'attore irlandese Dan O'Herlihy interpreta Conal Cochran, il proprietario della Silver Shamrock e la strega del titolo inglese (un demone di 3000 anni, secondo la sceneggiatura originale di Kneale) O'Herlihy aveva recitato quasi 150 ruoli prima di partecipare al film ed era stato nominato per un premio Oscar per la sua performance in \"Le avventure di Robinson Crusoe\". Dopo il film, apparve in altre venti pellicole tra film e serie TV prima della sua morte nel 2005. O'Herlihy ammise in un'intervista con la rivista \"Starlog\" che non era rimasto colpito dal risultato finale del film. Quando gli venne domandato cosa pensasse del film, O'Herlihy rispose \"Quando uso un accento irlandese mi diverto: ed ho usato un accento da Cork in \"Halloween III\". Tutto sommato ho apprezzato il ruolo, per\u00f2 non \u00e8 n\u00e9 pi\u00f9 n\u00e9 meno che un'altra pellicola, basta\".\nDue membri del cast non erano estranei alla saga di \"Halloween\". Nancy Kyes, che interpreta Linda l'ex moglie di Challis, era apparsa nella pellicola originale nel ruolo dell'amica intima di Laurie Strode, Annie Brackett. Lo stuntman Dick Warlock interpreta un androide assassino e aveva precedentemente interpretato Michael Myers in \"Il signore della morte - Halloween II\".\nRegia.\nIl film era l'esordio alla regia di Tommy Lee Wallace, ma non era nuovo alla saga di Halloween. Wallace era lo scenografo e il produttore di \"Halloween - La notte delle streghe\" ed aveva rifiutato di dirigere \"Halloween II - Il signore della morte\". Dopo \"Halloween III - Il signore della notte\", Wallace diresse altri film horror come \"Ammazzavampiri 2\", \"Il cacciatore delle tenebre\" e la miniserie \"It\", adattamento televisivo del romanzo di Stephen King.\nNonostante i disaccordi tra Wallace e la sceneggiatura originale di Nigel Kneale, gli attori dissero che Wallace era un regista con cui lavorare in perfetta sintonia. Stacey Nelkin disse ad un giornalista, \u00abLe riprese si rivelarono un grande divertimento. C'era un bel po' di gente con cui lavorare. Tommy Lee Wallace era incredibilmente comprensivo e disposto ad ascoltare la nostra opinione sui dialoghi.\u00bb\nNonostante il terzo capitolo deviasse dalla trama dei primi due, Wallace tent\u00f2 di connettere tutti e tre i film attraverso alcuni elementi stilistici. I titoli di testa del film presentano una jack-o'-lantern animata digitalmente, un ovvio riferimento alla jack-o'-lantern che appare nei titoli di testa di \"Halloween - La notte delle streghe\" e \"Il signore della morte - Halloween II\".\nLa jack-o'-lantern di Wallace \u00e8 il catalizzatore dei prodotti Silver Shamrock che attiva le maschere. Un altro riferimento stilistico al film originale viene rintracciato nella scena in cui il dottor Challis lancia una maschera contro la telecamera di sicurezza, facendo sembrare l'immagine sul monitor filtrata dagli occhi della maschera: un chiaro collegamento alla scena in cui un Michael Myers bambino uccide sua sorella con indosso una maschera da clown. Infine, il film contiene un piccolo accenno ai suoi predecessori, dal momento che include un paio di scene di \"Halloween, la notte delle streghe\" in una pubblicit\u00e0 televisiva che annuncia la messa in onda del film nei giorni a venire.\nL'uso di Wallace di scene cruente serv\u00ec ad uno scopo diverso rispetto a \"Il signore della morte - Halloween II\". Secondo Tom Atkins, \u00abGli effetti in questo film non sono sanguinari. Sono pi\u00f9 che altro bizzarri\u00bb. Il truccatore e responsabile degli effetti speciali Tom Burman conviene, secondo un'intervista, nel dire che \u00abQuesto film non \u00e8 uscito per disgustare il pubblico. \u00c8 un film divertente con un bel po' di suspense; non di certo una manciata di violenza gratuita\u00bb\nMolti degli effetti speciali erano mirati ad enfatizzare il tema del gioco di prestigio che infarcisce la trama. Il critico del New York Times, Vincent Canby, nota che \u00abil film presenta una marea di effetti speciali accuratamente costruiti e al tempo stesso spassosamente orribili (...)\u00bb. Canby si schier\u00f2 dalla parte di quei pochi critici del tempo che ammirarono la regia di Wallace: \u00abIl signor Wallace chiaramente ha un amore per i clich\u00e9s, sta parodiando...e lo sta facendo con stile\u00bb.\nColonna sonora.\nLa colonna sonora rimane un elemento importante nello stabilire l'atmosfera di \"Halloween III - Il signore della notte\". Cos\u00ec come in \"Halloween - La notte delle streghe\" ed \"Il signore della morte\", non c'\u00e8 colonna sonora sinfonica. La maggior parte di essa venne composta per far spaventare all'improvviso il pubblico.\nVenne composta da John Carpenter ed Alan Howarth, che avevano gi\u00e0 lavorato insieme per \"Il signore della morte - Halloween II\". Il tema di \"Halloween III\" \u00e8 per\u00f2 del tutto differente dal tema principale, ormai familiare, dell'originale e del sequel. Carpenter rimpiazz\u00f2 la melodia del piano con un tema pi\u00f9 lento suonato su un sintetizzatore con tonalit\u00e0 acute. Howarth spiega come lui e Carpenter hanno composto la musica per il terzo film cos\u00ec:\nUno degli aspetti pi\u00f9 caratteristici della colonna sonora del film \u00e8 il jingle della pubblicit\u00e0 delle maschere di Halloween Silver Shamrock registrato sulla melodia di \"London Bridge Is Falling Down\", lo spot nel film conteggia i giorni rimanenti ad Halloween partendo da otto giorni prima ed incoraggiando i bambini ad acquistare una maschera della Silver Shamrock da indossare la notte di Halloween:\nAccoglienza.\n\"Halloween III - Il signore della notte\" usc\u00ec in 1.297 cinema negli Stati Uniti il 22 ottobre 1982 e guadagn\u00f2 6.333.259 dollari nel weekend d'apertura. Come i suoi predecessori, il film venne distribuito dalla Universal Pictures e dal produttore italiano Dino De Laurentiis. Guadagn\u00f2 un totale di 14.400.000 dollari negli Stati Uniti, Diversi horror usciti lo stesso anno risultarono assai migliori, inclusi \"Poltergeist - Demoniache presenze\" ($76.606.280), \"Week-end di terrore\" ($34.581.519) e \"Creepshow\" ($21.028.755). Il film usc\u00ec lo stesso giorno nel Regno Unito, in Australia, Canada, Francia, Italia, Germania Ovest, Norvegia, Spagna, Svezia e a Singapore.\nNel 1983, Edd Riveria, creatore della locandina cinematografica del film, ricevette una nomination al Saturn Award dall'Academy of Science Fiction, Fantasy &amp; Horror Films per il miglior poster, ma perse dinanzi alla locandina creata da John Alvin per \"E.T. l'extra-terrestre\". La locandina di Riveria mostrava una faccia demoniaca che compariva sulle sagome di tre ragazzi. Il suo disegno venne pi\u00f9 tardi utilizzato per la copertina di \"Fangoria\" dell'ottobre 1982. Da notare che nessuna creatura che appare nella pellicola \u00e8 somigliante, neanche remotamente, alla faccia sulla locandina.\nMerchandising.\nPer una tattica di merchandising, i produttori richiesero che Don Post producesse in massa le maschere del film: il teschio, la strega e jack-o'-lantern. I produttori diedero a Post i diritti esclusivi di merchandising insieme al suo contratto per lavorare al film: motivo in pi\u00f9 di questa scelta era il fatto che i Post Studios avevano gi\u00e0 con successo messo sul mercato le maschere di \"Il pianeta delle scimmie\", \"Guerre stellari\" ed \"E.T. l'extraterrestre\". Post disse \"Le maschere sono la parte pi\u00f9 significativa del film: potrebbero diventare un elemento di culto. I fan le vorranno indossare per andare a vedere la pellicola\". Post mostr\u00f2 per la prima volta le maschere ad un tour degli Universal Studios ad Hollywood. Le maschere costavano 25 dollari quando vennero diffuse nei negozi.\nLa sceneggiatura divenne un best seller nel 1982, scritto da Dennis Etchison che lo compose sotto lo pseudonimo di Jack Martin. Il libro fu un successo e venne pubblicato nuovamente nel 1984.\nEtchison era stato l'autore del romanzo di \"Halloween II - Il signore della morte\" proprio l'anno prima.\nIl film venne successivamente venduto su VHS nel 1983 dalla MCA/Universal Home Video e dalla Goodtime Home Video nel 1996. Le versioni DVD vennero distribuite dalla Goodtimes nel 1998 e dalla Universal Pictures nel 2002.\nIn Italia le versioni DVD vennero distribuite dalla Pulp Video nel 2000, dalla MTC nel 2006 e dalla Terminal Video nel 2012.\nCritiche.\nLa critica di \"Halloween III - Il signore della notte\" era confusa. Il critico del \"New York Times\" Vincent Canby si sforz\u00f2 di vedere nel film un genere ben definito. Continuava a dire, \u00ab\"Halloween III\" riesce nel compito non facile di stare contro i bambini, contro il capitalismo, contro la televisione e contro gli irlandesi\u00bb. Dall'altro lato, disse che il fim \u00e8 diretto con stile, testuali parole: \u00abIl signor Wallace ha una chiara predilezione per i luoghi comuni che sta parodiando e lo fa con stile.\u00bb Altri critici erano molto pi\u00f9 drastici nelle loro critiche. Roger Ebert scrisse che il film era \u00abun thriller a basso rendimento sin dal primo fotogramma. Questo \u00e8 uno di quegli Identikit-movies, agglomerati di generi e sub-generi, che recuperano parti di film molto migliori.\u00bb Il settimanale \"Cinefantastique\" defin\u00ec il film un \u00abdisordine mescolato senza alcuna speranza.\u00bb Jason Paul Collum punt\u00f2 invece all'assenza di Michael Myers e al finale nichilistico del film per spiegare perch\u00e9 il film non avesse soddisfatto critici e pubblico. \"Halloween III\" rimane l'unico film nella serie di \"Halloween\" in cui il nemico non \u00e8 sconfitto ed il piano del male riesce ad andare a segno.\nTom Milne di \"Time Out\", rivista di settore inglese, offr\u00ec una critica pi\u00f9 positiva, definendo il titolo come \u00abuna sorta di truffa, perch\u00e9 lo psicopatico immortale dei primi due film \u00e8 scomparso\u00bb. A differenza degli altri critici, Milne pens\u00f2 che la nuova trama fosse gradevole: \u00abCon le possibilit\u00e0 dei personaggi [dei precedenti film della serie] ormai esaurite, \"Il signore della notte\" sembra avere pi\u00f9 mordente, perch\u00e9 varia sui temi che sarebbero divenuti ripetitivi\u00bb e riteneva sempre pi\u00f9 che il tutto fosse \u00abpiuttosto godibile\u00bb.\nI responsabili dell'Academy Award trovarono il film pieno di critiche alla societ\u00e0 americana del ventesimo secolo. Lo storico Nicholas Rogers punt\u00f2 ad un messaggio anti-multinazionali presente nel film, secondo cui l'uomo d'affari \u00e8 \u00abassolutamente irrazionale\u00bb e cerca di \u00abpromuovere un futuro pi\u00f9 robotizzato per il commercio e la manifattura\u00bb. Le ossessioni astrologiche di Cochran o l'odio psicotico dei bambini \u00absovrastano il suo stesso senso degli affari\u00bb.\nTony Williams puntualizz\u00f2 che la trama del film era il risultato della \"vittoria del controllo patriarcale delle corporazioni\". In maniera simile, Martin Harris scrisse che \"Halloween III\" conteneva \u00abun ben fatto e cinico commento sul consumismo americano\u00bb. Sconvolto dalla commercializzazione della festa di Halloween, Cochran usa \u00abci\u00f2 che egli aborra come arma contro s\u00e9 stesso\u00bb. Harris si riferisce ad altre grandi critiche nei confronti del mondo degli affari presenti nel film, incluse l'impiego di lavoratori locali e la qualit\u00e0 sempre pi\u00f9 scarsa dei prodotti di massa.\nEdizione Home Video.\nIn italia sono state rilasciate due edizione DVD, una della MTC rilasciata nel 2002 e una nel 2012 della Terminal Video Italia Srl; due edizioni Blu-Ray, una della Cult Media rilasciata nel 2016 e una della Midnight Factory (2019) contenuta nel cofanetto che racchiude l\u2019intera saga.\nEdizione MTC DVD\n\u2022 Il film in 480p, risoluzione 1.33:1\n\u2022 Lingue Ita/Eng Dobly Digital 1.0\n\u2022 Sottotitoli italiano per non udenti\n\u2022 Contenuti speciali: trailer, note biografiche, filmografie, scheda film\nEdizione DVD T.V SRL\n\u2022 Il film in 480p, risoluzione 2.35:1\n\u2022 Lingue Ita Dolby Digital 5.1, Eng Mono\n\u2022 Sottotitoli: Italiano\n\u2022 12 scene\n\u2022 Contentuti speciali: fotogallery\nEdizione Blu Ray Cult Media\n\u2022 Il film in 1080p\n\u2022 Lingue: ita/eng 2.0\n\u2022 Sottotitoli italiano\n\u2022 12 scene\n\u2022 Contenuti speciali: commento audio del regista Tommy Lee Wallace e Tom Atkins, TV spot, trailer e still gallery\nEdizione Blu Ray Midnight Classic\n\u2022 Il film restaurato un nuovo master 1080p\n\u2022 Lingua Ita/Eng 2.0 DTS-HD MA\n\u2022 Sottotitoli Italiano\n\u2022 12 scene\n\u2022 Contenuti speciali: commento audio del regista Tommy Lee Wallace e Tom Atkins, TV spot, trailer e still gallery, il making of"}
{"id": "697785", "revid": "339392", "url": "https://it.wikipedia.org/wiki?curid=697785", "title": "Sacro romano Impero", "text": ""}
{"id": "697786", "revid": "5695", "url": "https://it.wikipedia.org/wiki?curid=697786", "title": "Lugal-Zaggisi", "text": ""}
{"id": "697788", "revid": "5695", "url": "https://it.wikipedia.org/wiki?curid=697788", "title": "Lugalzaggisi", "text": ""}
{"id": "697794", "revid": "1272592", "url": "https://it.wikipedia.org/wiki?curid=697794", "title": "Vicolo dello Scandalo", "text": "Il vicolo dello Scandalo \u00e8 un tortuoso vicolo del centro storico di Firenze che taglia un isolato di edifici tra via del Corso e via degli Alighieri.\nStoria e descrizione.\nIl vicolo, ufficialmente detto del \"Pan\u00ecco\", fu costruito nella prima met\u00e0 del XIV secolo su ordine della magistratura fiorentina, per cercare di arginare l'insostenibile situazione di pericolo dovuta alla vicinanza tra le famiglie dei Cerchi e dei Donati, dalla cui rivalit\u00e0 erano nate le fazioni dei guelfi bianchi e neri.\nQueste due famiglie erano acerrimamente in lotta tra di loro e il fatto di avere le proprie case confinanti faceva temere che si arrivasse al punto di abbattere i muri interni di notte per sorprendere i nemici nel sonno. Per questo fu deliberato di separare le rispettive propriet\u00e0 attraverso un vicoletto che per via della sua funzione fu popolarmente chiamato \"dello Scandalo\". Per avere un'idea di dove si trovassero le case dei Cerchi e dei Donati, si possono ancora vedere alcune torri pertinenti alle due famiglie, sebbene le propriet\u00e0 familiari (o meglio delle rispettive \"consorterie\" cio\u00e8 gruppi di famiglie alleate) fossero notevolmente pi\u00f9 estese.\nOggi il nome di vicolo del Panico (il panico \u00e8 una graminacea) \u00e8 dato a un vicolo cieco che va da via Pellicceria. La ridenominazione di quello che era l'antico chiasso di Capaccio risale all'Ottocento, quando, secondo Guido Carocci, \"c'era disponibile il nome di \"vicolo del Panico\" appartenente a una stradella soppressa che andava dal Corso alla strada di fianco a San Martino e lo applicarono al chiasso di Capaccio [...] alterando cos\u00ec l'autenticit\u00e0 della storia\"."}
{"id": "697796", "revid": "36426", "url": "https://it.wikipedia.org/wiki?curid=697796", "title": "Vicolo dello scandalo", "text": ""}
{"id": "697797", "revid": "2166030", "url": "https://it.wikipedia.org/wiki?curid=697797", "title": "Museo archeologico nazionale di Atene", "text": "Il museo nazionale di archeologia di Atene \u00e8 uno dei pi\u00f9 importanti musei al mondo. Oltre ad essere il pi\u00f9 grande museo della Grecia, \u00e8 anche il pi\u00f9 ricco del mondo relativo all'arte ellenica, con esposizioni che riguardano tutta la storia e la produzione artistica dell'antica Grecia dal periodo cicladico, al miceneo, a quello classico. Conserva anche collezioni egizie e romane.\nIl museo \u00e8 ospitato in un tipico edificio dell'Atene neoclassica situato in Odos 28 Oktovriou (conosciuta anche come \"via Patiss\u00econ\").\nStoria.\nIl museo fu costruito nel 1834, quando con un decreto regio venne stabilito di allestire nel Thes\u00e9ion un museo archeologico centrale. Ma ben presto questa sede risult\u00f2 insufficiente, e perci\u00f2 nel 1866, grazie ai contributi di privati cittadini, venne costruito un grande edificio, la cui costruzione fu portata a termine nel 1880. Il progetto iniziale dell'architetto Ludwig Lange fu successivamente modificato da Ernst Ziller, Panages Kalkos e Harmodios Vlachos. L'edificio giunse a necessitare di un ampliamento, e nel 1925 fu costruita una nuova ala, approntata nel 1939.\nA causa dei danni subiti da un violento terremoto nel settembre 1999 (che aveva danneggiato il primo piano) il museo rimase chiuso per restauri per un anno e mezzo, per riaprire nel luglio del 2004 in occasione della XXVIII Olimpiade di Atene (nel 2005 alcune esposizioni erano ancora chiuse a causa di interventi in corso).\nLe sale degli affreschi minoici sono state aperte al pubblico nel 2005. Nel maggio 2008 sono state inaugurate l'attesa collezione di antichit\u00e0 egiziane e la collezione di Eleni e Antonis Stathatos.\nDescrizione delle collezioni.\nArtisti e localit\u00e0 di provenienza dei reperti.\nAlcuni degli antichi artisti le cui opere si trovano nel museo sono:\nMirone, Skopas, Eutimide, Lido, Agoracrito, Agasias, Pittore di Pan, Pittore di Nozze, Pittore di Meleagro, Cimone di Cleone, Pittore di Nesso, Damofonte, Aisone, Pittore di Analato, Polignoto, Ermonace.\nLe collezioni contengono opere di scultura, Loutrophoros, anfore, hidrie, skyphos, crateri, pelike e lekythos, stele, affreschi, gioielleria, armi, utensili, monete, giocattoli ed altri reperti antichi.\nQuesti manufatti provengono da scavi archeologici effettuati a:Santorini, Micene, Tirinto, Dodona, Vaphio, Ramnunte, Lycosura, Isole egee, Delo, dal Tempio di Afaia in Egina, dal Santuario di Artemide Orthia a Sparta, Pylos, Tebe, Atene, Scavi di Vari, relitto di Anticitera e da svariate altre localit\u00e0 della Grecia.\nEsso ospita inoltre l'antica daidala in terracotta che ha ispirato i \"designers\" della \"mascotte\" Atena e Febo dei Giochi della XXVIII Olimpiade svoltisi nel 2004 ad Atene.\nLe raccolte del museo sono suddivise in varie sezioni. Di seguito sono riportate alcune delle opere pi\u00f9 rilevanti.\nCollezione preistorica (neolitica, cicladica e micenea).\nCollezione di arte neolitica e prima e media et\u00e0 del bronzo.\nIn questa sezione sono esposti oggetti dei periodi litico ed elladico (IV-II millennio a.C.). Da ricordare in particolare gli idoli fittili, del IV millennio a.C., rinvenuti nella necropoli di S\u00e9sklo, fra i quali si trova la \"kourothrophos\", una donna seduta con in braccio un bambino.\nCollezione di arte cicladica.\nIn questa sezione sono mostrati oggetti provenienti dalle isole Cicladi; essa documenta questa civilt\u00e0 nel suo sviluppo dal neolitico all'et\u00e0 del Bronzo con l'esposizione di vasi e idoli di marmo bianco, con contorni levigati e forme stilizzate. Da ricordare la figura femminile di 1.52 metri e la testa di dea in marmo dipinto di epoca protocicladica, rinvenute ad Amorg\u00f3s, il \"Suonatore di Lira\" e il \"Suonatore di doppio flauto\". Tra i pezzi pi\u00f9 importanti, una testa marmorea di And\u00edparos del II periodo protocicladico.\nCollezione di arte micenea.\nQuesta sezione documenta la nascita, l'evoluzione e il declino della civilt\u00e0 micenea. Da ricordare la \"Maschera di Agamennone\", della met\u00e0 del XVI secolo, che Heinrich Schliemann, ritrovandola ritenne fosse appartenuta al re acheo, il cosiddetto \"Vaso dei Guerrieri\", importante vaso della fine del XIII secolo a.C. con raffigurazioni di sette guerrieri e una donna, la \"Coppa di Nestore\" e le coppe d'oro. \u00c8 da ricordare, tra i vari preziosi corredi funebri, il vaso in alabastro a tre anse, e tra gli altri pezzi una testa di sfinge scolpita e dipinta, esempio raro di scultura micenea del XIII secolo a.C., un pugnale di bronzo con scene in oro di caccia al leone e delle tavolette d'argilla scritte in lineare B, ritrovate a P\u00edlos.\nCollezione di scultura.\nScultura arcaica.\nCapolavoro della ceramografia geometrica \u00e8 il \"Vaso del Dipylon\" (750 a.C. circa). Sono molto importanti in questa sezione i famosi \"ko\u00faroi\" e \"kor\u00e1i\" arcaici e alcune anfore.\nScultura classica.\nVanto del museo, questa sezione \u00e8 dedicata ad importanti sculture di et\u00e0 classica (V-IV secolo a.C.) famose in tutto il mondo. Da ricordare il \"rilievo di Eleusi\", soggetto del quale \u00e8 Demetra, il \"Cronide di Capo Artemisio\", statua bronzea del dio, la \"stele di Heges\u03cc\", ritrovata negli scavi del Ceramico, il \"Fantino di Artem\u00edsion\", della met\u00e0 del II secolo a.C., e l\"'Efebo di Anticitera\", bronzo di eccezionale qualit\u00e0 rinvenuto al largo di Anticitera.\nScultura ellenistica e romana.\nDa ricordare la statua di Themis e il Filosofo di Anticitera.\nCollezione Stathatos.\nCos\u00ec chiamata in onore dei donatori e grandi benefattori greci Antonis ed Eleni Stathatos, la collezione mette in mostra circa 1000 oggetti, principalmente gioielli e oggetti in metallo, vasi e ceramiche dalla media Et\u00e0 del Bronzo all'epoca post bizantina. Tra i reperti di particolare importanza vi sono i gioielli in oro del periodo ellenistico provenienti da Karpenisi e Tessaglia."}
{"id": "697798", "revid": "729019", "url": "https://it.wikipedia.org/wiki?curid=697798", "title": "Strada statale 631 di Valle Cannobina", "text": "La strada statale 631 di Valle Cannobina (SS 631) \u00e8 una strada statale italiana che percorre la valle omonima. Dal 2001 al 2021 \u00e8 stata classificata come strada provinciale con la denominazione di \"strada provinciale 75 di Valle Cannobina (SP 75)\".\nPercorso.\nHa inizio a Cannobio dalla strada statale 34 del Lago Maggiore e percorre, su un tracciato molto disagevole, tutta la Valle Cannobina, attraversando il comune di Valle Cannobina con brevi deviazioni che portano alle frazioni di Cavaglio, Falmenta (SP 75/a), Spoccia, al comune di Gurro (SP 75/b) e alle frazioni di Orasso (SP 75/c) e Cursolo (SP 75/d) anch'esse appartenenti al comune di Valle Cannobina. La strada giunge infine a Malesco, dove si immette sulla strada statale 337 della Val Vigezzo.\nStoria.\nFino al 1989 la strada era gestita dalla provincia di Novara e si chiamava \"strada provinciale 75 di Fonte Carlina (SP 75)\"; col decreto del Ministro dei lavori pubblici n. 519 del 1\u00ba giugno 1988 viene elevata a rango di statale con i seguenti capisaldi d'itinerario: \"innesto s.s. n. 34 a Cannobio - innesto s.s. n. 337 a Malesco\".\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Piemonte, che ha provveduto all'immediato trasferimento dell'infrastruttura al demanio della Provincia del Verbano-Cusio-Ossola. La denominazione \u00e8 divenuta quindi \"strada provinciale 75 di Valle Cannobina (SP 75)\".\nIl 10 maggio 2021, in seguito alla promulgazione del DPCM 21.11.2019, \u00e8 stata nuovamente riclassificata come strada statale e la competenza \u00e8 tornata all'ANAS. "}
{"id": "697799", "revid": "729019", "url": "https://it.wikipedia.org/wiki?curid=697799", "title": "Memphis Championship Wrestling", "text": "La Memphis Championship Wrestling (MCW) \u00e8 stata una federazione di wrestling statunitense con sede nella citt\u00e0 di Memphis (Tennessee), fondata il 20 febbraio 2000 da Terry Golden e scioltasi il 14 giugno 2001.\nPer tutta la sua esistenza la MCW \u00e8 stata un territorio di sviluppo della World Wrestling Federation (WWF)."}
{"id": "697804", "revid": "43211", "url": "https://it.wikipedia.org/wiki?curid=697804", "title": "Wrestling professionistico", "text": ""}
{"id": "697806", "revid": "1543377", "url": "https://it.wikipedia.org/wiki?curid=697806", "title": "Flessibilit\u00e0 lavorativa", "text": "Nel mercato del lavoro la flessibilit\u00e0 lavorativa \u00e8 un concetto teorico in base al quale un lavoratore non rimane costantemente al proprio posto di contratto di lavoro a tempo indeterminato, ma muta pi\u00f9 volte, nell'arco della propria vita, la propria attivit\u00e0 occupazionale e/o il datore di lavoro.\nDescrizione.\nIn un'ottica evolutiva e di accrescimento, la flessibilit\u00e0 dovrebbe prevedere un costante miglioramento delle conoscenze del lavoratore e di conseguenza del livello occupazionale raggiunto, sia per quanto riguarda il versante economico sia per quanto riguarda quello delle competenze professionali.\nLa flessibilit\u00e0 in senso pi\u00f9 lato si riferisce anche ai lavoratori a tempo pieno, con contratto a tempo indeterminato. La flessibilit\u00e0 \u00e8 intesa in termini di orario, sede di lavoro e mansione: come disponibilit\u00e0, rispetto alle esigenze e richieste del datore di lavoro, a lavorare pi\u00f9 di 8 ore, il sabato e nei giorni festivi, a cambiare mansione, a trasferte anche di lunga durata, ad un trasferimento della sede di lavoro, pur avendo casa e una vita relazionale affermata in un altro luogo da diversi anni.\nIn Italia la prima agenzia avente per oggetto specifico l'intermediazione lavorativa ad interim, la prima del suo genere, fu fondata nel 1990 a Marghera da un immigrato di colore, Charles E. Hollomon, con l'appoggio dei sindacati del litorale veneziano, anticipando l'esigenza di flessibilit\u00e0 nel mercato del lavoro .\nLa legge Treu del 1997 sul lavoro interinale e la successiva legge Biagi del 2003 spingono indirettamente in quest'ottica cio\u00e8 verso forme di lavoro flessibili.\nIl concetto di flessibilit\u00e0 rischia per\u00f2 di degenerare nel concetto di precariato quando rilevano contemporaneamente, ed involontariamente da parte del lavoratore, pi\u00f9 fattori di instabilit\u00e0 quali ad esempio la mancanza di continuit\u00e0 nella partecipazione al mercato del lavoro e la mancanza di un reddito adeguato per la pianificazione della propria vita presente e futura. La flessibilit\u00e0 lavorativa appare inoltre altamente improbabile nelle professioni in cui l'esperienza lavorativa richiesta risulta indispensabile per la buona riuscita della prestazione lavorativa, tanto pi\u00f9 vero per le professioni d'alto rango vuoi anche per i necessari studi pregressi, ma che, in alcuni paesi, accade sempre pi\u00f9 frequentemente anche per le cosiddette professioni umili.\nL'art. 18 dello Statuto dei lavoratori, oltre a sancire l'illegittimit\u00e0 del licenziamento senza giusta causa, afferma anche il \"diritto\" del lavoratore ad una \"stabilit\u00e0 reale\". La giurisprudenza ha inteso la stabilit\u00e0 in senso lato come diritto ad avere un orario di lavoro, una mansione, una sede di lavoro il pi\u00f9 possibile stabili, necessari per disporre di un tempo libero e organizzare una vita affettiva e familiare.\nLe maggiorazioni per lavoro straordinario, festivo o notturno, le indennit\u00e0 di trasferta, le indennit\u00e0 di disponibilit\u00e0 per i casi in cui la persona deve essere reperibile fuori orario di lavoro, possono intendersi come risarcimento pecuniario delle condizioni di lavoro che non rispettano questi criteri di stabilit\u00e0. Allo stesso modo, possono intendersi le limitazioni previste dalla legge e dai contratti collettivi di lavoro in materia di trasferimenti di sede, ristretti a \"comprovate ragioni tecniche, organizzative e produttive\". Se il lavoratore ha diritto a una stabilit\u00e0 reale, le varie forme di flessibilit\u00e0 devono essere indennizzate quale titolo \"risarcitorio\" per il minore esercizio di questo diritto alla stabilit\u00e0.\nIn Italia muovono nella direzione opposta alcuni provvedimenti: la riforma Berlusconi dell'orario di lavoro del 2003, e l'abolizione delle indennit\u00e0 di trasferta per gli statali con la finanziaria Prodi del 2006.\nMisura dell'incidenza della flessibilit\u00e0 nel mercato del lavoro.\nL'introduzione, nell'ambito del mercato del lavoro, di strumenti per facilitare la flessibilit\u00e0 pu\u00f2 essere considerato come uno dei mezzi mirati ad incrementare l'occupazione. Secondo una tale visione, le aziende, facilitate dall'esistenza di contratti poco vincolanti e meno costosi a livello previdenziale, sarebbero incentivate a richiedere costantemente al mercato del lavoro tutte quelle figure professionali di cui hanno bisogno in un determinato momento, senza essere costrette a tenerle sotto contratto oltre il dovuto. In questo modo, la domanda di occupazione sul mercato del lavoro verrebbe sbloccata e si produrrebbe un circolo virtuoso destinato a incrementare la richiesta.\nIn realt\u00e0, la reale portata di una tale valutazione \u00e8 dubbia: spesso i contratti flessibili vengono usati solo come strumento di risparmio da parte delle aziende, ossia spesso come uno strumento di crescita del precariato.\nPer misurare il reale impatto degli strumenti di flessibilit\u00e0 sull'occupazione, si possono utilizzare indici statistici, che misurano se e quando viene riscontrato un reale aumento della richiesta lavorativa. Ad esempio, l'indice di Giovanni Calcerano esprime la crescita (o il decremento) percentuale di occupati rispetto ad un anno 0 di riferimento. La formula \u00e8:\nformula_1\ndove formula_2 \u00e8 il numero di occupati standard nell'anno rispetto al quale vogliamo effettuare il calcolo, e formula_3 \u00e8 il numero di occupati standard nell'anno 0 di riferimento. Per occupati standard si intende il numero di lavoratori che, nel corso dell'anno, hanno lavorato almeno un giorno (con qualunque tipo di contratto), calcolati come frazione in rapporto al numero di giorni effettivamente lavorati. Ad esempio, una persona che ha lavorato in un anno 200 giorni, verr\u00e0 calcolato non come un lavoratore completo, bens\u00ec come una frazione di lavoratore, precisamente per il valore pari a 200/365=0,5479. La somma di tutte queste frazioni relative a tutti coloro i quali hanno lavorato in quell'anno rappresenta il valore di lavoratori standard.\nL'indice di Calcerano \u00e8 negativo se tra gli anni considerati si riscontra un decremento dell'occupazione, positivo se tra gli anni considerati si riscontra un incremento.\nA sostegno della tesi secondo cui la flessibilit\u00e0 \u00e8 un mezzo per agevolare l'ingresso nel mondo del lavoro e che col passare del tempo il lavoro flessibile si trasforma in lavoro stabile, ci sono i dati del IX Rapporto AlmaLaurea sulla condizione occupazionale dei laureati italiani. Infatti secondo tali dati ad un anno dalla laurea il lavoro stabile risulta in calo. In cinque anni \u00e8 sceso dal 46% (rilevazione 2001) al 38% (rilevazione 2006). Ma, mentre rimangono praticamente invariate le attivit\u00e0 di tipo autonomo (circa 12%), continua il calo dei contratti a tempo indeterminato (passati dal 34% nell'anno 2001 al 26% pi\u00f9 recente). In modo corrispondente, il lavoro atipico \u00e8 cresciuto di 10 punti percentuali: dal minimo (37%) del 2001 al 47% nell'ultima rilevazione. In particolare, fra il 2001 e il 2006, sono aumentati consistentemente i contratti a tempo determinato (passati dal 13% al 21%).\nA cinque anni dalla laurea, invece, risultano stabili 71 occupati su cento. Il grande balzo in avanti \u00e8 dovuto in particolar modo all'aumento dei contratti a tempo indeterminato, che sono lievitati di 15 punti percentuali, raggiungendo quasi il 47% a cinque anni. Il lavoro autonomo, guadagnando 11 punti, \u00e8 passato dal 13% al 24%.\nA cinque anni dalla laurea si riducono le quote di lavoro atipico (dal 39,5% al 26%), i contratti di formazione lavoro (contratti di inserimento nella legge Biagi) che di fatto scompaiono, scendendo dall'11% all'1%, e le attivit\u00e0 lavorative senza contratto (dal 5% all'1,5%). Ad un anno dalla laurea, poco meno di un quinto degli occupati \u00e8 impegnato nel settore pubblico. In quello privato operano, invece, oltre 80 laureati su cento. A cinque anni dal conseguimento del titolo le percentuali risultano rispettivamente 29% e 71%. Molto meno di quanto accada in altri Paesi europei, come la Finlandia, la Francia, la Germania e i Paesi Bassi. Si legge nel rapporto Almalaurea:\nA 12 mesi dalla laurea, il guadagno mensile netto dei laureati \u00e8 di 1.042 euro e risulta in crescita rispetto alle precedenti rilevazioni. A tre anni dalla laurea, il guadagno raggiunge quota 1.164 euro, a cinque anni \u00e8 di 1.316 euro. Considerando le variazioni in termini di potere d'acquisto, per\u00f2, tenendo cos\u00ec conto della svalutazione dei valori monetari avvenuta in questi anni, si rileva persino una riduzione delle retribuzioni.\nI dati sono molto interessanti per tracciare non solo un'analisi scientifica del mercato del lavoro in Italia ma anche della sua evoluzione nell'ultimo quinquennio. Bisogna partire da tre dati fondamentali.\nIl primo \u00e8 quello che ci viene fornito dall'incrocio tra i dati Almalaurea che indicano un'alta incidenza dei contratti flessibili nella fase dell'ingresso nel mondo del lavoro con quelli dell'ISTAT, che segnalano una inarrestabile crescita del tasso di occupazione (con relativa diminuzione del tasso di disoccupazione). Infatti, secondo l'Istituto Nazionale di Statistica (dati pubblicati il 20 dicembre 2006), il tasso di occupazione della popolazione tra i 15 ed i 64 anni si \u00e8 portato dal 57,4 del terzo trimestre 2005 all'attuale 58,4%, e il tasso di disoccupazione si \u00e8 posizionato al 6,1%, un punto in meno rispetto al terzo trimestre 2005.\nDall'incrocio dei due dati emerge chiaramente che, innanzitutto, la flessibilit\u00e0 agevola l'ingresso nel mondo del lavoro e quindi l'aumento del tasso di occupazione e che, comunque, tra i contratti cosiddetti flessibili, la crescita percentuale maggiore, nella fase del primo impiego, spetta al contratto a tempo determinato e cio\u00e8 a quello con pi\u00f9 garanzie.\nIl secondo dato che bisogna evidenziare \u00e8 quello che nel sistema occupazionale, col passare del tempo, diminuisce l'incidenza del lavoro flessibile mentre, di contro, aumenta quella del lavoro stabile. Da sottolineare anche l'aumento in percentuale dei lavoratori autonomi, segno che, a distanza di poco tempo dall'ingresso nel mondo del lavoro, la flessibilit\u00e0 potrebbe incentivare il lavoratore a migliorarsi di continuo fino all'acquisizione di quelle capacit\u00e0 professionali che lo spingono a diventare \u00abimprenditore di s\u00e9 stesso\u00bb (sempre che il lavoro autonomo non serva per mascherare una forma di lavoro subordinato senza per\u00f2 le maggiori garanzie di quest'ultimo).\nIl terzo ed ultimo dato interessante sembra essere quello che registra come il pubblico impiego, a differenza del lavoro privato, stia diventato la culla del precariato. Insomma, quello che doveva essere il simbolo del posto fisso sembra essersi trasformato nel pi\u00f9 instabile."}
{"id": "697809", "revid": "1226", "url": "https://it.wikipedia.org/wiki?curid=697809", "title": "Cerchio Magico", "text": ""}
{"id": "697814", "revid": "1305772", "url": "https://it.wikipedia.org/wiki?curid=697814", "title": "PIC", "text": ""}
{"id": "697816", "revid": "39692", "url": "https://it.wikipedia.org/wiki?curid=697816", "title": "Parco dell'Adamello", "text": ""}
{"id": "697819", "revid": "287204", "url": "https://it.wikipedia.org/wiki?curid=697819", "title": "Meridionalismo", "text": "Il Meridionalismo \u00e8 il complesso degli studi, sviluppatisi nel corso del XX secolo, riguardanti le problematiche del periodo postunitario connesse all'integrazione del Mezzogiorno d'Italia nel contesto politico, economico e culturale, originatosi nel nuovo Stato unitario. Esso si \u00e8 concretizzato in un'attivit\u00e0 di ricerca e di analisi storica ed economica, ma, anche, di proposta politica.\nIl termine \u00e8 anche utilizzato per riferirsi a scrittori che si sono occupati del meridionalismo. Tali scrittori sono chiamati \"meridionalisti\".\nImpostazione metodologica.\nGrazie all'apporto di studiosi e politici, quali Giustino Fortunato, Sidney Sonnino, Leopoldo Franchetti, Antonio Gramsci, Francesco Saverio Nitti e Gaetano Salvemini, si \u00e8 sviluppata un'ampia ed eterogenea letteratura, ancora dotata di una notevole vitalit\u00e0, concernente il Meridionalismo.\nL'analisi si \u00e8 spesso orientata allo studio delle condizioni del Mezzogiorno prima dell'annessione al nascente Regno d'Italia. Tali condizioni erano percepite generalmente come retrograde e, secondo Richard Drake \u00abi meridionalisti erano scrittori accomunati dall'interesse a riformare le condizioni retrograde del meridione d'Italia. \u00bb. Pertanto, lo stato di arretratezza delle Due Sicilie sarebbe stato preesistente alla perdita dell'indipendenza e la mancata integrazione del Meridione nella struttura economica del nuovo stato sarebbe dovuta anche a fattori di carattere sociale. A grandi linee, sono ascrivibili a questo tipo di approccio molti rappresentanti del meridionalismo di ispirazione liberale e positivista (come Pasquale Villari, Giustino Fortunato, Leopoldo Franchetti e Sidney Sonnino), di quello di matrice liberal-socialista (come Gaetano Salvemini) e marxista (fra cui Antonio Gramsci ed Emilio Sereni) e di quello cattolico (come Luigi Sturzo).\nOgnuno di essi, per\u00f2, propose peculiari interpretazioni e svilupp\u00f2 diverse rappresentazioni di origini e cause delle problematiche del Mezzogiorno e ci\u00f2, in particolare, nel descrivere il mancato sviluppo economico del Sud a dispetto di quello avutosi nell'Italia centro-settentrionale.\nUna posizione a s\u00e9 stante fu quella assunta da Francesco Saverio Nitti (e da alcuni scrittori napoletani, fra cui Ferdinando Russo), che, pur denunciando il basso profilo culturale della classe dirigente del Meridione preunitario, mise ripetutamente in evidenza i progressi economici che il Mezzogiorno borbonico aveva sperimentato prima di entrare a far parte del nascente Regno d'Italia.\nOpinione diffusa tra la grande maggioranza dei meridionalisti e condivisa anche da una parte rilevante degli storici, economisti e intellettuali contemporanei \u00e8 che l'inadeguatezza (o, per alcuni, il completo fallimento) della politica governativa della nuova Italia e delle sue classi dirigenti nei confronti del Mezzogiorno, abbia in vario modo impedito, compromesso o rallentato uno sviluppo organico del Meridione sotto il profilo sia economico, sia sociale. Generalmente condivisa dai meridionalisti e da molti storici ed economisti \u00e8 anche l'opinione secondo la quale la politica dello Stato italiano nel Sud del paese sia stata sempre fortemente condizionata dalle istanze di una serie di gruppi d'interesse (fra cui quelli dei proprietari terrieri, della finanza nazionale e internazionale e della grande industria settentrionale) e dalle varie forme di consociativismo fra i centri del potere nazionale e le oligarchie locali, che spesso hanno assunto chiare connotazioni di illegalit\u00e0\nNon infrequenti sono stati gli accesi dibattiti, le incomprensioni, le critiche, spesso aspre, fra meridionalisti. Gramsci arriv\u00f2 a vedere, in Giustino Fortunato e Benedetto Croce le pi\u00f9 grandi figure della reazione italiana nel Meridione e definendole come \u00ab...le chiavi di volta del sistema meridionale...\u00bb.\nMeridionalisti.\nAltri autori meridionalisti.\nTra gli altri autori che si sono occupati delle problematiche del Mezzogiorno si possono annoverare:\nSoluzioni proposte.\nLe soluzioni ai problemi del Mezzogiorno furono molto varie, essendo tale indirizzo di studi composto da studiosi di diversa formazione e appartenenza politica. Tra questi Napoleone Colajanni, appartenente al positivismo e convinto democratico, fu un sostenitore del protezionismo dell'economia meridionale, unico mezzo che avrebbe permesso l'industrializzazione del territorio.\nAntonio De Viti De Marco, economista liberista e deputato radicale, invece criticava l'intero processo di industrializzazione come soluzione per il gap economico meridionale e suggeriva, piuttosto, lo sviluppo agricolo.\nIstituti di ricerca.\nEsistono inoltre Istituti di ricerca specializzati che studiano specificamente l'economia del territorio meridionale contribuendo ad una sua migliore conoscenza e all'individuazione di politiche di intervento mirate al meglio, tra questi vi sono l'Associazione nazionale per gli interessi del Mezzogiorno d'Italia (A.N.I.M.I.) con sede a Roma, la Svimez con sede a Roma e l'Associazione Studi e Ricerche per il Mezzogiorno con sede a Napoli."}
{"id": "697822", "revid": "1305772", "url": "https://it.wikipedia.org/wiki?curid=697822", "title": "Tripanosomiasi", "text": "Le tripanosomiasi (o trypanosomiasi) sono un gruppo di patologie dovute all'azione di protozoi del genere (tassonomia) Trypanosoma. Tra di esse figurano:"}
{"id": "697827", "revid": "92723", "url": "https://it.wikipedia.org/wiki?curid=697827", "title": "Chiesa del Salvatore in Berestovo", "text": "La chiesa del Salvatore in Berestovo (in ucraino: \"\u0426\u0435\u0440\u043a\u0432\u0430 \u0421\u043f\u0430\u0441\u0430 \u043d\u0430 \u0411\u0435\u0440\u0435\u0441\u0442\u043e\u0432\u0456\", \"Cerkva Spasa na Berestovi\"; in russo: \"\u0426\u0435\u0440\u043a\u043e\u0432\u044c \u0421\u043f\u0430\u0441\u0430 \u043d\u0430 \u0411\u0435\u0440\u0435\u0441\u0442\u043e\u0432\u0435\", \"Cerkov' Spasa na Berestove\") \u00e8 una chiesa situata a nord del monastero di Pe\u010derska Lavra a Kiev, la capitale dell'Ucraina. Nonostante sia sita al di fuori delle Fortificazioni del Lavra, la Chiesa del Salvatore \u00e8 parte integrante del complesso monasteriale. L'edificio, di cui alcune parti sono risalenti all'XI e al XII secolo, \u00e8 un'importante testimonianza dell'architettura nel periodo della Rus' di Kiev.\nLa Chiesa del Salvatore in Berestovo fu costruita agli inizi dell'XI secolo durante il regno del principe Vladimir II di Kiev, nel villaggio (\"selo\") di Berestove, oggi parte della citt\u00e0 di Kiev. Durante questo periodo la chiesa si presentava a tre navate e tre absidi, con un'unica volta a cupola poggiante su un sistema di sei pilastri. La Chiesa fu menzionata per la prima volta nelle cronache della Rus' di Kiev del 1072 e serv\u00ec da mausoleo per la dinastia Monomakh. Qui difatti fu sepolto anche Jurij Dolgorukij il fondatore di Mosca. La chiesa fu gravemente danneggiata una prima volta nel 1240 durante l'invasione mongola della Rus' da parte di Batu Khan mentre nel 1482, la chiesa fu nuovamente devastata in molte sue parti dal Khan Mengli-Girei.\nDopo la seconda distruzione, una nuova chiesa fu costruita sulle sue rovine, in stile Barocco-ucraino, sotto la direzione del Metropolita ortodosso Peter Mogila.\nLa nuova struttura fu edificata tra il 1640 e il 1642 e successivamente decorata con affreschi nel 1644. L'interno, incluso l'affresco \"Il dono di Petro Mogila\" raffigurante il santo inginocchiato nell'atto di consegnare a Cristo un modello della chiesa, fu dipinto da artisti greci. La struttura della chiesa cambi\u00f2, la pianta divent\u00f2 difatti \"a croce\" e il complesso fu sormontato da cinque cupole.\nLa chiesa fu ristrutturata negli anni 1751 e 1752 ed ancora nel 1813 e 1814, quando l'artista Fedir M. Korobka scolp\u00ec un elaborato altare e l'architetto Andrij Melenskyj disegn\u00f2 un campanile a due piani in stile classico. Solo la parte occidentale, relativa al nartece e al coro, \u00e8 stata preservata dai rinnovamenti.\nUn terzo restauro della chiesa fu condotto tra il 1909 e il 1914. Durante questo intervento furono scoperte le fondazioni del vecchio edificio e fu pulita la facciata, togliendo lo strato superficiale di stucco e lasciandone una parte con mattoni a vista.\nNegli anni settanta del '900, fu rinvenuto un affresco del XII secolo raffigurante Cristo che cammina sulle acque. Dall'indipendenza ucraina la chiesa \u00e8 diventata un museo, pur officiandosi ogni domenica il servizio religioso."}
{"id": "697829", "revid": "1652635", "url": "https://it.wikipedia.org/wiki?curid=697829", "title": "Francesco Lodi", "text": "Biografia.\n\u00c8 nato il 23 marzo 1984 a Napoli da una famiglia di pescivendoli di Frattamaggiore, ultimo di otto figli. Sposatosi due volte, ha 4 figli.\nCaratteristiche tecniche.\nMancino di piede, \u00e8 un fantasista abile a calciare i rigori e le punizioni, che ha imparato a battere da Diego Armando Maradona, suo idolo da bambino essendo tifoso del Napoli. Nasce come trequartista, ma con l'arrivo in panchina di Vincenzo Montella a Catania, arretra la sua posizione diventando un vero e proprio regista. \u00c8 abile anche nel battere gli angoli e nei cambi di gioco.\nNel 2001 \u00e8 stato inserito nella lista dei 100 migliori giovani calciatori stilata da Don Bal\u00f3n..\nSi trova al quarto posto, dietro Messi, Ronaldo e Pjanic, per numero di reti realizzate su punizione nel decennio 2010-2019.\nCarriera.\nClub.\nInizi, Empoli e Vicenza.\nLe sue prime esperienze calcistiche sono con la scuola calcio dell\"Oasis Club\" di Frattamaggiore e nell\"US San Nicola\" di Castello di Cisterna che nel 1995, all'et\u00e0 di 11 anni, lo cede alle giovanili dell', dove si trasferisce accompagnato dal fratello Salvatore e dove cresce calcisticamente.\nCresciuto in seguito nelle giovanili dell'Empoli, entra nel giro della prima squadra nel 1999 a 16 anni, rimanendovi per tre stagioni e mezzo (collezionando 4 presenze e pochi minuti di gioco). Gioca comunque soprattutto nel Campionato Primavera.\nEsordisce in Serie B il 3 settembre 2000 in Empoli- (0-2). Esordisce in Serie A l'8 novembre 2003 in -Empoli (2-0).\nNel corso del mercato di gennaio del 2004 scende dalla Serie A a quella cadetta, passando in prestito nelle file del allenato da Giuseppe Iachini, dove disputa 11 partite senza segnare.\nRientrato in Toscana per la stagione 2004-2005, partecipa alla promozione in Serie A della squadra empolese con 27 partite e 6 gol. L'anno successivo gioca 17 partite senza segnare.\nIl Frosinone e il ritorno ad Empoli.\nPer trovare pi\u00f9 spazio, nell'estate del 2006 passa al Frosinone, in prestito con diritto di riscatto da parte dei laziali e di contro-riscatto da parte dell'Empoli. In Ciociaria, allenato da Ivo Iaconi, trova un posto da titolare che gli consente di segnare 11 reti in 40 presenze nel primo campionato; nella seconda stagione, la 2007-2008, allenato da Alberto Cavasin, si afferma come miglior realizzatore della sua squadra con 20 reti, quasi il doppio delle reti messe a segno l'annata precedente. In due stagioni con il Frosinone mette a referto 31 reti in 81 presenze in Serie B.\nNel corso del mercato di gennaio del 2008, l'Empoli ha contro-riscattato il suo cartellino dal Frosinone, cedendo subito come parziale contropartita l'attaccante brasiliano \u00c9der. Lodi, invece, grazie ad un accordo tra le due societ\u00e0, \u00e8 rimasto in Ciociaria per terminare la stagione. Durante il ritiro estivo ha fatto ritorno in Toscana. Nel campionato 2008-2009 ha realizzato 12 reti, di cui 6 su calcio di rigore.\nUdinese e ritorno al Frosinone.\nDopo aver iniziato la stagione 2009-2010 ad Empoli segnando due gol, uno in Coppa Italia e l'altro alla prima di campionato, il 28 agosto 2009 passa all'Udinese in prestito con diritto di riscatto dell'intero cartellino. Il 18 ottobre 2009 all'ottava di campionato contro l'Atalanta sigla il suo primo gol in Serie A. A fine stagione L'Udinese non riscatta il cartellino dall'Empoli.\nIl 25 luglio 2010 il Frosinone Calcio ufficializza il ritorno del fantasista napoletano dall'Empoli con la formula della compropriet\u00e0.\nCatania.\nIl 31 gennaio 2011 il Catania lo acquista in compartecipazione per 600.000 euro dall'Empoli, che prima di questa operazione ha provveduto a riscattare il cartellino dal Frosinone, con cui lo deteneva a met\u00e0. Sceglie il numero 10 e fa il suo esordio con la maglia rossazzurra il 1\u00ba febbraio nella trasferta di Cesena (1-1). Il 13 febbraio firma al \"Cibali\" i suoi primi gol, una doppietta su punizione decisiva che permette al Catania di battere 3-2 il Lecce e scavalcarlo in classifica.\nIl 22 giugno seguente il Catania riscatta l'altra met\u00e0 del cartellino del giocatore, che diventa a titolo definitivo un giocatore rossazzurro. Il 2 ottobre, contro il Novara, sigla su punizione il suo primo gol stagionale. Il 4 novembre prolunga il suo contratto fino al 30 giugno 2015.\nL'11 aprile 2012, in Catania- (1-2) della 32\u00aa giornata, a causa dell'espulsione di Juan Pablo Carrizo dopo il gol dell'1-1 gioca come portiere visto che i cambi a disposizione per il Catania erano gi\u00e0 finiti: \u00e8 lui a subire al 91' la rete di David Di Michele. Conclude il campionato con 9 gol in 37 partite, diventando il capocannoniere etneo.\nGenoa.\nIl 16 luglio 2013 dopo aver fatto le visite mediche a Genova si aggrega al Genoa in ritiro a Neustift im Stubaital (Austria), mentre in cambio al Catania va Panagi\u014dt\u012bs Tachtsid\u012bs. Segna il primo gol ufficiale con i rosso-blu nella partita Spezia-Genoa del 17 agosto, valida per il terzo turno di Coppa Italia, nella stessa gara fallisce il tiro di rigore decisivo facendoselo parare dal giovane portiere Nicola Leali, sancendo cos\u00ec l'eliminazione dei \"rossobl\u00f9\". Arriva il suo primo gol con il Grifone nella seconda giornata di campionato contro la segnando il gol del momentaneo 2-4, partita poi finita 2-5 a favore dei viola.\nSi ripete alla terza giornata di campionato in occasione del derby siglando, direttamente su punizione, il gol del definitivo 3-0 per la propria squadra.\nCon l'arrivo del nuovo allenatore Gian Piero Gasperini viene sempre pi\u00f9 messo ai margini della squadra e viene duramente criticato dal nuovo tecnico, risultando incompatibile con lui.\nRitorno a Catania.\nIl 3 gennaio 2014 il Genoa annuncia il passaggio in prestito al Catania in regime di compartecipazione tra le due societ\u00e0.\nIl 6 gennaio segna su rigore il gol del definitivo 2-0 contro il Bologna nella prima partita dopo il ritorno a Catania. \nIl 18 maggio segna il gol che apre la partita contro l'Atalanta nella partita che si concluder\u00e0 con la vittoria degli etnei sul 2-1, risultato inutile dato che gli etnei erano gi\u00e0 retrocessi in serie B.\nConclude la stagione a Catania con 19 presenze e due gol.\nIl 13 giugno 2014 il Catania riscatta l'altra met\u00e0 del cartellino del giocatore dal Genoa in un'operazione che vede il riscatto da parte della societ\u00e0 ligure di Panagi\u014dt\u012bs Tachtsid\u012bs.\nParma.\nIl 25 agosto 2014 passa con un contratto quadriennale in prestito con diritto di riscatto al , scegliendo la maglia numero 21.\nL'11 gennaio 2015 ha segnato il gol del temporaneo pareggio nella partita persa 3-1 contro il Verona.\nIl 29 gennaio ha messo in mora la societ\u00e0 (come aveva fatto poco prima l'ex compagno di squadra che si era da poco svincolato Antonio Cassano) chiedendo il pagamento di tutti gli stipendi arretrati, se non verr\u00e0 pagato entro 21 giorni potr\u00e0 svincolarsi e cercare una nuova squadra.\nIl 22 giugno 2015 il fallisce e Francesco Lodi fa il suo ritorno al Catania, con cui risolve consensualmente il contratto il 31 agosto.\nRitorno all'Udinese e terza volta al Catania.\nIl 23 settembre firma un contratto annuale con opzione sul secondo anno con l'Udinese, facendo cos\u00ec ritorno in Friuli dopo 5 anni e mezzo; decide di indossare la maglia numero 20. Fa il suo debutto quattro giorni dopo giocando l'intero secondo tempo di Bologna-Udinese 1-2. Segna il suo primo gol stagionale il 25 ottobre su calcio di punizione (il 13\u00ba realizzato in Serie A) contro il Frosinone, sua ex squadra.\nIl 13 giugno 2017 Lodi ritorna a Catania e firma un contratto fino al 30 giugno 2022. Firma il suo primo gol stagionale in trasferta contro la Virtus Francavilla, vinta poi dagli etnei per 0-3.\nTriestina e FC Messina.\nIl 9 gennaio 2020 rescinde il contratto con il Catania, causa i problemi finanziari del club etneo, e firma un contratto con la Triestina, spostandosi nel girone B della serie C.\nIl 22 gennaio 2021, dopo aver rescisso con la Triestina, firma un contratto di un anno e mezzo con il F.C. Messina, una delle due squadre di Messina, in lotta per la promozione nel girone I della Serie D.\nEsordisce in Serie D il 17 febbraio successivo, nel match perso per 2-1 contro l'Acireale.\nIl 24 febbraio realizza i suoi primi gol con i giallorossi, realizzando una tripletta contro il Dattilo. In totale ha realizzato 12 gol in 20 partite in campionato e un gol in 2 partite ai playoff.\nAcireale.\nIl 21 agosto 2021 diviene un nuovo giocatore dell\u2019Acireale.\nEsordisce con i granata il 19 settembre successivo, andando a segno nella vittoria contro la Cittanovese (1-0).\nNazionale.\nTra il 2000 e il 2002 colleziona 27 presenze tra Nazionale under-16-15 e Nazionale under-18 segnando 10 gol.\nLa prima convocazione in Under-17 arriva il 15 marzo 2000 in Italia- (3-3), quindi esordisce in Under-16-15 il 7 aprile 2000 in -Italia (2-2). L'esordio in Under-18 arriva il 14 febbraio 2002 in Italia- (2-3), mentre il debutto in Under-19 arriva il 2 settembre 2002 in -Italia (1-0).\n\u00c8 stato nel giro della Nazionale Under-21: la sua prima presenza con gli \"azzurrini\" risale al 1\u00ba settembre 2006, quando aveva ventidue anni, giocando -Italia (0-1). Ha totalizzato 2 presenze totali con l'Under-21.\nStatistiche.\nPresenze e reti nei club.\n\"Statistiche aggiornate al 1\u00ba giugno 2021.\""}
{"id": "697831", "revid": "39692", "url": "https://it.wikipedia.org/wiki?curid=697831", "title": "Parco del Mincio", "text": ""}
{"id": "697832", "revid": "2202615", "url": "https://it.wikipedia.org/wiki?curid=697832", "title": "Jerry Lawler", "text": "Nella sua lunga carriera ha vinto 168 titoli; complessivamente ha detenuto pi\u00f9 titoli di qualsiasi altro wrestler che abbia mai militato in WWE, anche se non ha mai vinto alcun titolo nella federazione di Vince McMahon.\nCarriera.\nGli inizi (1970\u20131990).\nLawler fu notato per la prima volta dal promoter di wrestling Aubrey Griffith. Inizi\u00f2 ad allenarsi e debutt\u00f2 nel 1970 e nel 1971 vinse il suo primo titolo in una battle royal. Vinse l'NWA Southern Tag Team Championship con Jim White. Nel 1974, Lawler inizia un feud con Jackie Fargo, che inizialmente era il suo mentore. Il 24 luglio 1974, Lawler vince il riconoscimento di \"King Of Wrestling\". Dopo questa vittoria, effettua un turn face separandosi dal suo manager Bass e facendosi chiamare Jerry \"The King\" Lawler. Il 12 novembre 1979, Lawler, che lavorava nella Continental Wrestling Association, sconfigge Billy Graham e conquista il CWA World Championship. Nel 1980 si rompe un braccio ed \u00e8 costretto a rimanere fuori dalle scene per diversi mesi.\nNel 1982 Lawler inizia un feud molto famoso anche fra le persone dello spettacolo con Andy Kaufman che, non essendo propriamente un wrestler, si era dichiarato Intergender Heavyweight Champion. I due si sfidarono il 5 aprile e il match termin\u00f2 con la sconfitta di Lawler per squalifica e il ricovero in ospedale di Kaufman che aveva subito due piledriver. Il 29 luglio, Lawler schiaffeggi\u00f2 Kaufman ad uno show di David Letterman e Kaufman rispose gettando sul corpo di Lawler del caff\u00e8 bollente. Anni dopo Lawler dichiar\u00f2 che il feud con Andy Kaufman era solo una finzione ed era tutto in pura kayfabe. Lawler dichiar\u00f2 anche che nella realt\u00e0 i due erano persino buoni amici.\nIl 7 marzo 1983 Lawler vinse l'AWA International Championship sconfiggendo Austin Idol. Perde poi la cintura contro Ken Patera, ma la riconquista contro di lui il 25 luglio. Sconfigge anche Randy Savage e conquista l'NWA Mid America Championship il 12 aprile 1984.\nNel 1985 Lawler conquista anche il Polynesian Pacific Championship e si trasferisce in Giappone per un anno. Torna negli Stati Uniti sconfiggendo il 29 luglio 1986 Bill Dundee conquistando ancora una volta l'AWA International Championship. Verso l'inizio del 1987 Lawler inizia un feud con Tommy Rich, Austin Idol e Paul E. Dangerously tutti per l'AWA World Championship che verr\u00e0 poi conquistato da Nick Bockwinkel. Lawler vince poi l'AWA World Heavyweight Championship contro Curt Hennig. Inizia un feud con il campione della World Class Wrestling Kerry Von Erich che termina con la vittoria di Lawler che unifica le due cinture. Nel 1991 Lawler appena trasferitosi alla United States Wrestling Association (USWA) in coppia con Jeff Jarrett vince l'USWA World Tag Team Championship.\nWorld Wrestling Federation (1992\u20132001).\nLawler inizia la sua carriera in WWF nel dicembre del 1992 come annunciatore di \"WWF Superstars Of Wrestling\". \u00c8 noto per aver iniziato un feud con la famiglia Hart nel 1993 fino al 1995. Il feud inizi\u00f2 quando Lawler attacc\u00f2 Bret Hart alla cerimonia per l'incoronazione di Bret Hart (che aveva vinto il torneo). Lawler disse che era lui l'unico re della WWF. A Summerslam ci fu la sfida ma Lawler prima del match si dichiar\u00f2 infortunato in seguito ad un incidente d'auto. Doink the Clown insistette per fare un submission match ma Lawler attacc\u00f2 Hart prima del match e l'infortunio si rivel\u00f2 essere una bugia. Hart vinse poi il match ma dopo che Lawler ebbe ceduto applic\u00f2 nuovamente la Sharpshooter e l'arbitro cambi\u00f2 decisione e il titolo di \"Re indiscusso della WWF\" and\u00f2 a Jerry Lawler. Simultaneamente, Lawler inizi\u00f2 un feud con Vince McMahon che lo port\u00f2 a tornare un heel. Il feud ebbe luogo in USWA e non fu mai trasmesso dalla WWF.\nLa famiglia Hart (Bret, Owen, Bruce e Keith) viene inserita nel match di \"Survivor Series\" nella squadra di Jerry Lawler. Il capitano del match venne per\u00f2 cambiato poco prima e il capitano si rivel\u00f2 essere Shawn Michaels. Lawler combatt\u00e9 anche altre volte con Bret Hart e riusc\u00ec persino a batterlo una volta per interferenza di Hakushi. Tuttavia in un \"Kiss My Foot\" match, Lawler perse e fu costretto a baciare i piedi a Bret Hart.\nLawler fu messo poi al tavolo di commento di \"WrestleMania X\" e nel match valido per il WWF Championship fra Hulk Hogan e Roddy Piper, Lawler parl\u00f2 male di Piper. Continu\u00f2 a farlo anche nell'episodio di Monday Night Raw successivo. I due si scontrarono al King Of The King 1994, dove Lawler perse. Alla fine del 1994, Lawler inizi\u00f2 un feud con Doink the Clown perch\u00e9 attacc\u00f2 Dink, fedele aiutante di Doink. Poco dopo Doink assunse un nuovo aiutante di nome Wink. Per pareggiare i conti alle Survivor Series 1994, Lawler assunse due aiutanti di nome Sleazy e Cheesy. Il team di Lawler trionf\u00f2 ma dopo il match Sleazy e Cheesy attaccarono insieme al team di Doink, Lawler stesso.\nAlla fine del 1994 e all'inizio del 1995, Lawler lott\u00f2 brevemente in Smoky Mountain Wrestling, pur continuando a commentare sporadicamente per la WWF. Durante le sue assenze, Shawn Michaels lo sostitu\u00ec come commentatore di Monday Night Raw. Ha sconfitto Tony Anthony per Top Title Promotion nel gennaio 1995. Nel 1996, Lawler lott\u00f2 occasionalmente su WWF Superstars. Dopo una breve faida con Ultimate Warrior, Lawler inizi\u00f2 un feud con Jake Roberts prendendolo in giro per problemi di alcool e droga. I due si scontrarono a Summerslam 1996, dove fu Lawler a vincere. Dopo il match rovesci\u00f2 del whisky in faccia a Jake Roberts. Nel 1997, Lawler si intromise nella relazione fra la WWF e la ECW prendendo in giro la ECW. I suoi insulti hanno portato all'invasione della ECW e nel suo match con Tommy Dreamer perse. A met\u00e0 del 1997, Lawler partecip\u00f2 al King Of The Ring ma fu eliminato in semi-finale da Mankind. Entro l'autunno, la WWF introdusse una nuova \"divisione dei pesi massimi-leggeri\" per competere con la World Championship Wrestling. Il figlio di Lawler, Brian Christopher, \u00e8 stato uno dei light-heavyweight pi\u00f9 importanti nella divisione. Nel 1998, Lawler apparse pi\u00f9 da commentatore che da lottatore. Nonostante il loro feud in USWA nel 1993, nel 1998, Jerry Lawler lod\u00f2 Vince McMahon, con grande disappunto di Jim Ross. Fu proprio Vince McMahon per\u00f2 che unitosi nel 1998 al tavolo di commento a rafforzare l'amicizia fra Lawler e Ross che port\u00f2 a grandi telecronache negli anni successivi. Il tutto cambi\u00f2 notevolmente l'atteggiamento di Lawler che divenuto amico di Ross, attacc\u00f2 Tazz solo perch\u00e9 parl\u00f2 male di lui. Il match fra i due a SummerSlam si concluse con la vittoria di Lawler che chiuse il feud con una vittoria. Con la creazione dell'XFL nel 2001, Lawler fu ingaggiato come commentatore di football. Lawler odiava il football ma accett\u00f2 ugualmente il lavoro offertogli da Kevin Dunn per questioni economiche favorevoli.\nCircuito indipendente (2001).\nNel febbraio 2001, Lawler e sua moglie Stacy Carter furono svincolati dalla WWF e Lawler disse che avrebbe chiuso per sempre con l'azienda per protesta. Il motivo dello svincolamento non fu mai dichiarato ma il team di booking licenzi\u00f2 la moglie di Lawler per problemi di atteggiamento nei confronti di McMahon. Lawler formul\u00f2 diverse teorie sul motivo per cui McMahon lo licenzi\u00f2. La prima, disse Lawler, riguard\u00f2 il lancio di sua moglie Stacy che non andava a genio a Chyna che oltre ad essere la WWF Women Champion, era stata anche la seconda diva della WWF a posare per Playboy e non voleva che nessuna donna gli togliesse questo merito (Playboy aveva offerto a Stacy Carter un contratto per posare nuda). In alcune interviste, dichiar\u00f2 che non potrebbe esserci stato un motivo alternativo del suo licenziamento. Mentre Ross disse che Lawler non era pi\u00f9 utile alla WWF sia come lottatore che come commentatore, Lawler avanz\u00f2 l'ipotesi che per licenziare lui avessero dovuto licenziare anche sua moglie. Lawler comunque fu sostituito da Paul Heyman che fu lanciato e secondo molti sfrutt\u00f2 il successo di Lawler. Egli dichiar\u00f2 per\u00f2 di non aver alcun contrasto con Paul Heyman e cos\u00ec accett\u00f2 la decisione della WWF. Cinque mesi dopo, Lawler e la Carter divorziarono. Dopo aver lasciato la WWF, Lawler fece apparizioni in federazioni indipendenti del Nord America e dell'Australia.\nRitorno in WWF (2001\u2013presente).\nCommentatore e wrestler part-time (2001\u20132010).\nIl 19 novembre 2001, Lawler torn\u00f2 a Raw dopo il licenziamento di Paul Heyman che fu licenziato perch\u00e9 il suo team dell'ECW perse alle Survivor Series (Kayfabe). Come lo era stato prima del suo licenziamento, Lawler divent\u00f2 commentatore di Raw e dei Pay-per-View, eventi a pagamento. Inoltre spesso affiancava Michael Cole come commentatore di SmackDown!, show nato da pochissimi mesi. Successivamente Lawler divent\u00f2 un'esclusiva di Raw e in un'intervista disse che la sua chimica con Ross era perfetta: infatti Ross \u00e8 un commentatore \"raffinato\" e mantiene i fan informati sulle situazioni dei lottatori mentre Lawler vivacizza il commento con le sue battute.\nNonostante il posto fisso ormai in cabina di commento, Lawler si mantiene in forma lottando contro Randy Orton, Muhammad Hassan, Gregory Helms, Cody Rhodes e Ted DiBiase jr.\nNel 2003, Lawler e Ross annunciarono che avrebbero disputato un match contro i commentatori di Heat, Jonathan Coachman e Al Snow ad Unforgiven, match vinto da questi ultimi. Tuttavia, Ross sconfisse Coachman nel rematch.\nA New Year's Revolution 2006 sconfigge Gregory Helms dopo che quest'ultimo lo aveva provocato nelle settimane precedenti causando le sue ire.\nNel giugno 2006, la Extreme Championship Wrestling avvi\u00f2 una piccola invasione alla WWE ripetendo l'atto compiuto nel 1997. Tuttocio port\u00f2 al ritorno di Tazz che riaccese la faida con Lawler e i due si sfidarono a One Night Stand. Tazz vinse in 30 secondi per TKO intrappolando Lawler nella Tazzmission dopo che Lawler si distrasse litigando con Joey Styles.\nA luglio 2006, nel corso di un match fra Hulk Hogan e Randy Orton, Lawler accorse sul ring in difesa di Hogan colpendo Orton. Nel match fissato a Raw fra Orton e Lawler, Orton vinse in pochi secondi colpendo Jerry Lawler con una RKO.\nIl 31 marzo 2007, Lawler fu introdotto nella WWE Hall Of Fame da William Shatner. Ad agosto, King Booker (l'ex Booker T) dichiar\u00f2 di essere l'unico re indiscusso di tutta la storia della WWE. Lawler ottenne un match contro King Booker al quale per\u00f2 Jerry si ritir\u00f2 mandando in campo al suo posto Triple H che sconfisse King Booker. Questo port\u00f2 ad una rissa fra Lawler e Booker. Nell'edizione di Raw del 7 luglio 2008, Lawler salv\u00f2 Michael Cole da un attacco di Kane. Tuttavia, Kane cambi\u00f2 obiettivo e attacc\u00f2 Lawler con una Chokeslam. Ad agosto sfida insieme a Jim Duggan, Cody Rhodes e Ted DiBiase jr. per il World Tag Team Championship dove per\u00f2 Lawler e Duggan vennero sconfitti.\nNella puntata di Raw del 23 marzo 2009, Lawler sfid\u00f2 Chris Jericho ad un match poich\u00e9 Jericho non aveva portato rispetto a Jerry. Nella puntata di Raw successiva, Jericho sconfisse Lawler per sottomissione ed afferm\u00f2 che avrebbe distrutto tutte le leggende compreso Ricky Steamboat a Wrestlemania XXV.\nNell'episodio del 20 luglio 2009 di Raw, Lawler sfida The Brian Kendrick, sconfiggendolo pi\u00f9 volte nel corso anche delle puntate successive. Lawler sfida poi Sheamus ma viene sconfitto in pochi minuti. Nella puntata del 7 giugno 2010, Lawler viene attaccato dagli esordienti della prima stagione di NXT insieme a Michael Cole, John Cena, CM Punk e il resto del team announcer. Lawler \u00e8 stato tuttavia l'unico a difendersi attaccando Skip Sheffield. Il 28 giugno, gli esordienti (che si fecero chiamare Nexus) attaccarono Jerry Lawler, Michael Hayes, Mike Rotunda, Arn Anderson e Ricky Steamboat mentre stavano celebrando l'uscita del DVD dedicato alla vita di \"The Dragon\". Fu Josh Mattews a sostituire Lawler al commento per il resto della puntata. Il 26 luglio Jerry Lawler, Mark Henry, Goldust, Yoshi Tatsu, Evan Bourne, Tyson Kidd e David Hart Smith perdono contro Il Nexus. Lawler venne eliminato da Heath Slater.\nVarie faide (2010\u20132012).\nIl 29 novembre 2010, in occasione del torneo King Of The Ring, Lawler riceve un regalo di compleanno: una title shot per il WWE Championship detenuto da The Miz in un TLC match. Proprio mentre Lawler stava per afferrare la cintura, Michael Cole interviene facendo cadere Lawler e facendo vincere The Miz, che rimane campione. Continua la faida con The Miz e Alex Riley, il suo allievo. Lawler, in coppia con John Morrison e Randy Orton sconfigge Sheamus, The Miz e Alex Riley in un 6-man tag team match. A Raw sconfigge The Miz per count-out in un match non valido per il WWE Championship. Poco dopo il match, The Miz attacca Lawler al tavolo di commento. Nella puntata di Raw del 10 gennaio, Lawler e Randy Orton sconfiggono The Miz e Alex Riley in un tag team match. Nella puntata di Raw del 17 gennaio, Lawler viene attaccato da The Miz.\nNella puntata di Raw del 31 gennaio 2011 Lawler vince un Raw Rumble match contro CM Punk, John Cena, Sheamus, R-Truth, John Morrison e Randy Orton. Lawler, entrato per sesto, si \u00e8 aggiudicato il match eliminando per ultimo Sheamus e si \u00e8 guadagnato il diritto di sfidare The Miz per il WWE Championship a WWE Elimination Chamber. Nella puntata di Raw del 7 febbraio, in coppia con Daniel Bryan, riesce a sconfiggere la coppia formata da The Miz e Ted DiBiase. Nel match, Lawler schiena DiBiase regalando la vittoria al duo face. A Elimination Chamber 2011 Jerry Lawler viene sconfitto da The Miz e non riesce a conquistare il WWE Championship. Il 21 febbraio sfida Micheal Cole a Wrestlemania XXVII. Nella puntata del 28 febbraio Micheal Cole accetta scegliendo per\u00f2 come suo allenatore Jack Swagger e lo special guest referee che sar\u00e0 Stone Cold Steve Austin (che ha preso il posto del prescelto JBL dopo esser stato messo KO dallo stesso Austin). Nella puntata di Raw prima di Wrestlemania 27, Lawler perde contro Jack Swagger per squalifica dopo aver colpito quest'ultimo con una sedia. A WrestleMania 27 sconfigge Michael Cole, ma subito dopo il match il GM anonimo annuncia che il vincitore \u00e8 Michael Cole per squalifica a causa, a detta del GM, dell'eccessivo abuso di potere di Austin. A Extreme Rules 2011 Michael Cole &amp; Jack Swagger sconfiggono Jim Ross &amp; Jerry Lawler. A WWE Over the Limit sconfigge Michael Cole in un Kiss My Foot Match.\nIl telecronista di Raw torna a lottare il 5 settembre in coppia con Zack Ryder sconfiggendo il duo formato da David Otunga e Michael McGillicutty dopo essere stato sfidato la settimana prima.\nIl 12 settembre sconfigge, insieme a Sheamus, David Otunga e Michael McGillicutty. Nella puntata di Raw successiva alla PPV Night of Champions, interviene in soccorso del collega Jim Ross che era stato attaccato dal neocampione dei pesi massimi Mark Henry, ma subisce il brutale attacco del World's Strongest Man che effettua su Lawler 2 World's Strongest Slam, di cui una sul suo stesso tavolo di commento. Dopo ci\u00f2, a fine show, Lawler viene trasportato fuori dall'arena in ambulanza a causa del brutto colpo ricevuto.\nTorna nella puntata di Raw del 3 ottobre, sfiduciando il COO Triple H.\nPartecipa alla Royal Rumble 2012, entrando col numero 12 e rimanendo sul ring solo 43 secondi, venendo eliminato per mano di Cody Rhodes. Nella puntata di Raw del 30 aprile, ha l'opportunit\u00e0 di diventare primo sfidante al titolo WWE in una Beat the Clock Challenge contro Daniel Bryan, ma \u00e8 proprio quest'ultimo a vincere in 2 minuti e 21 secondi, diventando primo sfidante.\nNella puntata di Raw post-SummerSlam, a fine serata CM Punk ha una discussione con John Cena, poco dopo, chiama in causa sul ring il commentatore Jerry Lawler, i due provano a chiarirsi dopo quanto accaduto nelle settimane precedenti, con Punk che esige delle scuse da parte sua, dove proprio Lawler aveva predetto che Punk aveva dato alle spalle il WWE Universe quando attacc\u00f2 nella millesima puntata dello Show rosso The Rock, ma, vedendo Lawler che si rifiuta di dirgli che \u00e8 il vero migliore al mondo, CM Punk gli rifila un kick sulla nuca mentre era di spalle, effettuando un probabile turn heel. Nella puntata di Raw del 27 agosto mentre parla ad inizio serata al \"WWE Universe\" viene interrotto dall'ingresso di un \"nuovo\" CM Punk, in cui gli propone nella serata stessa una sfida fra loro due e, dopo un'attenta analisi, Lawler accetta la proposta. La stipulazione del match tuttavia sar\u00e0 uno Steel Cage Match scelto dal \"WWE Universe\" dopo un sondaggio. Punk durante il match riesce ad avere la meglio sconfiggendo dunque Jerry Lawler e, a fine incontro, Punk chiude la porta della gabbia con un lucchetto, iniziando un pestaggio serio ai danni dell'Hall of Famer in cui quest'ultimo si rifiuta per l'ennesima volta di dirgli che \u00e8 il vero \"Best in the World\". Poco dopo, viene tratto in salvo da John Cena che mette in fuga dunque Punk. Nella puntata di Raw del 3 settembre viene aggredito ancora una volta da CM Punk ancor prima che la puntata abbia inizio. Il 10 settembre a Raw, interviene in aiuto di Randy Orton quando quest'ultimo era indifeso sul ring dall'attacco di Dolph Ziggler e CM Punk. Poco dopo la General Manager AJ Lee sancisce un tag team match fra loro quattro, vinto poi da Orton e Lawler.\nCommentatore (2012\u2013presente).\nNella medesima serata, viene colto da un attacco cardiaco mentre \u00e8 al commento e viene portato d'urgenza in ospedale. A fine serata la WWE fa sapere tramite il proprio sito che Jerry \u00e8 in ospedale sotto coma farmacologico, non essendo del tutto fuori pericolo di vita. Inoltre, \u00e8 stato dichiarato clinicamente morto per 20 minuti. Nella giornata di marted\u00ec 11 settembre, Lawler viene operato al cuore dove i medici gli inseriscono degli stent in modo da aiutarlo. Nella serata del medesimo giorno la moglie di Jerry, Stacy Carter, rivela che \u00e8 stato rimosso a suo marito il respiratore artificiale e che respira da solo senza fatica. I medici sono convinti che ben presto saranno rimossi anche i farmaci che lo hanno tenuto addormentato per almeno due giorni. Si temono per\u00f2, quanto trapelato dai siti notiziari americani, danni al cervello visto il mancato afflusso di sangue. Mercoled\u00ec 12 settembre i medici hanno i risultati ufficiali della TAC in cui danno esito fortunatamente negativo sui riscontri che potrebbe aver avuto l'encefalo di Jerry Lawler. Nella giornata di gioved\u00ec 13 settembre Lawler si risveglia dopo l'intervento e comincia a riconoscere quanto accaduto e parla senza problemi con i suoi familiari. Nella serata del medesimo giorno, Jerry ha contatti con vari colleghi, come il suo collega di commento, Michael Cole, a cui rivela tramite il social network Twitter come si stia riprendendo molto bene dal suo male. I medici inoltre informano la WWE che Jerry Lawler, molto presto, potr\u00e0 tornare senza alcun problema a svolgere il suo lavoro. Al pay-per-view Night of Champions del 16 settembre 2012 Michael Cole apre la serata informando il pubblico sulle condizioni di Jerry, comunicando la sua dimissione prevista per la settimana, dopodich\u00e9 torner\u00e0 nella sua Memphis per un periodo di riabilitazione. Nella puntata del 26 settembre viene intervistato da Cole in collegamento da casa sua, a Memphis, comunicando che sta bene e ringraziando il pubblico WWE per il suo affetto; appena i medici gli daranno il via libera Jerry potr\u00e0 tornare al suo posto a fianco di Micheal Cole a Raw. Il ritorno avviene il 12 novembre, venendo omaggiato dai migliaia di tifosi presenti all'arena e dai suoi colleghi Jim Ross e Michael Cole.\nTorna a lottare l'8 febbraio 2014 nell'evento del \"Maryland Championship Wrestling\" sconfiggendo Shawn Patrick con un \"Piledriver\". Il 24 ottobre 2015 alla \"USA Championship Wrestling\", Lawler sconfigge Terry Funk per squalifica nell'ultimo match di quest'ultimo. Nella puntata del 17 gennaio 2017 di SmackDown Live ospita Dolph Ziggler nel suo talk show \"King's Court\". Dopo un'accesa discussione con quest'ultimo, che si vanta di avergli procurato l'arresto cardiaco nel loro match di 4 anni prima, viene colpito con un Superkick al petto ed aiutato a rimettersi in piedi da JBL, per poi urlare tutta la sua rabbia.\nTitoli e riconoscimenti.\nAmerican Wrestling Association\nContinental Wrestling Association / Championship Wrestling Association\nGeorgia Championship Wrestling\nGulf Coast Championship Wrestling\nInternational Wrestling Association\nJersey All Pro Wrestling\nMaryland Championship Wrestling\nMemphis Championship Wrestling\nMemphis Wrestling\nNWA Mid-America\nNWA Polynesian Wrestling\nNWA Virginia\nPower Pro Wrestling\nPro Wrestling Illustrated\nProfessional Wrestling Hall of Fame and Museum\nSmoky Mountain Wrestling\nTraditional Championship Wrestling\nUnited States Wrestling Association\nWindy City Pro Wrestling\nWorld Class Wrestling Association\nWorld Wrestling Federation / World Wrestling Entertainment / WWE\nWrestling Observer Newsletter"}
{"id": "697834", "revid": "399", "url": "https://it.wikipedia.org/wiki?curid=697834", "title": "Apparat\u010dik", "text": "Apparat\u010dik (cir. rus. A\u043f\u043f\u0430\u0440\u0430\u0442\u0447\u0438\u043a, IPA: , plurale \"apparat\u010diki\") \u00e8 un termine colloquiale russo per indicare un funzionario a tempo pieno del Partito Comunista dell'Unione Sovietica o del governo sovietico; ovvero, un burocrate \"apparato\" del partito, nel quale ricopre qualche responsabilit\u00e0 ma con l'eccezione delle pi\u00f9 alte cariche dirigenziali.\nOrigine del termine.\nI membri dell\"'apparato\" venivano frequentemente trasferiti a differenti incarichi di responsabilit\u00e0, solitamente con poco o nessun tipo di addestramento per il nuovo incarico. Il termine \"apparat\u010dik\" di \"membro dell'apparato\" veniva quindi solitamente utilizzato per descrivere la professione occupata della persona.\nAccezione.\nNel passato tale termine veniva solitamente associato a un atteggiamento, o a un'apparenza specifica della persona, e utilizzato spesso dagli \"stranieri\" con connotazioni dispregiative.\nOggi questo termine inoltre \u00e8 usato in molti contesti al di fuori dell'Unione Sovietica, e per esempio lo si usa spesso per descrivere impiegati che causano ingorghi burocratici o come contrario di burocrate efficiente."}
{"id": "697838", "revid": "2006415", "url": "https://it.wikipedia.org/wiki?curid=697838", "title": "WarnerMedia", "text": "Warner Media, LLC, commercialmente conosciuta come WarnerMedia, \u00e8 una societ\u00e0 statunitense sussidiaria di AT&amp;T operante nei settori cinema e televisione. Il quartier generale della societ\u00e0 \u00e8 a New York.\nStoria.\nNel 1990, dalla fusione tra la Time Inc. (primo gruppo editoriale statunitense) e la Warner Communications, dopo che la prima ha acquisito la seconda, nasce Time Warner.\nNell'ottobre del 1996 la nuova compagnia acquista, da Ted Turner, la Turner Broadcasting System (una cui divisione \u00e8 la CNN).\nNel gennaio 2001 l'AOL acquisisce Time Warner e diventa AOL Time Warner.\nDopo la fusione con l'AOL, tuttavia, i profitti della divisione Internet della societ\u00e0 (AOL) diminuiscono, come cadono anche i valori di mercato di altre aziende Internet. Come risultato, il valore dell'AOL cala drasticamente. L'AOL Time Warner riporta una perdita di 99 miliardi di dollari nel 2002 - in quel tempo la pi\u00f9 grande perdita mai registrata da una societ\u00e0.\nPer tutta risposta, dal giugno 2003 l'azienda riprende il vecchio nome antecedente la fusione con l'AOL, \"Time Warner\".\nL'allora presidente del consiglio di amministrazione, Steve Case, annuncia che non si ricandider\u00e0 per tale ruolo, per poi uscire dal consiglio il 31 ottobre 2005.\nDate le perdite registrate a causa della fusione dei due colossi mediatici, il 28 maggio 2009 viene annunciata la scissione di AOL da Time Warner e la costituzione della nuova public company \"AOL, Inc.\", societ\u00e0 divenuta operativa il 10 dicembre dello stesso anno.\nIl 6 marzo 2013, \"Time Warner\" annuncia la cessione di \"Time Inc.\" Il 6 giugno 2014, Time Inc. diventa una societ\u00e0 quotata in borsa. Time Warner continuer\u00e0 ad operare sotto il nome attuale.\nIl 13 giugno 2018, \"Time Warner\" completa la fusione da 85 miliardi di dollari con AT&amp;T, in seguito ad un processo antitrust vinto contro l'amministrazione Trump, che aveva presentato ricorso per bloccarlo.\nA seguito dell'acquisizione, la societ\u00e0 viene rinominata WarnerMedia.\nIl 17 maggio 2021, AT&amp;T e Discovery annunciano il progetto di fusione tra quest'ultima e WarnerMedia. L'accordo, stimato 150 miliardi di dollari, dovrebbe essere finalizzato entro la met\u00e0 del 2022.\nIl 1\u00ba giugno, Discovery e AT&amp;T svelano ufficialmente il nome e il logo che avr\u00e0 il nuovo colosso dopo la fusione delle due entit\u00e0: Warner Bros. Discovery.\nDivisioni.\nWarnerMedia opera attraverso le seguenti cinque divisioni principali:"}
{"id": "697839", "revid": "486946", "url": "https://it.wikipedia.org/wiki?curid=697839", "title": "AOL Time Warner", "text": ""}
{"id": "697843", "revid": "347132", "url": "https://it.wikipedia.org/wiki?curid=697843", "title": "David Bruce (microbiologo)", "text": "Medico dell'esercito britannico, egli segu\u00ec le truppe a Malta, in Egitto e nell'Africa meridionale, scoprendo l'agente patogeno responsabile della febbre maltese, i batteri del genere \"Brucella\", il cui nome \u00e8 stato coniato successivamente in onore dello stesso medico. Bruce studi\u00f2 a lungo anche i Trypanosomi, i protozoi responsabili della malattia del sonno. Per le sue ricerche, fu insignito della \"Leeuwenhoek Medal\" nel 1915."}
{"id": "697849", "revid": "729019", "url": "https://it.wikipedia.org/wiki?curid=697849", "title": "Odontoma", "text": "L'odontoma, anche chiamato dentoma, \u00e8 un tumore benigno amartomatoso del dente adulto.\nClassificazione.\nIn base al grado di differenziazione degli elementi costitutivi, si possono identificare tre tipi di neoplasia:\nTrattamento.\nQuesta neoplasia viene trattata con un intervento chirurgico di estrazione del dente e conseguente asportazione del tumore."}
{"id": "697850", "revid": "879070", "url": "https://it.wikipedia.org/wiki?curid=697850", "title": "Ren\u00e9 Primev\u00e8re Lesson", "text": "All'et\u00e0 di sedici anni entr\u00f2 nella scuola medica dell'Accademia Navale. Serv\u00ec nella Marina Francese durante le Guerre Napoleoniche e nel 1811 ricopr\u00ec l'incarico di medico chirurgo sulla nave fregata \"Saal\", e nel 1813 ricopr\u00ec lo stesso ruolo sulla \"Regulus\"."}
{"id": "697853", "revid": "36426", "url": "https://it.wikipedia.org/wiki?curid=697853", "title": "Torre dei Peruzzi", "text": "La torre dei Peruzzi, poi palazzo Malenchini, \u00e8 un edificio del centro storico di Firenze, situato in piazza de' Peruzzi 4, con affacci in via de' Rustici, via de' Bentaccordi e Borgo dei Greci (nn. 11r, 13r, 15r).\nStoria.\nI famosi banchieri della famiglia Peruzzi, un tempo tra i pi\u00f9 ricchi della citt\u00e0, possedevano numerose torri e caseggiati in questa zona, che era a ridosso della cerchia muraria alto medievale, presso una porta che si chiamava appunto porta Peruzza.\nQui un tempo si trovava l'antico anfiteatro romano di Florentia e nella forma semicircolare delle vie curvate in questa zona si pu\u00f2 ancora riconoscere il profilo dell'antichissima struttura, sulla quale furono costruiti gli edifici successivi. La piazza Peruzzi va immaginata come una specie di corte interna, circondata da torri, palazzi e caseggiati della potente famiglia, in un articolato sistema chiuso per scopi difensivi. Sulle facciate si aprono ancora numerose buche pontaie con mensoloni, usate originariamente come appoggio per le impalcature di costruzione, ma sulle quali si potevano mettere anche all'occorrenza travi ed assi di legno per consentire il passaggio da un edificio all'altro.\nDopo il tracollo economico della famiglia, l'edificio pass\u00f2 ai Capoquadri, che intervennero sull'edificio, come segnala il repertorio di Bargellini e Guarnieri, stonacandolo e alterando leggermente la disposizione delle finestre. Lo stato precedente a questo intervento, attorno alla fine del Settecento, \u00e8 in parte documentato dall'incisione di Antonio Terreni con la \"Veduta dell'Arco de' Peruzzi\".\nSuccessivamente la propriet\u00e0 pass\u00f2 ai Malenchini.\nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nDescrizione.\nL'edificio, di grande estensione, presenta un fronte con andamento spezzato che lascia supporre l'esistenza di una torre d'angolo (destinata a guardia dell'interno della piazza), poi inglobata nella fabbrica che fu, come tutte le propriet\u00e0 dell'area, della famiglia Peruzzi.\nIn alto \u00e8 uno stemma dei Peruzzi (d'azzurro, a sei pere d'oro, picciolate e fogliate di due pezzi di verde). Quello sulla porta principale \u00e8 invece dei Capoquadri (d'azzurro, alla testa umana di carnagione posta di profilo, accompagnata in punta da una squadra d'oro). Sul lato che guarda via de' Rustici \u00e8, sopra una finestra murata, un bassorilievo quattrocentesco raffigurante \"San Bartolomeo\", qui posto negli anni sessanta dal Comitato per l'estetica cittadina e donato dal pittore Valerio Valeri.\nSu Borgo dei Greci (nn. 11r, 13r, 15r) angolo di via de' Bentaccordi si trova uno scudo illeggibile e uno con l'arme Peruzzi. La stessa arme ricorre sulla chiave di volta del primo arco ribassato sulla via, oggi come in antico destinato a fondaci commerciali e caratterizzato da una ghiera in bugnato rustico che ricorda quelle dei palazzi costruiti sui resti del vicino anfiteatro."}
{"id": "697857", "revid": "204012", "url": "https://it.wikipedia.org/wiki?curid=697857", "title": "Difterite ombelicale", "text": ""}
{"id": "697863", "revid": "287204", "url": "https://it.wikipedia.org/wiki?curid=697863", "title": "Safar", "text": "Safar \u00e8 il secondo mese del calendario lunare.\n\"Safar\" in arabo significa \"il (mese) vuoto\". Vi sono due teorie riguardo a questa parola: la prima vuole che, quando gli Arabi preislamici partivano per una razzia lasciavano \"vuote\" (\"sifr\") le loro case. La seconda teoria vuole invece che il nome del mese provenga dalla parola araba che significa \"giallo\" (\"sufr\"): questo mese sarebbe caduto in origine in autunno, quando le foglie ingialliscono (oggi invece, i mesi del calendario islamico non sono pi\u00f9 legati all'anno solare ed ogni anno cadono in un periodo diverso). Comunque sia, questo mese viene considerato il pi\u00f9 infausto del calendario, perch\u00e9 \u00e8 durante questo mese che Adamo venne cacciato dal giardino dell'Eden."}
{"id": "697866", "revid": "1305772", "url": "https://it.wikipedia.org/wiki?curid=697866", "title": "Chyna", "text": "Nota per aver lottato nella World Wrestling Federation tra il 1997 e il 2001 con il ring name Chyna, le fu assegnato anche il soprannome \"La nona meraviglia del mondo\" (l'ottava era Andr\u00e9 the Giant). Inizi\u00f2 la propria carriera nella WWF come guardia del corpo di Triple H, ma i due si fidanzarono poco dopo anche nella vita reale. Entrambi erano membri della D-Generation X, stable di cui fecero parte anche diversi altri wrestler.\nChyna fu la prima donna della WWF a lottare a tempo pieno nella divisione maschile. Fu inoltre la prima donna ad aggiudicarsi un posto all'interno della Royal Rumble, al torneo King of the Ring e a competere per il WWF Championship. Nel 1999 divent\u00f2 la prima \u2013 e tuttora unica \u2013 donna a vincere l'Intercontinental Championship: riusc\u00ec nell'impresa per due volte. In una circostanza si aggiudic\u00f2 anche il Women's Championship, prima di lasciare la compagnia.\nCelebre la storyline con Eddie Guerrero in cui quest'ultimo la defin\u00ec la sua \"Mamacita\", la coppia si rilev\u00f2 un vero successo tanto da diventare il team pi\u00f9 amato del 2000. Chyna ricord\u00f2 quell'anno con Eddie Guerrero, visto le reali problematiche con Triple H e Stephanie, come il pi\u00f9 bello e spensierato della sua carriera. Tra i due nacque una grandissima amicizia nella vita reale che continu\u00f2 anche dopo il suo abbandono in WWE.\nNel 2001, il suo contratto non fu rinnovato e si ritiene che una delle ragioni potesse essere anche il suo ormai concluso rapporto romantico con Triple H: quest'ultimo, infatti, era ormai sentimentalmente impegnato con Stephanie McMahon, figlia del proprietario della federazione Vince, e che la donna non volesse concorrenti in amore alla WWE. Ufficialmente Chyna lasci\u00f2 il mondo del wrestling nel 2004, ma rientr\u00f2 a farne parte nel 2011, con un breve stint nella Total Nonstop Action (TNA).\nFuori dal mondo del wrestling, Chyna apparve per due volte sulla rivista \"Playboy\" oltre che in numerosi film e show televisivi. Nel 2005 partecip\u00f2 al reality show \"The Surreal Life\", che la port\u00f2 a lavorare ancora per la stessa rete televisiva, nello spin-off \"The Surreal Life: Fame Games\" (2007) e in \"Celebrity Rehab with Dr. Drew\" (2008). \u00c8 conosciuta anche per la relazione con Sean Waltman, meglio noto come X-Pac, e i due furono anche protagonisti di un filmato hard amatoriale che fu poi messo in vendita nel 2004 con il titolo \"1 Night in China\". A seguito del buon successo riscosso dal video, a partire dal 2011 intraprende una vera e propria carriera da pornostar recitando nel film \"Backdoor to Chyna\".\nBiografia.\nGli inizi.\nNacque a Rochester, da Janet e Joe Laurer, con il nome di Joan Marie Laurer (nel 2007 present\u00f2 i documenti per cambiare legalmente il suo nome in Chyna) ed aveva due fratelli maggiori, Kathy e Sonny. I genitori divorziano quando Chyna aveva circa quattro anni e si ritrov\u00f2 ad avere, nel corso del tempo, tre patrigni e una matrigna. Secondo quanto da lei dichiarato uno dei suoi patrigni arriv\u00f2 a minacciare il suicidio mentre il padre biologico, che una volta colp\u00ec accidentalmente sua moglie con un coltello da pane, ebbe problemi con l'alcol. Tra il 1973 ed il 1983, Chyna e la sua famiglia si trasferirono diverse volte.\nDa bambina suon\u00f2 sia il violino che il violoncello. All'et\u00e0 di circa dodici anni, raccont\u00f2 di essere stata baciata da un insegnante molto pi\u00f9 anziano e mentre frequentava la Penfield High School, a tredici anni, soffr\u00ec di bulimia. Lasci\u00f2 casa a sedici anni quando sua madre tent\u00f2 di obbligarla a ricoverarsi in una clinica di riabilitazione dalla droga, piuttosto che permetterle di andare a vivere con il padre biologico. Nello stesso anno svilupp\u00f2 un tumore alle ovaie, ma non se ne accorse poich\u00e9 i suoi muscoli erano gi\u00e0 molto forti. Concluse le scuole superiori in Spagna. Frequent\u00f2 poi l'Universit\u00e0 di Tampa. In seguito entr\u00f2 nei Corpi di Pace e fu assegnata al Guatemala.\nUna volta rientrata dall'estero svolse diversi lavori: fu una cameriera in uno strip club, cantante di un gruppo musicale e lavor\u00f2 in una chat line a pagamento. In seguito svolse un corso di sei settimane per diventare assistente di volo. Mentre si stava dirigendo all'aeroporto per il primo volo fu coinvolta in un incidente stradale e rimase in ospedale per quattro giorni. Si ruppe la caviglia, il naso, sub\u00ec lacerazioni al volto ed ebbe problemi alla schiena. Dopo aver recuperato lavor\u00f2 con la sorella come venditrice di cercapersone, ma nel frattempo erano entrambe anche danzatrici del ventre.\nTerminato il college, Chyna cominci\u00f2 a partecipare a concorsi di fitness. Nel 1996 fece parte di uno di questi, riservato alla zona di New York. A causa delle sue dimensioni fisiche, molto superiori a quelle delle altre donne, terminava spesso i concorsi all'ultimo posto.\nCircuito indipendente (1995\u20131997).\nChyna si allen\u00f2 alla palestra di wrestling di Killer Kowalski, a Malden, diventando la prima allieva femminile. Nel 1995 sostenne il primo incontro: il suo avversario fu un uomo vestito da donna. Mentre frequentava la scuola di Kowalski lott\u00f2 nel circuito indipendente con il nome di \"Joanie Lee\". Alcuni dei suoi primi match furono preparati da The Fabulous Moolah.\nLa Laurer incontr\u00f2 Triple H e Shawn Michaels, wrestler della WWF, al termine di uno show di wrestling del 1996. I due, dopo averne visto alcuni video, decisero di portarla nella WWF e lanciarla come guardia del corpo. Vince McMahon, inizialmente, non voleva metterla sotto contratto poich\u00e9 riteneva che il pubblico non considerasse credibile un incontro tra un uomo e una donna. Mentre attendeva una risposta dalla WWF, la Laurer fu contattata dalla World Championship Wrestling (WCW), che voleva farne l'unico membro femminile del New World Order. Inizialmente accett\u00f2 quest'offerta, ma ci ripens\u00f2 quando Shane McMahon le confid\u00f2 che stava per essere assunta nella WWF. Kowalski, suo ex allenatore, dichiar\u00f2 di aver permesso la sua assunzione nella WWF riferendo a Shane McMahon dell'interessamento della WCW nei confronti della ragazza.\nWorld Wrestling Federation (1997\u20132001).\nD-Generation X (1997\u20131999).\nVince McMahon cambi\u00f2 cos\u00ec idea e decise di assumere la Laurer, che debutt\u00f2 nella WWF il 16 febbraio 1997, in occasione del pay-per-view ; il suo personaggio si trovava tra i tifosi a bordo ring, per poi tentare di strangolare Marlena, che faceva la valletta di Goldust, impegnato in un incontro con Triple H. Il suo ruolo iniziale fu quello di rinforzo e guardia del corpo di Triple H prima e di tutta la D-Generation X poi. Aiut\u00f2 spesso Triple H (all'epoca uno dei \"cattivi\" in rampa di lancio) ad ottenere delle vittorie, spesso interagendo fisicamente con i suoi avversari e colpendoli con degli illegali pugni nei testicoli. Le fu successivamente scelto il nome Chyna: si tratta di un gioco di parole, tra la delicata e fragile porcellana (in inglese, \"fine china\") e l'aspetto duro del suo personaggio. Lontano dalle telecamere, tuttavia, i wrestler di sesso maschile erano titubanti nel concedere spazio in televisione ad una donna dal fisico cos\u00ec potente.\nNel gennaio del 1999, Chyna fu il trentesimo partecipante alla Royal Rumble, diventando cos\u00ec la prima donna di sempre a partecipare all'incontro; fu per\u00f2 eliminata da Stone Cold Steve Austin. Chyna pass\u00f2 dalla parte di Mr. McMahon e Kane, tradendo Triple H e abbandonando la D-Generation X la notte successiva a \"Raw Is War\". Fece coppia con Kane a , vincendo la sfida contro gli ex alleati Triple H e X-Pac. Chyna attacc\u00f2 Kane con una sedia, mentre questi era impegnato in un match contro Triple H a WrestleMania XV; la ragazza sembr\u00f2 cos\u00ec in procinto di riunirsi alla D-Generation X. Triple H e Chyna, tuttavia, tradirono la stable attaccandone il membro X-Pac, impegnato in una sfida contro Shane McMahon, e costandogli la vittoria. Il duo entr\u00f2 cos\u00ec in una nuova formazione, chiamata \"The Corporation\", e successivamente nel Corporate Ministry. Quando quest'ultima stable si sciolse, Chyna rest\u00f2 al fianco di Triple H.\nIntercontinental Champion (1999\u20132000).\nNel giugno del 1999, Chyna divent\u00f2 la prima donna a partecipare al torneo King of the Ring: elimin\u00f2 Val Venis, per poi essere sconfitta da Road Dogg. Fu la prima donna a diventare sfidante al WWF Championship, ma perse questa possibilit\u00e0 prima di SummerSlam contro Mankind. Successivamente, nello stesso anno, torn\u00f2 dalla parte dei \"buoni\" nel corso della faida con Jeff Jarrett. Ebbe la possibilit\u00e0 di vincere l'Intercontinental Championship al pay-per-view Unforgiven, ma la decisione arbitrale fu ribaltata e Jarrett mantenne il titolo per squalifica. In quello che fu l'ultimo incontro di Jarrett nella federazione, Chyna vinse il titolo a No Mercy: divent\u00f2 la prima e finora unica donna a vincere questo titolo. Chyna si guadagn\u00f2 anche i servigi della valletta dello sconfitto, Miss Kitty. \nChyna dichiar\u00f2 che Jarrett ricevette da Vince McMahon la somma di 300.000 dollari per apparire al pay-per-view No Mercy; egli infatti non era obbligato a prenderne parte, questo perch\u00e9 il suo contratto era gi\u00e0 scaduto prima del pay-per-view ed aveva deciso di non rinnovarlo per poter passare alla rivale World Championship Wrestling.\nJarrett inoltre chiese di perdere il titolo in maniera controversa, in modo da rendere meno credibile la sua sconfitta; infatti quest'ultimo schien\u00f3 Chyna in un primo momento del match, colpendola con il titolo intercontinentale, ma in seguito l'arbitro del match Theodore Long fece ripartire l'incontro, poich\u00e9 a detta sua la cintura non poteva essere utilizzata come arma per vincere il match (sebbene si trattasse di un incontro senza squalifiche); poco dopo Chyna effettu\u00f2 lo schienamento vincente e conquist\u00f2 l'Intercontinental Championship. Tutto ci\u00f2 avvenne per impedire a Jarrett di lasciare la federazione come WWF Intercontinental Champion, cos\u00ec come successe due anni prima con l'allora WWF Champion Bret Hart. Il 16 ottobre successivo anche il suo contratto giunse alla scadenza e Chyna non ebbe obblighi per apparire al pay-per-view seguente. La sua presenza era per\u00f2 annunciata per il pay-per-view e, nel caso in cui non si fosse fatta vedere, la federazione sarebbe stata contestata per pubblicit\u00e0 ingannevole.\nChyna cominci\u00f2 una faida con Chris Jericho, sconfiggendolo alle Survivor Series, ma perse il titolo al pay-per-view Armageddon. I due si sfidarono nella puntata di \"SmackDown!\" del 28 dicembre, ma il match si concluse in maniera controversa, con i wrestler che si schienarono l'un l'altro. Per questo motivo Stephanie McMahon-Helmsley sfrutt\u00f2 la propria autorit\u00e0 per dichiararli entrambi detentori del titolo. Alla Royal Rumble, Chyna affront\u00f2 Jericho in un triple threat match che vedeva coinvolto anche Hardcore Holly: fu Jericho ad uscirne vincitore e a diventare il campione indiscusso. Ci\u00f2 nonostante, Chyna e Jericho formarono un tag team per un breve periodo.\nAlleanza con Eddie Guerrero e abbandono (2000\u20132001).\nNon molto tempo dopo aver perso il l'Intercontinental Championship, Chyna divent\u00f2 la fidanzata di Eddie Guerrero all'interno degli show. I due, originariamente \"heel\", divennero dei beniamini del pubblico nell'estate del 2000, con Guerrero che la defin\u00ec sua \"mamacita\". La coppia affront\u00f2 Val Venis e Trish Stratus in un mixed tag team match e Chyna rivinse il titolo schienando la Stratus. Perse tuttavia il titolo due settimane pi\u00f9 tardi in favore di Guerrero in un triple threat match che vide coinvolto anche Kurt Angle. Chyna ed Eddie Guerrero si separarono ufficialmente nel novembre del 2000, quando la ragazza sorprese Guerrero sotto la doccia in compagnia di Victoria e Mandy.\nNello stesso periodo Chyna pos\u00f2 per \"Playboy\". Questo servizio fu portato anche sugli schermi della WWE, con Chyna che fu coinvolta in una \"storyline\" assieme ai Right to Censor, \"stable\" di wrestler moralmente conservatori e piuttosto rigidi. Poco dopo inizi\u00f2 una faida con un Ivory, ragazza che faceva parte dei Right to Censor e che era detentrice del Women's Championship. La rivalit\u00e0 culmin\u00f2 con un match alla Royal Rumble: nel corso match, tuttavia, Chyna si infortun\u00f2 al collo nel tentativo di eseguire un handspring back elbow; l'infortunio faceva parte della \"kayfabe\" e, nell'ordine di convincere il pubblico, anche il commentatore Jerry Lawler si alz\u00f2 dalla sua postazione e and\u00f2 a sincerarsi delle condizioni di Chyna: l'ultima volta che accadde una cosa del genere si tratt\u00f2 dell'incidente che port\u00f2 alla morte di Owen Hart. Chyna torn\u00f2 dal suo \"infortunio\" dopo qualche tempo e vinse il titolo di Ivory a WrestleMania X-Seven in uno squash match. Dopo aver difeso il titolo in una rivincita contro Ivory a \"SmackDown!\" e contro Molly Holly sempre a \"SmackDown\u01c3\", sconfisse anche Lita a Judgment Day. Nonostante quest'affermazione, il titolo di Chyna fu in seguito reso vacante dalla WWF e riassegnato; questo fu l'ultimo incontro di Chyna nella federazione. Il suo contratto si avviava verso la scadenza e la WWF non glielo rinnov\u00f2, ufficialmente per ragioni di carattere economico. Come detto, tuttavia, molti credono che alla base di questa scelta ci fosse la volont\u00e0 di Stephanie McMahon (ormai impegnata con Triple H nella vita di tutti i giorni) di allontanare un'ex rivale in amore. Lasci\u00f2 la WWF in data 30 novembre 2001, ma non appariva negli show televisivi gi\u00e0 da molti mesi.\nNew Japan Pro Wrestling (2002).\nLa carriera della Laurer lontana dalla WWF fu breve: nel 2002 entr\u00f2 a far parte della New Japan Pro-Wrestling e fu l'arbitro speciale dell'incontro tra gli Steiner Brothers e il tag team costituito da Hiroshi Tanahashi e Kensuke Sasaki, nel corso delle celebrazioni per il trentesimo anno della federazione. Tra settembre e ottobre dello stesso anno disput\u00f2 quattro match per la federazione. Dopo aver perso contro Masahiro Chono, in data 14 ottobre, disput\u00f2 l'ultimo incontro facendo coppia con il falso Great Muta, ma i due furono sconfitti da Hiroshi Tanahashi e Kenzo Suzuki. La Laurer raggiunse anche un accordo con la Total Nonstop Action Wrestling, ma non pot\u00e9 rispettare il contratto a causa di una polmonite.\nTotal Nonstop Action Wrestling (2011).\nIl 3 maggio 2011, mentre si registrava la puntata di \"Impact!\" del 12 maggio, Chyna effettu\u00f2 il suo debutto nella TNA, venendo introdotta da Mick Foley. Venne presentata come socia d'affari di Kurt Angle, nonch\u00e9 suo tag team partner in vista del match di Sacrifice, dove avrebbero affrontato Jeff Jarrett e Karen Angle. Nelle stesse registrazioni partecip\u00f2 a una battle royal, ma fu eliminata da Jarrett. Secondo quanto riportato, Chyna non firm\u00f2 alcun contratto con la TNA, ma si limit\u00f2 ad apparire alle registrazioni sulla base di una stretta di mano. Chyna port\u00f2 la vittoria al suo team a Sacrifice sottomettendo Karen Angle.\nAltre attivit\u00e0.\nDopo aver lasciato la WWE, la Laurer non pot\u00e9 utilizzare il nome Chyna poich\u00e9 si trattava di un marchio registrato dalla federazione. Per questo motivo inizi\u00f2 a farsi chiamare Chynna Doll nelle sue apparizioni pubbliche.\nFuori dal mondo del wrestling, nel 2000 e nel 2002 pos\u00f2 nuda per la rivista \"Playboy\" e comparve in un documentario della rivista intitolato Joanie Laurer da superstar del wrestling a Principessa Guerriera (\"Joanie Laurer Nude: Wrestling Superstar to Warrior Princess\"). Nel 2001 rilasci\u00f2 inoltre una sua autobiografia intitolata \"If They Only Knew\". Apparve inoltre numerosi film e show televisivi. Nel 2005 partecip\u00f2 al reality show \"The Surreal Life\", che la port\u00f2 a lavorare ancora per la stessa rete televisiva, nello spin-off \"The Surreal Life: Fame Games\" (2007) e in \"Celebrity Rehab with Dr. Drew\" (2008).\nCarriera pornografica.\nNel 2004 gir\u00f2 con il wrestler Sean Waltman suo fidanzato dell'epoca, un filmato hard amatoriale che fu poi messo in vendita con il titolo \"1 Night in China\". Il video vendette oltre 100.000 copie e una percentuale dei profitti and\u00f2 sia a Waltman che alla Laurer. Quest'ultima, tuttavia, dichiar\u00f2 di non aver ricevuto soldi per il video. Chyna recit\u00f2 poi, fino al 2013, in altri sei film porno tra cui \"Backdoor to Chyna\", \"Chyna is Queen of the Ring\" e \"The Avengers XXX: A Porn Parody\" (dove interpret\u00f2 il ruolo di She-Hulk nella parodia porno del celebre fumetto Marvel). Uno spin-off incentrato sul personaggio di She-Hulk ed intitolato \"She-Hulk XXX\" venne distribuito in video nell'aprile 2013.\nNel 2006 ottenne l'AVN Awards nella categoria Best Selling Title of the Year per il film \"1 Night in China\" e nel 2012 l'AVN Awards per la categoria Best Celebrity Sex Tape con il film \"Backdoor to Chyna.\"\nMorte.\nLa notte tra il 20 e il 21 aprile 2016 viene ritrovata morta all'et\u00e0 di 46 anni nella sua residenza a Redondo Beach, in California, adagiata prona sul letto con sangue e schiuma fuoriusciti da naso e bocca. L'autopsia ha indicato come causa della morte un'overdose accidentale di tranquillanti, pillole per il sonno e alcolici.\nIl suo corpo \u00e8 stato in seguito cremato, e le ceneri sparse nell'Oceano Pacifico.\nVita privata.\nDal 1996 al 2000 fu fidanzata con il wrestler Paul Michael Levesque, meglio noto come Triple H. Inizialmente nascosero la loro relazione agli addetti ai lavori, poich\u00e9 la Laurer temeva che essi potessero pensare che \"si fosse conquistata la carriera con il letto\". I due vissero assieme per qualche tempo. Agli inizi del 2003 ebbe invece una relazione tumultuosa con Sean Waltman, meglio noto come X-Pac. I due si fidanzarono e si lasciarono diverse volte fino al 2005. Nel gennaio 2005 la Laurer fu arrestata per violenza domestica, avendo presumibilmente picchiato Waltman.\nLe protesi mammarie di Chyna furono fatte su misura per lei, dopo che le prime si ruppero nel corso di un match di wrestling. Si lament\u00f2 anche con il chirurgo plastico, sostenendo che le loro protesi pi\u00f9 grandi non erano accettabili, considerato ci\u00f2 che desiderava. Questi impianti furono successivamente commercializzati con il nome \"Chyna 2000s\", un modello di protesi particolarmente adatto per le culturiste. La Laurer dichiar\u00f2 di aver pagato dollari per quest'intervento."}
{"id": "697868", "revid": "1226", "url": "https://it.wikipedia.org/wiki?curid=697868", "title": "Il labirinto del Fauno", "text": ""}
{"id": "697870", "revid": "599013", "url": "https://it.wikipedia.org/wiki?curid=697870", "title": "Julien Rantier", "text": "Caratteristiche tecniche.\nMancino brevilineo e veloce, pu\u00f2 giocare sia da esterno di centrocampo che da seconda punta, come spalla di un centravanti. \u00c8 dotato di un buon dribbling e tiro dalla distanza.\nCarriera.\nCresciuto nelle giovanili dell', che lo preleva dal , nel 2002 conquista il titolo di capocannoniere del campionato Primavera ed entra nel giro della prima squadra, debuttando in Serie A, da titolare, il 17 maggio 2003 in Atalanta- (2-1).\nNell'estate del 2003 insieme al compagno Simone Padoin, passa al , nell'ambito del passaggio di Bernardini e Marcolini alla formazione bergamasca. Alla prima apparizione stabile in una formazione professionista, gioca 26 partite segnando una rete, venendo impegnato molto spesso da esterno di centrocampo o da seconda punta a fianco dei pi\u00f9 esperti Schwoch e Margiotta. Nella stagione successiva il nuovo mister biancorosso Viscidi preferisce impiegare Bonanni e Padoin sulla fascia al posto del francese, per cui nel gennaio 2005 passa all', dove inizialmente fatica a trovare spazio, ma con cui trova spazio nel finale di stagione con 13 presenze e 4 gol.\nRientrato a Vicenza, viene girato al , dove gioca da titolare la stagione 2005-2006, collezionando 39 presenze e altri 4 gol. A fine stagione il Vicenza ne riscatta la compropriet\u00e0 e lo cede definitivamente al , dove ritrova Iachini, che lo aveva gi\u00e0 allenato nella sua prima stagione in Veneto. A Piacenza si alterna con Daniele Degano nel ruolo di ala sinistra, contribuendo con 33 presenze e 6 reti al quarto posto finale nel campionato 2006-2007. Resta a Piacenza, sempre in B, anche le due stagioni successive, nelle quali non riesce a trovare continuit\u00e0 di impiego.\nNel gennaio 2009 ritorna al Verona, in Lega Pro Prima Divisione, primo acquisto del nuovo presidente Martinelli, insieme al suo consulente di mercato Massimo Ficcadenti, che aveva allenato il francese tre anni prima. Con la casacca gialloblu sigla 10 reti, equamente suddivise nelle stagioni 2008-2009 e Lega Pro Prima Divisione 2009-2010, ma non riesce a trovare continuit\u00e0 di impiego e rendimento soprattutto a causa di numerosi problemi fisici (in particolare pubalgia).\nNell'estate 2010 viene ceduto al , con cui raggiunge i playoff nel campionato di Lega Pro Prima Divisione 2010-2011 e nella successiva annata, senza ottenere la promozione in Serie B.\nCon la mancata iscrizione del club pugliese al campionato di Lega Pro Prima Divisione 2012-2013, il giocatore francese si trasferisce al , neopromosso nella stessa categoria, firmando un contratto annuale. Segna il suo primo gol in biancorosso all'esordio in campionato, contro il . Con gli umbri conquista l'accesso ai play-off, dove per\u00f2 subisce l'eliminazione in semifinale da parte del .\nIl 9 luglio 2013 viene ufficializzato il passaggio all', formazione di Lega Pro Seconda Divisione.\nIl 19 giugno 2015 la societ\u00e0 piemontese comunica che il contratto in scadenza di Rantier non sar\u00e0 rinnovato, lasciandolo cos\u00ec svincolato. Ad inizio luglio si accorda con il , sempre militante nel campionato di terza serie. Contribuisce con 8 reti alla salvezza dei piacentini, per poi trasferirsi al e da gennaio 2017 al dove ritrova William Viali che lo aveva allenato nel Pro Piacenza.\nNel luglio 2017 a Coverciano si allena con altri giocatori svincolati e inizia il corso da allenatore UEFA B che consente di allenare in Serie D. Il mese successivo firma per la Vigor Carpaneto, squadra piacentina neopromossa in Serie D, e vi rimane per tre stagioni. Nel 2020 si trasferisce al Nibbiano&amp;Valtidone, in Eccellenza, e dal marzo successivo passa al nel girone di Eccellenza lombarda. Nel giugno 2021 torna nel Piacentino con l'Agazzanese, sempre in Eccellenza.\nStatistiche.\nPresenze e reti nei club.\n\"Statistiche aggiornate al 30 giugno 2020.\""}
{"id": "697876", "revid": "31886", "url": "https://it.wikipedia.org/wiki?curid=697876", "title": "Natrocalcite (gaylussite)", "text": ""}
{"id": "697886", "revid": "2050752", "url": "https://it.wikipedia.org/wiki?curid=697886", "title": "Disco Grande", "text": "Grande Disco \u00e8 una scultura bronzea di Arnaldo Pomodoro del 1972. \u00c8 una delle opere pi\u00f9 significative del percorso artistico dell'autore che ha cercato di dare alla scultura un senso di torsione che la rendesse pi\u00f9 viva e di rappresentare la proporzione dell\u2019uomo che Leonardo inscrive nel cerchio. Il \"Disco\", infatti, \u00e8 costruito partendo dal punto centrale in modo che il fulcro o perno sia la testa, con le gambe e le braccia aperte, in modo da creare un effetto di dilatazione.\nSi pu\u00f2 ammirare oggi un doppio cerchio di bronzo dorato, posto su una struttura girevole all'interno di un'aiuola, alla ricerca di un netto contrasto tra la scultura metallica ed il manto erboso. Netto contrasto \u00e8 anche quello evidente tra la dinamicit\u00e0 delle linee curve e le linee rette e rigide che incidono il disco. Esso \u00e8 infatti percorso da fenditure simili a raggi. La struttura \u00e8 composta da numerose forme geometriche saldate tra loro.\nIl 12 ottobre del 1976 il \"Grande Disco\" viene installato a Vigevano, in Piazza Ducale, ma purtroppo attorno a questa opera nascono diverse polemiche, a causa del netto contrasto tra antico e moderno, tanto che nel 1979 la scultura viene spostata definitivamente a Milano, abbandonando per sempre il \"Salotto d'Italia\".\nAttualmente \u00e8 posizionata a Milano in un lato di \"piazza Meda\". Durante i lavori di costruzione del parcheggio di Piazza Meda, durati circa 4 anni (fino a met\u00e0 2010), la scultura era stata posizionata a Lanza, di fronte al Piccolo Teatro di Brera."}
{"id": "697887", "revid": "1745361", "url": "https://it.wikipedia.org/wiki?curid=697887", "title": "Circondario del Tajmyr", "text": "Il circondario del Tajmyr (), o circondario Dolgano-Nenec (), era un circondario (\"okrug\") della Russia, facente parte del kraj di Krasnojarsk di cui costituiva la parte settentrionale. Il capoluogo era Dudinka mentre il centro maggiore Noril'sk, la seconda citt\u00e0 al mondo per popolazione (dopo Murmansk) entro il circolo polare artico. Nel 2007 \u00e8 stato abolito e integrato nel Territorio di Krasnojarsk\nStoria.\nIn seguito ai risultati del referendum tenutosi il 17 aprile 2005 il circondario del Tajmyr si \u00e8 unito al kraj di Krasnojarsk il primo gennaio del 2007. Prima di quella data era un circondario autonomo e pertanto soggetto federale.\nGeografia fisica.\nIl circondario si affaccia a nord sul mare di Kara ed a nord-est sul mare di Laptev. Confina ad est con la repubblica di Sacha-Jacuzia, a sud con il circondario di Evenk ed il kraj di Krasnojarsk ed a ovest con il circondario autonomo di Jamalo-Nenec.\nIl circondario prendeva nome dalla penisola del Tajmyr che ne costituisce la parte continentale pi\u00f9 settentrionale.\nFanno parte del circondario gli arcipelaghi di Severnaja Zemlja, Nordenski\u00f6ld, Kirov ed altre isole poste nel mar Glaciale Artico.\nIl territorio \u00e8 montuoso a nord, nella penisola del Tajmyr, dove si elevano i monti Byrranga che raggiungono la massima quota di 1.148 metri, mentre a sud si eleva l'altopiano Putorana, che raggiunge i 1.701 metri. Nella zona centrale si estende una vasta pianura.\nIl confine orientale \u00e8 delimitato dal fiume Enisej e dal suo estuario nel mare di Kara. Ad ovest scorre il fiume Chatanga che forma un lungo estuario prima di sfociare nel mare di Laptev. Il fiume \u00e8 formato dalla confluenza dei fiumi Cheta e Kotuj che scendono dai monti Putorana. Nella penisola di Tajmyr scorre il fiume Tajmyr che fa da immissario ed emissario al lago omonimo. Ad ovest scorre da sud a nord il fiume Pjasina, che piega poi verso ovest per sfociare nel mare di Kara.\nCon un'area di 844.200\u00a0km\u00b2 ed una popolazione di soli 39.378 abitanti il circondario \u00e8 una delle aree meno popolate della Russia. La capitale, Dudinka, \u00e8 posta sul fiume Enisej; la citt\u00e0 di Noril'sk pur rientrando nel territorio del circondario veniva amministrata direttamente dal kraj di Krasnojarsk.\nSociet\u00e0.\nEvoluzione demografica.\nLa popolazione nel 2002 risultava essere di 39.786 ripartita nei seguenti gruppi etnico-linguistici:"}
{"id": "697888", "revid": "767487", "url": "https://it.wikipedia.org/wiki?curid=697888", "title": "Cantone di Cerisy-la-Salle", "text": "Il Cantone di Cerisy-la-Salle era una divisione amministrativa dell'Arrondissement di Coutances.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "697889", "revid": "287204", "url": "https://it.wikipedia.org/wiki?curid=697889", "title": "Cantone di Coutances", "text": "Il Cantone di Coutances \u00e8 una divisione amministrativa dell'Arrondissement di Coutances.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 19 comuni.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 19:"}
{"id": "697893", "revid": "984922", "url": "https://it.wikipedia.org/wiki?curid=697893", "title": "Cantone di Gavray", "text": "Il Cantone di Gavray era una divisione amministrativa dell'Arrondissement di Coutances.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "697894", "revid": "767487", "url": "https://it.wikipedia.org/wiki?curid=697894", "title": "Rad\u00f4stka", "text": "Rad\u00f4stka (in ungherese \"Radoska\") \u00e8 un comune della Slovacchia facente parte del distretto di \u010cadca, nella regione di \u017dilina.\nIl villaggio fu citato per la prima volta in un documento storico nel 1662."}
{"id": "697895", "revid": "287204", "url": "https://it.wikipedia.org/wiki?curid=697895", "title": "Radostka", "text": ""}
{"id": "697896", "revid": "47767", "url": "https://it.wikipedia.org/wiki?curid=697896", "title": "Egizio (nome)", "text": "Origine e diffusione.\nSi tratta di un nome etnico, che indica una persona proveniente dall'Egitto. In verit\u00e0, le varie forme del nome hanno etimologie diverse: \"Egizio\", che anticamente era un nome dato a servi e liberti, risale, tramite il latino \"Aegyptius\", al greco \u0391\u1f30\u03b3\u03cd\u03c0\u03c4\u03b9\u03bf\u03c2 (\"Aigyptios\"); \"Egiziaco\" viene dal greco \u0391\u1f30\u03b3\u1fe0\u03c0\u03c4\u1fd0\u1fb0\u03ba\u03cc\u03c2 (\"Aigyptiakos\"), passato in latino come \"Aegyptiacus\", mentre \"Egiziano\" \u00e8 di diretta origine latina, \"Aegyptianus\".\nPer quanto riguarda la diffusione, \"Egizio\" \u00e8 diffuso in Italia centro-settentrionale, specialmente in Toscana ed Emilia-Romagna. Si noti inoltre che la variante \"Egiziaco\", specie nella sua forma femminile \"Egiziaca\", pu\u00f2 anche riprendere il nome di santa Maria Egiziaca, una monaca ed eremita cristiana del IV-V secolo. Il nome Egizio \u00e8 presente anche nella mitologia greca con la figura di Egizio, padre di Antifo, a cui \u00e8 dedicato l'asteroide 19913 Aigyptios.\nOnomastico.\nNon esiste santo con questo nome, che quindi \u00e8 adespota; l'onomastico si pu\u00f2 eventualmente festeggiare il 1\u00ba novembre, festa di Ognissanti. Nel caso della forma \"Egiziaco/a\", se costituisce una ripresa del nome di santa Maria Egiziaca, allora l'onomastico si pu\u00f2 festeggiare in sua memoria, il 1\u00ba aprile."}
{"id": "697898", "revid": "92723", "url": "https://it.wikipedia.org/wiki?curid=697898", "title": "Rakov\u00e1 (Slovacchia)", "text": "Rakov\u00e1 (in ungherese \"Trencs\u00e9nr\u00e1k\u00f3\") \u00e8 un comune della Slovacchia facente parte del distretto di \u010cadca, nella regione di \u017dilina.\nIl villaggio fu citato per la prima volta in un documento storico nel 1658.\nHa dato i natali al drammaturgo J\u00e1n Pal\u00e1rik e in suo onore ogni anno vi si tiene il festival teatrale \"Pal\u00e1rikov\u00e1 Rakov\u00e1\", la cui prima edizione risale al 1968."}
{"id": "697899", "revid": "287204", "url": "https://it.wikipedia.org/wiki?curid=697899", "title": "Rakova", "text": ""}
{"id": "697901", "revid": "767487", "url": "https://it.wikipedia.org/wiki?curid=697901", "title": "Cantone di La Haye-du-Puits", "text": "Il Cantone di La Haye-du-Puits era una divisione amministrativa dell'Arrondissement di Coutances.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "697902", "revid": "118120897", "url": "https://it.wikipedia.org/wiki?curid=697902", "title": "Tromba di Torricelli", "text": "La tromba di Torricelli \u00e8 un solido ottenuto dalla rivoluzione intorno all'asse formula_1 della curva di equazione formula_2 nell'intervallo formula_3.\nQuesto solido ha la particolarit\u00e0 di avere volume finito, ma area infinita. Il solido viene anche chiamato tromba di Gabriele, in riferimento all'arcangelo Gabriele, l'angelo che, secondo tradizione, soffier\u00e0 nel corno per annunciare l'apocalisse, associando il divino (e quindi l'infinito) al finito.\nCostruzione matematica.\nLa tromba di Torricelli \u00e8 la forma del grafico della funzione formula_4, nel dominio formula_5 (che esclude l'asintoto per \"x\" = 0), che viene ruotata in tre dimensioni rispetto all'asse x.\nLa sua scoperta avvenne tramite il metodo degli indivisibili, prima dell'invenzione del calcolo matematico, che tuttavia pu\u00f2 oggi essere applicato per determinare area formula_6 e volume formula_7 della superficie per \"x\" = 1 e per \"x\" = \"a\", dove \"a\" &gt; 1. \nformula_10 pu\u00f2 essere grande a piacere, ma l'equazione mostra chiaramente che il volume ricompreso tra formula_11 e formula_12 non sar\u00e0 mai pi\u00f9 grande di formula_13; tuttavia esso tender\u00e0 ad essere tanto pi\u00f9 prossimo al valore di \"formula_13\" quanto pi\u00f9 formula_10 \u00e8 grande (tende ad infinito). Usando il calcolo dei limiti possiamo pertanto scrivere:\nLa relazione precedente fornisce un limite inferiore per la superficie pari a formula_17 volte il logaritmo naturale di formula_10. Invece, non esiste limite superiore per il logaritmo naturale di formula_10, per formula_10 che tende ad infinito. Cosa che, nel caso in esame, equivale a dire che la tromba possiede una superficie infinita. In simboli:\nSpiegazione.\nLa spiegazione di questo paradosso \u00e8 relativa alla dimensione delle grandezze coinvolte nei calcoli. La dimensione della lunghezza \u00e8 1, area 2 e volume 3 (m, m2, m3).\nQuando calcoliamo l'area della superficie di un solido di rotazione, supponiamo che il risultato sia composto di piccole strisce di quantit\u00e0 unidimensionale - \"anelli\" i cui raggi sono uguali all'altezza del solido in un punto dato. Quando queste vengono integrate (e quindi sommate tra loro) il risultato \u00e8 una quantit\u00e0 bidimensionale: l'area della superficie. Similarmente, per misurare il volume di questo solido di rotazione si sommano al totale tutti gli anelli (il cui raggio \u00e8, di volta in volta, l'altezza del solido); il risultato \u00e8 una grandezza tridimensionale (volume).\nIl paradosso sorge in quanto la lunghezza degli \"anelli\", che viene sommata per ottenere l'area della superficie, \u00e8 di una dimensione minore (1 vs 2) dei vari \"dischi\" che vengono usati per trovare il volume.\nGrazie alle formule di integrazione possiamo calcolare l'area e il volume del solido di rotazione:\nPer il volume usiamo la seguente formula:\nEssenzialmente, ci\u00f2 significa che mentre X diventa sempre pi\u00f9 grande, la grandezza numerica dei dischi bidimensionali che vengono aggiunti \u00e8 sempre pi\u00f9 piccola degli anelli unidimensionali, che diminuiscono cos\u00ec troppo velocemente per aumentare il volume ad una grandezza che sia superiore a Pi Greco. Quando integrato (come sopra), dovrebbe essere ovvio che il volume converge velocemente su Pi Greco.\nInverso.\nIl fenomeno inverso della Tromba di Gabriele non \u00e8 possibile. Non pu\u00f2 esistere un solido di rotazione avente superficie \"finita\" e volume \"infinito\".\nTeorema:\nDimostrazione:\nPerci\u00f2,"}
{"id": "697904", "revid": "110157", "url": "https://it.wikipedia.org/wiki?curid=697904", "title": "Turzovka", "text": "Turzovka (in ungherese \"Turz\u00f3falva\", in tedesco \"Reichau\") \u00e8 una citt\u00e0 della Slovacchia facente parte del distretto di \u010cadca, nella regione di \u017dilina.\nFu fondata nel 1598.\nLa citt\u00e0 sorge nella valle del fiume Kysuca, circondata dalle catene montuose dei Monti Beschidi e dei Javorn\u00edky."}
{"id": "697905", "revid": "1652635", "url": "https://it.wikipedia.org/wiki?curid=697905", "title": "Alitosi", "text": "L'alitosi (detta anche bromopnea) \u00e8 l'odore sgradevole dell'alito causato da patologie respiratorie o metaboliche.\nAlcuni ceppi di batteri anaerobi (cio\u00e8 che proliferano in assenza di ossigeno) in determinate condizioni proliferano ad una velocit\u00e0 anomala decomponendo rapidamente le sostanze proteiche presenti nei residui di cibo, muco e saliva e sprigionando i cosiddetti CVS (composti volatili solforati), responsabili del cattivo odore. \nLa produzione di saliva mantiene il pH della bocca a livelli tali da impedire la proliferazione di batteri.\nLa produzione di saliva scende nella notte o nei mesi caldi, o a seguito di alterazioni dell'ormone adrenalina.\nEziologia.\nDi solito una prima classificazione dell'alitosi consiste nelle cause che possono essere di origine intra-orale o extra-orale."}
{"id": "697906", "revid": "767487", "url": "https://it.wikipedia.org/wiki?curid=697906", "title": "Cantone di Lessay", "text": "Il Cantone di Lessay era una divisione amministrativa dell'Arrondissement di Coutances.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "697908", "revid": "767487", "url": "https://it.wikipedia.org/wiki?curid=697908", "title": "A Space in Time", "text": "A Space in Time \u00e8 il settimo album del gruppo rock inglese dei Ten Years After del 1971.\nIl disco.\nQuesto album, l'ottavo del gruppo, settimo da studio, rappresenta la fase della maturit\u00e0 per la rock band britannica. Il genere dei primi tre brani \u00e8, insolitamente per il gruppo, ispirato dal rock psichedelico in voga negli anni settanta. Gli altri generi musicali che hanno influenzato la realizzazione di questo disco sono il blues rock, il rock and roll tradizionale e il pop rock dei Rolling Stones, generi che si incontrano pi\u00f9 facilmente nella produzione musicale di questo gruppo.\nLa canzone pi\u00f9 famosa di questo album, nonch\u00e9 quella che ha ottenuto migliori posizioni in classifica americana, \u00e8 \"I'd love to change the world\", un mix di chitarra acustica ed elettrica. A tal proposito, \u00e8 degno di nota il fatto che in sei canzoni su dieci sono presenti virtuosismi con la chitarra elettrica che mettono in risalto le capacit\u00e0 tecniche del chitarrista del gruppo, Alvin Lee."}
{"id": "697909", "revid": "2039709", "url": "https://it.wikipedia.org/wiki?curid=697909", "title": "Dinastia", "text": "Una dinastia \u00e8 una serie di re o di principi di una stessa famiglia che si succedono al governo di uno o pi\u00f9 Paesi.\nIl termine \"dinastia\" \u00e8 usato in senso lato per famiglie nobili o comunque influenti dal punto di vista politico, economico o artistico (ad es. la dinastia Bach).\nIl termine viene inoltre usato per descrivere un'era in cui una famiglia ha regnato influenzando fortemente eventi, tendenze o manufatti (a titolo d'esempio, riconoscendo un vaso cinese del XV secolo, lo si definisce \"vaso Ming\"). Molto spesso la dinastia \u00e8 estinta, ma aggettiviamo il nome per descrivere un periodo in cui una famiglia ha svolto un ruolo fondamentale su qualcosa in particolare (si usa ad esempio parlare di \u201cstile Tudor\u201d, di \u201cespansione ottomana\u201d, ecc.).\nLa storia della politica europea \u00e8 stata determinata dalle casate dei Medici, Carolingi e Capetingi, degli Asburgo, dei Borbone, degli Hohenzollern, degli Stuart, dei Romanov, dei Savoia e dei Bonaparte.\nLa storia arabo-islamica \u00e8 invece stata contrassegnata dalle casate alidr, omayyade, abbaside, fatimide, selgiuchide, ghaznavide, Dinastia ottomana e safavide."}
{"id": "697910", "revid": "110157", "url": "https://it.wikipedia.org/wiki?curid=697910", "title": "Cantone di Montmartin-sur-Mer", "text": "Il Cantone di Montmartin-sur-Mer era una divisione amministrativa dell'Arrondissement di Coutances.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "697911", "revid": "124232109", "url": "https://it.wikipedia.org/wiki?curid=697911", "title": "Brick", "text": "Il termine \"brick\" (\"mattone\", in lingua inglese) pu\u00f2 riferirsi a:"}
{"id": "697914", "revid": "767487", "url": "https://it.wikipedia.org/wiki?curid=697914", "title": "Cantone di P\u00e9riers", "text": "Il Cantone di P\u00e9riers era una divisione amministrativa dell'Arrondissement di Coutances.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "697915", "revid": "460080", "url": "https://it.wikipedia.org/wiki?curid=697915", "title": "Brasilia", "text": "Brasilia (: ; in portoghese \"Bras\u00edlia\" ) \u00e8 la capitale federale del Brasile e la sede del governo del Distretto Federale. \u00c8 una citt\u00e0 pianificata e una delle capitali mondiali edificate e designate pi\u00f9 recentemente, essendo stata costruita tra il 1956 ed il 1960 ed essendo capitale dal 21 aprile 1960; in precedenza la capitale del Brasile era Rio de Janeiro. La citt\u00e0 \u00e8 ancora in costruzione, seguendo sempre il progetto iniziale. L'UNESCO ha dichiarato Brasilia Patrimonio dell'umanit\u00e0.\nGeografia fisica.\nTerritorio.\nBrasilia \u00e8 compresa nel Distretto Federale, creato da Juscelino Kubitschek all'interno dello Stato di Goi\u00e1s, al confine con lo Stato di Minas Gerais. Il Distretto \u00e8 toccato dai fiumi Preto, ad est, e Descoberto, ad ovest. Brasilia \u00e8 situata sul Planalto Central, un altopiano ad un'altitudine di oltre metri sul livello del mare. \u00c8 stata costruita sull'altopiano per promuovere lo sviluppo delle aree interne del Paese. Dista da San Paolo del Brasile, da Rio de Janeiro, da Salvador, da Belo Horizonte e da Goi\u00e2nia.\nClima.\nSecondo la classificazione dei climi di K\u00f6ppen, Brasilia ha un clima tropicale della savana (\"Aw\"). L'estate \u00e8 calda e piovosa, mentre l'inverno \u00e8 mite e siccitoso. Durante la stagione secca (da maggio a settembre), l'umidit\u00e0 relativa dell'aria raggiunge livelli critici, fino al 20% o meno.\nLa temperatura minima assoluta mai registrata \u00e8 stata di (luglio 1975), la massima di (ottobre 2008).\nStoria.\nIl presidente Juscelino Kubitschek ordin\u00f2 la costruzione di Brasilia, mettendo in atto un articolo della Costituzione repubblicana del Paese, lungamente trascurato, nel quale si stabiliva che la capitale dovesse essere trasferita da Rio De Janeiro. Il suo principale pianificatore urbano fu L\u00facio Costa. Oscar Niemeyer fu l'architetto capo della gran parte degli edifici pubblici e Roberto Burle Marx ebbe l'incarico di landscape designer, o disegnatore del paesaggio. Il piano urbanistico fu basato sulle teorie di Le Corbusier. Brasilia fu costruita in 41 mesi, dal 1956 al 21 aprile 1960, quando fu ufficialmente inaugurata.\nDal 1763 al 1960, la capitale del Brasile fu Rio de Janeiro, e le risorse tendevano ad essere concentrate nella regione sud-orientale del Paese. La posizione centrale di Brasilia fece s\u00ec che la capitale diventasse maggiormente \"neutrale\", rispetto alle varie regioni. L'idea di situare la capitale del Brasile nell'interno risale alla prima Costituzione repubblicana del 1891, che definiva a grandi linee il luogo in cui creare il distretto federale, ma il sito fu definito soltanto nel 1922. La posizione di Brasilia avrebbe promosso lo sviluppo della regione centrale del Brasile ed avrebbe meglio integrato l'intero territorio brasiliano.\nNel 1883 il sacerdote italiano Giovanni Bosco avrebbe avuto un sogno profetico, nel quale descrisse una citt\u00e0 futuristica che corrispondeva pi\u00f9 o meno all'ubicazione di Brasilia. Oggi, a Brasilia, vi sono numerosi riferimenti a questo educatore che fond\u00f2 la Congregazione dei Salesiani. Una delle principali cattedrali, Santu\u00e1rio Dom Bosco, porta il suo nome, cos\u00ec come l'\"Ermida Dom Bosco\", punto panoramico dove Giovanni Bosco avrebbe affermato che sarebbe nata questa citt\u00e0 \"dai frutti giganteschi\".\nIl Secondo Sogno Missionario, avuto a San Benigno Canavese il 30 agosto 1883, Don Bosco lo raccont\u00f2 il 4 settembre ai membri del Terzo Capitolo Generale. Don Lemoyne lo mise subito per iscritto e Don Bosco lo complet\u00f2 e lo ritocc\u00f2. Riferendosi alle future ricchezze dell'America del Sud raccont\u00f2:\n\"\u00ab[..] Tra il grado 15 e il 20 vi era un seno assai largo e assai lungo (un altopiano) che partiva da un punto ove si formava un lago. Allora una voce disse ripetutamente: Quando si verr\u00e0 a scavare le miniere nascoste in mezzo a questi monti, apparir\u00e0 qui la terra promessa fluente latte e miele. Sar\u00e0 una ricchezza inconcepibile [..]\u00bb\"\nCultura.\nI principali musei si trovano nel Asse Monumentale. Il \"Pante\u00e3o da P\u00e1tria e da Liberdade Tancredo Neves\", che ha la forma di una colomba e fu creato da Oscar Niemeyer, inaugurato nel 1986, conserva anche il \"Libro degli eroi della Patria\", che racconta la storia di coloro che hanno combattuto per l'unit\u00e0 della nazione.\nIl Memorial JK espone vari oggetti personali, foto, regali, lettere e la tomba stessa di colui che ha ideato la citt\u00e0 Juscelino Kubitschek de Oliveira. Fuori dall'Asse monumentale, c'\u00e8 il Museo d'Arte di Brasilia, che ha una mostra permanente dedicata all'arte, e il Museo dei Valori del Banco Centrale. Nel settore settentrionale si trova il Teatro Nazionale, che ha la forma di una grande piramide dalla forma irregolare.\nIstruzione.\nIl portoghese \u00e8 la lingua ufficiale del paese, e quindi quella insegnata nelle scuole. Tuttavia, l'inglese fa parte del programma ufficiale del liceo.\nGeografia antropica.\nUrbanistica.\nIl piano urbanistico realizzato da L\u00facio Costa era dettagliato e meticoloso, e stabilisce quali zone devono essere residenziali, quali commerciali, quali bancarie, quali ospedaliere. Limita le aree industriali, le zone in cui certi edifici possono essere costruiti e quanto questi edifici possono essere alti, ecc. Gli edifici residenziali presenti nel Plano Piloto, per esempio, possono avere un'altezza massima di sei piani, organizzati in accordo con le coordinate cardinali che fungono come indirizzo.\nAlla base del progetto della citt\u00e0 c'era una semplice croce. Citando Costa: il progetto \"nasce dal gesto primario di qualcuno che segna un luogo per prenderne possesso: due assi che si incrociano ad angolo retto, il segno stesso della croce\".\nTuttavia, la croce dovette essere adattata alla topografia del luogo, poich\u00e9 erano gi\u00e0 previsti progetti per un lago artificiale, e la citt\u00e0 assunse la forma di un aeroplano.\nLa fusoliera dell'aeroplano contiene i ministeri, gli edifici governativi, il Senato e la Camera dei deputati e una futuristica cattedrale, progettata da Oscar Niemeyer. Vi \u00e8 anche una torre televisiva alta 230 metri, che offre vedute spettacolari della citt\u00e0 e del lago.\nLe ali dell'aeroplano sono chiamate Ala Nord e Ala Sud: ognuna di esse \u00e8 lunga circa . Il viale che si trova fra il lago e le ali \u00e8 chiamato \"L4 Sul\" o \"L4 Norte\", a seconda dell'ala.\nUn ampio viale ad alta velocit\u00e0, chiamato \"Eixo Rodovi\u00e1rio\" o \"Eix\u00e3o\", collega le due ali tramite un sottopasso che scorre sotto la stazione centrale degli autobus, dove sono situati il distretto bancario e quello alberghiero. Gli indirizzi 100 e 300 stanno sul lato ovest dell\"Eixo\", e i 200 e i 400 sul lato est. Lungo queste strade vi sono le aree residenziali chiamate \"Superquadra Sul (SQS)\" e \"Superquadra Norte (SQN)\". Sono costituite da blocchi di 11 condomini, di sei piani (100, 200, 300) e tre piani (400) su pilotis: ogni edificio \u00e8 identificato da una lettera. Fra i blocchi sono situate scuole e chiese per i residenti. Le strade commerciali tipicamente separano una \"Superquadra\" dall'altra. Le 500, lungo la Via W3, sono esclusivamente commerciali; alle 600 e 900 stanno le chiese, scuole, universit\u00e0; alle 700 ci sono case, scuole e chiese; fra le 700 e le 900 ci sono le Entrequadras con edifici commerciali di quattro piani e alle 800, le ambasciate.\nLa citt\u00e0 ha anche uno zoo, nei pressi dell'aeroporto internazionale, che ospita animali nativi della regione del Cerrado. Il lago \u00e8 circondato da 124 ambasciate, da circoli ricreativi e abitazioni lussuose, e da cinque parchi: \"Parque da Cidade\", il parco pi\u00f9 esteso dell'America Latina, ; Parque Burle Marx, ; Parque Olhos d'\u00c1gua, ; Parque das Aves, ; Parque Nacional de Bras\u00edlia, noto come \u00c1gua Mineral, una riserva naturale di .\nUna delle principali critiche a Brasilia \u00e8 che sono stati presi poco in considerazione i pedoni. La citt\u00e0 fu progettata durante l'avvento dell'et\u00e0 dei motori: nel piano originale non vi erano semafori, tutte le auto viaggiavano percorrendo cavalcavia o tunnel, per evitare intersezioni a raso. Attualmente, poich\u00e9 nel progetto-pilota (\"Plano Piloto\") erano previsti abitanti, il piano urbanistico \u00e8 divenuto obsoleto. La soluzione adottata dalla citt\u00e0 \u00e8 stato il tracciamento di migliaia di strisce pedonali su tutte le strade. Recentemente, sempre per alleviare questo problema, \u00e8 stata costruita una metropolitana, ma ci sono ancora numerose stazioni incomplete. Ci sono due linee per l'Ala Sud, che proseguono fino alle citt\u00e0 satellite di Samambaia e Ceil\u00e2ndia. Bench\u00e9 i trasporti pubblici siano presenti in abbondanza, l'automobile rimane un mezzo di trasporto popolare a Brasilia.\nUn'altra critica \u00e8 il dislocamento dei residenti poveri in citt\u00e0 satelliti troppo lontane, come Santa Maria, S\u00e3o Sebasti\u00e3o, Gama, Ceil\u00e2ndia e Sobradinho. Questi centri sono collegati alla citt\u00e0 da autobus e da mezzi di superficie veloci. Gli abitanti di queste citt\u00e0 satellite vivono in condizioni inferiori rispetto a quelle del progetto-pilota a causa della politica abitativa adottata da Joaquim Roriz, che ha attratto verso la capitale molti abitanti di regioni povere del paese in cambio di una piccola tenuta, affollando il territorio del Distretto Federale. Quando si parla di Brasilia, queste citt\u00e0 satellite sono raramente prese in considerazione, nonostante la loro popolazione sia largamente superiore a quella del progetto-pilota. Tuttavia, Brasilia \u00e8 la citt\u00e0 con il pi\u00f9 alto indice di sviluppo umano (HDI) dell'intero Brasile.\nInfrastrutture e trasporti.\nLa citt\u00e0 \u00e8 servita da 2 linee metropolitane, da due stazioni autobus: una metropolitana, l'altra interstatale e dall'Aeroporto Internacional de Bras\u00edlia - Presidente Juscelino Kubitschek.\nGoverno.\nBrasilia non ha prefetti e consiglieri, poich\u00e9 l'articolo 32 della Costituzione federale del 1988 proibisce esplicitamente che il Distretto Federale sia diviso in comuni.\nIl Distretto Federale dispone di potere esecutivo e legislativo, mentre quello giudiziario \u00e8 detenuto dall'Unione. Quello esecutivo \u00e8 esercitato dal governatore distrettuale, che \u00e8 eletto dalla popolazione. Il legislativo \u00e8 esercitato da una camera legislativa composta da deputati distrettuali, anch'essa eletta dalla popolazione. Il Distretto Federale possiede lo status di stato federale in molti altri aspetti. Ha rappresentanti propri sia nella Camera dei deputati, sia nel Senato federale del Congresso Nazionale."}
{"id": "697916", "revid": "110157", "url": "https://it.wikipedia.org/wiki?curid=697916", "title": "Skalit\u00e9", "text": "Skalit\u00e9 (in ungherese \"Sziklaszoros\") \u00e8 un comune della Slovacchia facente parte del distretto di \u010cadca, nella regione di \u017dilina.\nIl villaggio fu citato per la prima volta in un documento storico nel 1662."}
{"id": "697917", "revid": "984922", "url": "https://it.wikipedia.org/wiki?curid=697917", "title": "Cantone di Saint-Malo-de-la-Lande", "text": "Il Cantone di Saint-Malo-de-la-Lande era una divisione amministrativa dell'Arrondissement di Coutances.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "697918", "revid": "599013", "url": "https://it.wikipedia.org/wiki?curid=697918", "title": "Skalite", "text": "Lo Skalite \u00e8 un trampolino situato a Szczyrk, in Polonia.\nStoria.\nAperto nel 2007 in sostituzione di salti pi\u00f9 antichi (il primo risale al 1953), l'impianto ha ospitato alcune competizioni minori di combinata nordica e salto con gli sci. La tappa della Coppa del Mondo di salto con gli sci 2012 in programma \u00e8 stata annullata per le avverse condizioni meteorologiche.\nCaratteristiche.\nIl trampolino ha il punto K a 95\u00a0m; il primato di distanza appartiene al polacco Krzysztof Leja (116\u00a0m nel 2011); il primato femminile (105\u00a0m, estivo) \u00e8 stato stabilito dalla giapponese Sara Takanashi nel 2011. Il complesso \u00e8 attrezzato con salti minori HS77 e HS44."}
{"id": "697919", "revid": "1318658", "url": "https://it.wikipedia.org/wiki?curid=697919", "title": "Dispnea", "text": "La dispnea (dal latino: \"dispnea\"; dal greco: \u03b4\u03cd\u03c3\u03c0\u03bd\u03bf\u03b9\u03b1, \"d\u00fdspnoia\"), o fame d'aria, \u00e8 il sintomo di una respirazione difficoltosa.\nSi tratta di un sintomo normale quando si compie uno sforzo pesante, ma diventa patologico se si verifica in situazioni inaspettate. Nell'85% dei casi \u00e8 dovuto a asma, polmonite, ischemia cardiaca, malattia polmonare interstiziale, insufficienza cardiaca congestizia, broncopneumopatia cronica ostruttiva (BPCO), stenosi laringo-tracheale, cause psicogene o di recente anche COVID-19. Il trattamento dipende in genere dalla causa scatenante.\nDefinizione.\nL\"'American Thoracic Society\" definisce la dispnea come \"Un'esperienza soggettiva di disagio nel respiro che consiste in sensazioni qualitativamente distinte che variano di intensit\u00e0\". Altre definizioni la descrivono come \"difficolt\u00e0 a respirare\", \"respirazione disordinata o inadeguata\", \"consapevolezza della difficolt\u00e0 di respiro\", e come la sensazione di \"respiro corto\" (che pu\u00f2 essere acuto o cronico).\nDiagnosi differenziale.\nNonostante il respiro corto sia generalmente causato da disturbi del sistema cardio respiratorio, vi sono altre cause possibili: neurologiche, muscolo-scheletriche, endocrine, ematologiche, e problemi di ansia. Le pi\u00f9 comuni cause cardiovascolari sono infarto acuto del miocardio e scompenso cardiaco congestizio, mentre comuni cause polmonari includono la broncopatia cronica ostruttiva, l'asma, lo pneumotorace e la polmonite. Su una base fisiopatologica le cause possono essere divise in: \nSindrome coronarica acuta.\nLa sindrome coronarica acuta si presenta frequentemente con dolore toracico retrosternale e difficolt\u00e0 di respiro. Si pu\u00f2 per\u00f2 presentare atipicamente con la sola mancanza di respiro. I fattori di rischio includono la vecchiaia, il fumo, l'ipertensione, l'iperlipidemia e il diabete. Un elettrocardiogramma e la conta degli enzimi cardiaci sono importanti sia per la diagnosi sia per pianificare il trattamento. Il trattamento prevede misure per ridurre il fabbisogno di ossigeno del cuore e strategie per aumentare il flusso di sangue.\nInsufficienza cardiaca congestizia.\nL'insufficienza cardiaca congestizia si presenta di frequente con affaticamento, ortopnea e dispnea parossistica notturna. Essa colpisce tra l'1 e il 2% della popolazione generale degli Stati Uniti e si verifica nel 10% di quelli oltre i 65 anni. I fattori di rischio per lo scompenso acuto includono: alta assunzione di sale, ischemia cardiaca, presenza di aritmie, insufficienza renale, embolia polmonare, ipertensione e infezioni. Il trattamento prevede strategie per diminuire la congestione polmonare.\nLa broncopneumopatia cronica ostruttiva.\nLe persone con broncopneumopatia cronica ostruttiva (BPCO), comunemente bronchite cronica, presentano spesso una cronica mancanza di respiro e tosse cronica produttiva. La BPCO \u00e8 un fattore di rischio per lo pneumotorace, quindi questa condizione dovrebbe essere esclusa. In un trattamento di riacutizzazione viene utilizzata una combinazione di anticolinergici, agonisti beta2-adrenergici, steroidi e eventualmente la ventilazione a pressione positiva.\nAsma.\nL'asma \u00e8 la causa pi\u00f9 comune di una situazione di emergenza di mancanza di respiro. \u00c8 la malattia polmonare pi\u00f9 comune sia in nei paesi in via di sviluppo sia nei paesi sviluppati e interessa circa il 5% della popolazione. Altri sintomi includono dispnea, senso di oppressione al petto e una tosse non produttiva. La terapia di prima linea \u00e8 la somministrazione per via inalatoria di beta 2 agonisti selettivi (salbutamolo).\nPneumotorace.\nLo pneumotorace si presenta tipicamente con dolore toracico pleurico di insorgenza acuta e mancanza di respiro che non migliora con l'ossigeno. I segni fisici possono includere suoni respiratori assenti su un lato del torace, distensione venosa giugulare e deviazione tracheale.\nPolmonite.\nI sintomi della polmonite sono febbre, tosse produttiva, dispnea e dolore toracico pleurico. Un crepitio inspiratorio pu\u00f2 essere sentito durante l'esame. Una radiografia del torace pu\u00f2 essere utile per polmonite differenziale di insufficienza cardiaca congestizia. Poich\u00e9 la causa \u00e8 di solito un'infezione batterica, per il trattamento sono in genere utilizzati antibiotici.\nEmbolia polmonare.\nL'embolia polmonare si presenta generalmente con un esordio acuto di mancanza di respiro. Altri sintomi includono dolore pleurico al torace, tosse, emottisi e febbre. I fattori di rischio includono trombosi venosa profonda, recente intervento chirurgico, tumore e tromboembolismo precedente. Essa deve essere sempre considerata nei pazienti con insorgenza acuta di dispnee in virt\u00f9 del suo alto rischio di mortalit\u00e0. La diagnosi per\u00f2 pu\u00f2 essere difficoltosa. Il trattamento viene effettuato in genere con anticoagulanti.\nAltro.\nAltre cause importanti o pi\u00f9 comuni della dispnea comprendono: tamponamento cardiaco, anemia, anafilassi, malattia polmonare interstiziale, attacchi di panico, e ipertensione polmonare. Il tamponamento cardiaco si presenta con dispnea, tachicardia, aumento della pressione venosa giugulare e polso paradosso. Il \"gold standard\" per la diagnosi \u00e8 l'ecografia. L'anemia, che si sviluppa gradualmente, di solito si presenta con dispnea da sforzo, stanchezza, debolezza e tachicardia. Essa pu\u00f2 portare a insufficienza cardiaca. L'anafilassi inizia, generalmente, nell'arco di qualche minuto in pazienti con precedenti. Altri sintomi includono orticaria, gonfiore della gola e disturbi gastrointestinali. Il trattamento primario \u00e8 la somministrazione di adrenalina. La malattia polmonare interstiziale si presenta con un graduale inizio di mancanza di respiro. Gli attacchi di panico tipicamente si presentano con iperventilazione, sudorazione e intorpidimento. La diagnosi avviene comunque per esclusione. Circa 2/3 delle donne soffrono di mancanza di respiro durante una gravidanza normale. Le condizioni neurologiche come lesioni midollari, lesioni del nervo frenico, sindrome di Guillain-Barr\u00e9, sclerosi laterale amiotrofica, sclerosi multipla e la distrofia muscolare possono causare una dispnea.\nValutazione.\nL'approccio iniziale per la valutazione della dispnea inizia con il controllo delle vie aeree, della respirazione e della circolazione, seguita poi da un'anamnesi del paziente e da un esame fisico. I segni che rappresentano gravit\u00e0 significativa comprendono: ipotensione, ipossiemia, deviazione tracheale, alterazione dello stato mentale, aritmia instabile, stridore, cianosi, respiro e suoni respiratori assenti.\nUn certo numero di scale possono essere utilizzate per quantificare il grado di dispnea. Si pu\u00f2 essere soggettivamente valutati grazie a una scala da 1 a 10 con descrittori associati al numero (scala modificata di Borg). In alternativa una scala come la mMRC pu\u00f2 essere utilizzata, che identifica 5 gradi di dispnea in base alle circostanze in cui si verifica.\nGli esami del sangue.\nUn certo numero di esami di laboratorio possono rivelarsi utili per determinare la causa della mancanza di respiro. D-dimero, mentre utile per escludere un'embolia polmonare in coloro che sono a basso rischio non \u00e8 di molto valore se \u00e8 positivo in quanto pu\u00f2 essere positivo in una serie di condizioni che portano alla mancanza di respiro. Un basso livello di peptide natriuretico cerebrale \u00e8 utile per escludere l'insufficienza cardiaca congestizia, tuttavia, un elevato livello di supporto, mentre la diagnosi potrebbe essere anche a causa dell'et\u00e0 avanzata, insufficienza renale, sindrome coronarica acuta, o una grande embolia polmonare.\nImaging.\nUna radiografia del torace \u00e8 utile per confermare o escludere uno pneumotorace, l'edema polmonare o la polmonite. La tomografia computerizzata a spirale con mezzo di contrasto per via endovenosa \u00e8 lo studio di imaging biomedico di scelta per valutare l'embolia polmonare.\nTrattamento.\nIn coloro in cui non si \u00e8 costretti a un intervento puramente palliativo, il trattamento primario della mancanza di respiro \u00e8 focalizzato alla sua causa di fondo. La somministrazione di ossigeno supplementare \u00e8 efficace nei pazienti con ipossia. Tuttavia, questo non ha effetto nei pazienti con valori di saturazione di ossigeno nel sangue normali.\nFisioterapia.\nI pazienti possono beneficiare di una serie di interventi di fisioterapia. Persone con anomalie neurologiche e/o neuromuscolari possono presentare difficolt\u00e0 di respirazione a causa della debolezza o della paralisi dei muscoli intercostali e addominali, necessari per la ventilazione. Per questi pazienti vengono provate terapie fisiche quali: tecniche di tosse assistita, educazione alla postura del corpo e lo studio di modelli e di strategie per facilitare la respirazione.\nCure palliative.\nInsieme al provvedimento, sistemici oppioidi a rilascio immediato sono utili nel ridurre il sintomo di mancanza di respiro a causa sia il cancro e le cause non tumorali. Vi \u00e8 una mancanza di evidenze per raccomandare midazolam, oppioidi nebulizzati, l'uso di miscele di gas o di terapia cognitivo-comportamentale.\nEpidemiologia.\nNegli Stati Uniti, la dispnea \u00e8 causa del 3,5% degli accessi al pronto soccorso. Di questi circa il 51% vengono ricoverati in ospedale e il 13% decedono entro un anno. Alcuni studi hanno suggerito che fino al 27% della popolazione soffre di dispnea, mentre nei pazienti morenti questo valore arriva al 75%."}
{"id": "697920", "revid": "984922", "url": "https://it.wikipedia.org/wiki?curid=697920", "title": "Cantone di Saint-Sauveur-Lendelin", "text": "Il Cantone di Saint-Sauveur-Lendelin era una divisione amministrativa dell'Arrondissement di Coutances.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "697921", "revid": "767487", "url": "https://it.wikipedia.org/wiki?curid=697921", "title": "Star\u00e1 Bystrica", "text": "Star\u00e1 Bystrica (in ungherese \"\u00d3beszterce\") \u00e8 un comune della Slovacchia facente parte del distretto di \u010cadca, nella regione di \u017dilina.\nIl villaggio fu citato per la prima volta in un documento storico nel 1662."}
{"id": "697923", "revid": "767487", "url": "https://it.wikipedia.org/wiki?curid=697923", "title": "Susanna Stabile", "text": "Carriera.\nClub.\nGli inizi.\nHa iniziato a giocare a 8 anni a Partinico. Ha esordito in A1 con lo Sport Club Alcamo di Cynthia Cooper e Tari Phillips, nel campionato 1995-1996. Con questa squadra ha collezionato 63 presenze in A1 e 130 punti. Successivamente ha militato nel Palermo, Caserta, Basket Bees Treviglio, Montichiari.\nPallacanestro Ribera.\nNella stagione 2004-05 ritorna in Sicilia, al Banco di Sicilia Ribera (89 presenze e 559 punti in A1) dove resta per tre anni (2004-05, 2005-06, 2006-07) vincendo nel 2006 la Coppa Italia nella Final Six di Schio e partecipando per tre anni alla EuropeCup.\nBasket Parma.\nNel 2007-08 al Lavezzini Parma \u00e8 la giocatrice pi\u00f9 utilizzata e permette alla propria squadra di raggiungere il 5\u00ba posto. Nel novembre del 2008 un grave infortunio le fa saltare l'intero campionato 2008-09 e la partecipazione agli Europei 2009 con la Nazionale Italiana.\nPool Comense.\nNel 2009-10 passa alla Pool Comense, la squadra pi\u00f9 blasonata del campionato italiano, con essa raggiunge i play-off nel 2009-10 e nel 2010-11 e diventa Capitano.\nSanga Milano.\nNell'estate 2011 passa alla Pallacanestro Sanga Milano in Serie A2.\nNel 2013 ha ricevuto il Premio Donia dalla FIP Sicilia come migliore giocatrice siciliana della stagione. \nCastel Carugate.\nNel 2014 passa al basket Carugate, squadra neopromossa in A2. Da veterana, trascina verso una tranquilla salvezza la squadra del milanese.\nA Settembre 2015 si appresta ad affrontare il suo ventesimo campionato in serie A. \nTre campionati da protagonista e poi dice basta. Chiude la carriera proprio a basket Carugate.\nLa societ\u00e0 istituisce il #SusannaStabileDay per la partita di addio al basket giocato e il 12 Aprile 2017 i tifosi si stringono all'atleta con una stepitosa festa. Dalla Lega Basket \u00e8 arrivata una lettera di saluto da parte del Presidente Massimo Protani, cos\u00ec come dal Presidente del Comitato Regionale Siciliano, Riccardo Caruso.\nNazionale.\nHa collezionato 10 presenze nella Nazionale Italiana."}
{"id": "697925", "revid": "287204", "url": "https://it.wikipedia.org/wiki?curid=697925", "title": "Stara Bystrica", "text": ""}
{"id": "697937", "revid": "547034", "url": "https://it.wikipedia.org/wiki?curid=697937", "title": "Alfa Mensae", "text": "Alpha Mensae \u00e8 una stella di sequenza principale, molto simile al Sole, situata nella costellazione della Mensa, ad una distanza di circa 33 anni luce dal Sistema solare.\nQuesta stella, la cui classe spettrale \u00e8 G5-V, ha il 93% della massa del Sole, il 99% del suo diametro e l'83% della sua luminosit\u00e0. Possiede inoltre una percentuale superiore di elementi pi\u00f9 pesanti dell'idrogeno (\"Metallicit\u00e0\") del 25%. Pare una stella pi\u00f9 vecchia del nostro Sole, con 'et\u00e0 in alcuni casi stimata vicino ai 10 miliardi di anni, anche se alcune fonti, oltre a stimare una massa leggermente superiore a quella solare, le danno un'et\u00e0 paragonabile allo stesso Sole. Casagrande nel 2011 e Maldonado nel 2012, stimano l'et\u00e0 compresa tra 5,6 e 6,6 miliardi di anni.\nAlfa Mensae si sta allontanando dalla Terra alla velocit\u00e0 di 35\u00a0km/s; 250.000 anni fa la stella pass\u00f2 a 11 anni luce dal sistema solare, e a quel tempo era una brillante stella di seconda magnitudine.\nA causa della sua vicinanza e somiglianza al Sole, questa stella \u00e8 uno dei principali obiettivi della ricerca di pianeti simili alla Terra che possano ospitare forme di vita. Tuttavia non sono ancora stati scoperti pianeti in orbita attorno ad Alpha Mensae."}
{"id": "697942", "revid": "984922", "url": "https://it.wikipedia.org/wiki?curid=697942", "title": "Cantone di Canisy", "text": "Il Cantone di Canisy era una divisione amministrativa dell'Arrondissement di Saint-L\u00f4.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "697949", "revid": "729019", "url": "https://it.wikipedia.org/wiki?curid=697949", "title": "Coppa del Mondo di sci di fondo 2007", "text": "La Coppa del Mondo di sci di fondo 2007 fu la ventiseiesima edizione della manifestazione organizzata dalla Federazione Internazionale Sci; ebbe inizio il 28 ottobre 2006 a D\u00fcsseldorf, in Germania, e si concluse il 25 marzo 2007 a Falun, in Svezia. Nel corso della stagione si tennero a Sapporo i Campionati mondiali di sci nordico 2007, non validi ai fini della Coppa del Mondo, il cui calendario contempl\u00f2 dunque un'interruzione tra febbraio e marzo. Per la prima volta venne introdotta nel calendario di Coppa una competizione intermedia, il Tour de Ski.\nIn campo maschile furono disputate 20 delle 21 gare individuali previste (6 a tecnica classica, 4 a tecnica libera, 8 sprint, 1 a inseguimento, 1 competizione intermedia a tappe) e 5 delle 6 gare a squadre previste (4 staffette, 1 sprint a squadre), in 18 diverse localit\u00e0. Il tedesco Tobias Angerer si aggiudic\u00f2 sia la coppa di cristallo, il trofeo assegnato al vincitore della classifica generale, sia la Coppa di distanza; il norvegese Jens Arne Svartedal vinse la Coppa di sprint. Angerer era il detentore uscente della Coppa generale.\nIn campo femminile furono disputate 20 delle 21 gare individuali previste (6 a tecnica classica, 4 a tecnica libera, 8 sprint, 1 a inseguimento, 1 competizione intermedia a tappe) e 5 delle 6 gare a squadre previste (4 staffette, 1 sprint a squadre), in 18 diverse localit\u00e0. La finlandese Virpi Kuitunen si aggiudic\u00f2 sia la coppa di cristallo, sia la Coppa di distanza, sia la Coppa di sprint. Marit Bj\u00f8rgen era la detentrice uscente della Coppa generale.\nUomini.\nRisultati.\nLegenda:\nTC = tecnica classica\nTL = tecnica libera\nSP = sprint\nTS = sprint a squadre\nPU = inseguimento\nMS = partenza in linea\nCompetizioni intermedie.\nLegenda:\nTC = tecnica classica\nTL = tecnica libera\nSP = sprint\nPU = inseguimento\nMS = partenza in linea\nDonne.\nRisultati.\nLegenda:\nTC = tecnica classica\nTL = tecnica libera\nSP = sprint\nTS = sprint a squadre\nPU = inseguimento\nMS = partenza in linea\nCompetizioni intermedie.\nLegenda:\nTC = tecnica classica\nTL = tecnica libera\nSP = sprint\nPU = inseguimento\nMS = partenza in linea"}
{"id": "697952", "revid": "287204", "url": "https://it.wikipedia.org/wiki?curid=697952", "title": "Cantone di Carentan", "text": "Il Cantone di Carentan \u00e8 una divisione amministrativa dell'Arrondissement di Cherbourg, dell'Arrondissement di Coutances e dell'Arrondissement di Saint-L\u00f4.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 14 a 43 comuni.\nComposizione.\nI 14 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 43:"}
{"id": "697954", "revid": "1305772", "url": "https://it.wikipedia.org/wiki?curid=697954", "title": "Filadelfia (disambigua)", "text": ""}
{"id": "697963", "revid": "767487", "url": "https://it.wikipedia.org/wiki?curid=697963", "title": "Cantone di Marigny", "text": "Il Cantone di Marigny era una divisione amministrativa dell'Arrondissement di Saint-L\u00f4.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "697965", "revid": "984922", "url": "https://it.wikipedia.org/wiki?curid=697965", "title": "Cantone di Percy", "text": "Il Cantone di Percy era una divisione amministrativa dell'Arrondissement di Saint-L\u00f4.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "697966", "revid": "1305772", "url": "https://it.wikipedia.org/wiki?curid=697966", "title": "Kr\u00e1sno nad Kysucou", "text": "Kr\u00e1sno nad Kysucou \u00e8 una citt\u00e0 della Slovacchia facente parte del distretto di \u010cadca, nella regione di \u017dilina.\nLa prima citazione scritta della citt\u00e0 risale al 1325."}
{"id": "697969", "revid": "287204", "url": "https://it.wikipedia.org/wiki?curid=697969", "title": "Krasno nad Kysucou", "text": ""}
{"id": "697970", "revid": "984922", "url": "https://it.wikipedia.org/wiki?curid=697970", "title": "Cantone di Saint-Clair-sur-l'Elle", "text": "Il Cantone di Saint-Clair-sur-l'Elle era una divisione amministrativa dell'Arrondissement di Saint-L\u00f4.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "697971", "revid": "767487", "url": "https://it.wikipedia.org/wiki?curid=697971", "title": "Cantone di Saint-Jean-de-Daye", "text": "Il Cantone di Saint-Jean-de-Daye era una divisione amministrativa dell'Arrondissement di Saint-L\u00f4.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "697972", "revid": "984922", "url": "https://it.wikipedia.org/wiki?curid=697972", "title": "Cantone di Saint-L\u00f4-Est", "text": "Il Cantone di Saint-L\u00f4-Est era una divisione amministrativa dell'Arrondissement di Saint-L\u00f4.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Saint-L\u00f4 e i comuni di"}
{"id": "697973", "revid": "36426", "url": "https://it.wikipedia.org/wiki?curid=697973", "title": "Torre dei Rigaletti", "text": "La torre dei Rigaletti o dei Gherardini \u00e8 un edificio storico del centro di Firenze, situato in via Lambertesca 28r, angolo chiasso Cozza.\nStoria.\nEra qui un'antica torre gi\u00e0 della famiglia Rigaletti, poi pervenuta ai Girolami e quindi a certi Del Moro, tessitori di drappi, per entrare infine a far parte delle propriet\u00e0 dei Gherardini, che possedevano anche una sull'altro lato della strada, inglobata in palazzo Bartolommei Buschetti e crollata nella seconda guerra mondiale.\nScapitozzata alla fine del Duecento, la torre in questione fu pi\u00f9 volte manomessa nei secoli successivi. Restaurata nel 1927, fu gravemente danneggiata dall'esplosione delle mine nell'agosto 1944, che tuttavia lasciarono in piedi la facciata e il lato occidentale della fabbrica per tutta la sua altezza. Nonostante il pericolo di crollo fu quindi deciso dalla Soprintendenza ai Monumenti di tentare il consolidamento di quanto conservato e la ricostruzione di quanto distrutto con l'impiego delle pietre recuperate dalle macerie, cercando nell'occasione di riportare il tutto alla sua originaria fisionomia e affidando all'architetto Nello Baroni la direzione del cantiere, chiuso entro il 1946.\nDescrizione.\nNel repertorio di Bargellini e Guarnieri la si dice \"non guasta da eccessivi interventi ma che potrebbe essere meglio curata\", con riferimento probabilmente all'annerimento delle pietre esterne tuttora visibile. Presenta un tipico rivestimento in filaretto, con il portale su via Lambertesca segnato da un piattabanda composta da tre conci (quello centrale a forma di cuneo, i due laterali di forma trapezoidale), con arco di scarico. Ai piani superiori sono visibili numerose buche pontaie e due aperture asimmetriche, non in asse, architravate e sormontate da piccoli archivolti. La sommit\u00e0 della torre \u00e8 costituita da un'altana coperta con capriate lignee di recente costruzione.\nSul fronte laterale esiste una porta architravata pi\u00f9 piccola e una serie di finestre non in asse, tra cui spicca quella pi\u00f9 piccola, immediatamente al di sopra della porta, che sembra di essere di origine pi\u00f9 antica. \nSul fianco sinistro della torre dei Rigaletti \u00e8 addossato un palazzo di recente costruzione: entrando nell'ingresso dell'edificio si trova ancora, faccia a vista, il filaretto di pietra della torre."}
{"id": "697976", "revid": "984922", "url": "https://it.wikipedia.org/wiki?curid=697976", "title": "Cantone di Saint-L\u00f4-Ovest", "text": "Il Cantone di Saint-L\u00f4-Ovest era una divisione amministrativa dell'Arrondissement di Saint-L\u00f4.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Saint-L\u00f4 e i comuni di"}
{"id": "697978", "revid": "110157", "url": "https://it.wikipedia.org/wiki?curid=697978", "title": "Cantone di Tessy-sur-Vire", "text": "Il Cantone di Tessy-sur-Vire era una divisione amministrativa dell'Arrondissement di Saint-L\u00f4.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "697980", "revid": "729019", "url": "https://it.wikipedia.org/wiki?curid=697980", "title": "ATR 42", "text": "LATR 42 Colibr\u00ec \u00e8 un aereo di linea regionale bimotore turboelica, impiegato per il trasporto di passeggeri su tratte a corto raggio. Come tutti i turboelica, \u00e8 caratterizzato da forte accelerazione in fase di decollo, bassi consumi e possibilit\u00e0 di partire anche da piste corte. Tuttavia, volando ad altitudini di crociera pi\u00f9 basse rispetto ai jet, \u00e8 pi\u00f9 sensibile alle turbolenze atmosferiche.\nStoria del progetto.\nLa A\u00e9rospatiale (oggi Airbus) e la Aeritalia (poi divenuta Alenia Aermacchi a sua volta confluita in Leonardo S.p.A., nome assunto da Finmeccanica dal 2017) fondarono l'ATR (Aeromobili da Trasporto Regionale) come Gruppo di Interesse Economico per sviluppare una famiglia di aeromobili da impiegare sulle tratte regionali. L'ATR 42 \u00e8 stato il primo aeromobile costruito da questo consorzio e venne lanciato come progetto nell'ottobre del 1981.\nI primi due prototipi volarono per la prima volta nell'agosto del 1984. Le autorit\u00e0 aeronautiche francesi ed italiane rilasciarono le certificazioni per il volo nel settembre del 1985; il primo ATR 42 entr\u00f2 in servizio il 3 dicembre 1985 con la compagnia regionale francese Air Littoral e il 9 dicembre 1985 fece il suo primo volo di linea.\nLATR 42-300 \u00e8 stato il primo modello standard della famiglia fino al 1996; rispetto ai prototipi iniziali, questa versione aveva una maggiore capacit\u00e0 di trasporto ed un peso maggiore al decollo. Un aereo simile all'ATR 42-300 era lATR 42-320 (ritirato anch'esso nel 1996) e differiva dall'altro modello per la dotazione di motori pi\u00f9 potenti (PW 121); mentre un'altra versione similare, lATR 42 Cargo, poteva essere facilmente e pi\u00f9 velocemente trasformata da aereo cargo ad aereo passeggeri.\nLa versione ATR 42-500 \u00e8 la versione migliorata dell'ATR 42-320 ed \u00e8 quella attualmente in produzione. Le differenze maggiori sono il \"restyling\" degli interni, la dotazione di motori pi\u00f9 potenti (PW 127Es) in modo da consentire una maggiore velocit\u00e0 di crociera (565\u00a0km/h o 305 nodi), un'autonomia massima di volo di 1850\u00a0km, il cockpit, un nuovo sistema di frenatura e carrelli di atterraggio, il rafforzamento della struttura delle ali e della fusoliera.\nIl primo ATR 42-500 venne consegnato nell'ottobre del 1995.\nLa ATR era gi\u00e0 parte del consorzio Aero International (Regional), che nel gennaio del 1996 ha incorporato per fusione l'ATR, l'Avro e la Jetstream.\nIl velivolo ATR 42, il 15 ottobre 1987, \u00e8 stato oggetto di un grave incidente a Conca di Crezzo (CO), durante il volo Aero Trasporti Italiani 460; esso \u00e8 costato la vita a 37 persone, a causa di formazione di ghiaccio sulle ali durante il volo. In seguito, tale problema \u00e8 stato risolto con adeguate modifiche tecniche.\nIl 2 ottobre 2007, l'ATR ha annunciato la versione -600 dei suoi turboelica, il cui prototipo ha volato il 4 marzo 2010. Tra le novit\u00e0: nuova avionica (cockpit migliorato, equipaggiato con strumentazione aggiornata), nuovi motori (PW127M), ulteriore aumento di peso e nuova cabina.\nIncidenti.\nDati tratti da Aviation Safety Network.\nComplessivamente sono almeno 25 gli eventi in cui sono stati coinvolti, a vario titolo, gli ATR 42 nella loro carriera operativa, tra questi:"}
{"id": "697981", "revid": "984922", "url": "https://it.wikipedia.org/wiki?curid=697981", "title": "Cantone di Torigni-sur-Vire", "text": "Il Cantone di Torigni-sur-Vire era una divisione amministrativa dell'Arrondissement di Saint-L\u00f4.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "697983", "revid": "287204", "url": "https://it.wikipedia.org/wiki?curid=697983", "title": "Cantone di Villedieu-les-Po\u00eales", "text": "Il Cantone di Villedieu-les-Po\u00eales \u00e8 una divisione amministrativa dell'Arrondissement di Saint-L\u00f4.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 29 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 29:"}
{"id": "697984", "revid": "648716", "url": "https://it.wikipedia.org/wiki?curid=697984", "title": "Iota Persei", "text": "Iota Persei \u00e8 una stella della sequenza principale, di classe spettrale G0-V, non molto pi\u00f9 grande e luminosa del Sole, situata a circa 34 anni luce dal Sistema solare, nella costellazione di Perseo. La stella possiede una massa di , 1,08 volte il diametro del Sole ed una luminosit\u00e0 di .\nPer la sua somiglianza e vicinanza al Sole, \u00e8 una delle stelle attorno a cui gli astronomi sperano di trovare pianeti simili alla Terra ed \u00e8 stata inserita nel programma del Terrestrial Planet Finder; tuttavia fino ad oggi non sono ancora stati scoperti pianeti."}
{"id": "697985", "revid": "92723", "url": "https://it.wikipedia.org/wiki?curid=697985", "title": "Sta\u0161kov", "text": "Sta\u0161kov (in ungherese \"Szaniszl\u00f3falva\") \u00e8 un comune della Slovacchia facente parte del distretto di \u010cadca, nella regione di \u017dilina.\nIl villaggio fu citato per la prima volta in un documento storico nel 1658."}
{"id": "697986", "revid": "767487", "url": "https://it.wikipedia.org/wiki?curid=697986", "title": "Svr\u010dinovec", "text": "Svr\u010dinovec (in ungherese \"Fenyvesszoros\") \u00e8 un comune della Slovacchia facente parte del distretto di \u010cadca, nella regione di \u017dilina.\nIl villaggio fu citato per la prima volta in un documento storico nel 1658."}
{"id": "697987", "revid": "466539", "url": "https://it.wikipedia.org/wiki?curid=697987", "title": "John Abbott (attore)", "text": "Biografia.\nDurante la sua carriera, iniziata nel 1937, gir\u00f2 pi\u00f9 di centocinquanta film contando anche numerose partecipazioni televisive, tra le quali episodi delle serie \"Perry Mason\" e \"Alfred Hitchcock presenta\". John Abbott inizi\u00f2 a recitare nel cinema nel Regno Unito, trasferendosi poi negli Stati Uniti, dove si svolse la maggior parte della sua carriera. Il suo ultimo lavoro risale al 1984, con \"Quest\", un corto firmato da Elaine e Saul Bass. John Abbott \u00e8 morto di cancro a Los Angeles il 24 maggio 1996, all'et\u00e0 di quasi 91 anni."}
{"id": "697988", "revid": "767487", "url": "https://it.wikipedia.org/wiki?curid=697988", "title": "Vysok\u00e1 nad Kysucou", "text": "Vysok\u00e1 nad Kysucou (in ungherese \"Hegyeshely\") \u00e8 un comune della Slovacchia facente parte del distretto di \u010cadca, nella regione di \u017dilina.\nIl villaggio fu citato per la prima volta in un documento storico nel 1619."}
{"id": "697991", "revid": "1272592", "url": "https://it.wikipedia.org/wiki?curid=697991", "title": "Abu Jihad", "text": "Biografia.\nNato a Ramla (Palestina storica), nel 1948 divenne un rifugiato come conseguenza dell'occupazione della sua citt\u00e0 da parte degli ebrei durante la guerra di Palestina di 1948. Complet\u00f2 la sua formazione scolastica nel campo profughi di \"al-Burayj\" nella striscia di Gaza. Negli anni cinquanta partecip\u00f2 ad alcune azioni contro i villaggi israeliani di frontiera. Nel 1954 fu imprigionato dalle autorit\u00e0 egiziane in quanto aderente al movimento dei Fratelli Musulmani. Nel 1956 al-Waz\u012br ricevette il suo addestramento militare al Cairo durante gli studi universitari ad Alessandria. Successivamente ebbe l'incarico di insegnante in Kuwait ed ivi rimase fino al 1963.\nAttivit\u00e0 guerrigliera.\nKhal\u012bl al-Waz\u012br svolse un ruolo importante nel 1970-1971 nella creazione del gruppo Settembre Nero durante la guerra civile in Giordania. Negli anni '70 fu la mente operativa per preparare combattenti specializzati, i quali avevano come compito principale l'esecuzione di attentati contro Israele. Si ricordano in particolare i sanguinari attacchi terroristici del 1975 all'albergo Savoy, sulla spiaggia di Tel Aviv, e del 1978 contro un autobus sull'autostrada costiera vicino a Tel Aviv.\nFu ucciso a Tunisi nel 1988 da commando israeliani, organizzati da Ehud Barak, che successivamente divenne primo ministro di Israele. Gli Stati Uniti hanno condannato il suo omicidio come assassinio politico."}
{"id": "697992", "revid": "287204", "url": "https://it.wikipedia.org/wiki?curid=697992", "title": "Vysoka nad Kysucou", "text": ""}
{"id": "697993", "revid": "767487", "url": "https://it.wikipedia.org/wiki?curid=697993", "title": "Alberto Cecchetti", "text": "Ha ricoperto l'incarico di Capitano Reggente quattro volte: da aprile a ottobre 1975, in coppia con Michele Righi; da aprile a ottobre 1994, in coppia con Fausto Mularoni; da aprile a ottobre 1998, in coppia con Loris Francini; da ottobre 2001 a aprile 2002, in coppia con Gino Giovagnoli.\nNel 2005 ha aderito al Partito dei Socialisti e dei Democratici, dopo essere stato per molti anni esponente del Partito Socialista Sammarinese."}
{"id": "697994", "revid": "77358", "url": "https://it.wikipedia.org/wiki?curid=697994", "title": "Yassir Arafat", "text": ""}
{"id": "697996", "revid": "287204", "url": "https://it.wikipedia.org/wiki?curid=697996", "title": "Svrcinovec", "text": ""}
{"id": "697999", "revid": "287204", "url": "https://it.wikipedia.org/wiki?curid=697999", "title": "Staskov", "text": ""}
{"id": "698003", "revid": "834", "url": "https://it.wikipedia.org/wiki?curid=698003", "title": "Olp", "text": ""}
{"id": "698005", "revid": "112839662", "url": "https://it.wikipedia.org/wiki?curid=698005", "title": "Piattabanda", "text": "La piattabanda (dal francese \"platebande\" genericamente indicante le pietre che costituivano un architrave) \u00e8 un elemento architettonico analogo visivamente all'architrave, ma legato da un punto di vista statico-edilizio all'arco, del quale \u00e8 in pratica una sezione ad intradosso retto. Usata come elemento orizzontale al culmine di aperture come portali o altri tipi di passaggi, si differenzia dall'architrave per il fatto di non essere monolitica, cio\u00e8 formata da un unico blocco di pietra, ma costituita da pi\u00f9 conci o, pi\u00f9 raramente, da laterizi.\nDescrizione.\nI blocchi di una piattabanda devono essere disposti in maniera da scaricare il peso sulle estremit\u00e0 e non rovinare verso il centro. Per questo i giunti tra i blocchi devono essere convergenti verso un punto al di sotto dell'apertura, formando, nella disposizione pi\u00f9 semplice, dei cunei rivolti verso il basso analoghi a quelli delle pietre che costituiscono gli archi.\nDi fatto poi la piattabanda pu\u00f2 anche essere considerata come una sezione quadrangolare di un arco particolarmente ribassato. Nelle versioni pi\u00f9 elaborate la piattabanda presenta un taglio con incastri a \"elle\" o a \"esse\".\nDa un punto di vista costruttivo la differenza con l'architrave \u00e8 sostanziale, non solo per la differenza dei conci impiegati, ma perch\u00e9 la piattabanda \u00e8 una struttura spingente, cio\u00e8 non pu\u00f2 stare in piedi se non \u00e8 frenata con rinforzi sui lati, poich\u00e9 la sua messa in opera comporta delle spinte sia verticali che laterali, mentre l'architrave crea solo una spinta verso il basso.\nPer fare un esempio esplicativo, un architrave poggiata semplicemente su due piedritti verticali sta in piedi, mentre una piattabanda no: avrebbe almeno bisogno di avere qualcosa che la blocchi dalle parti, o di rafforzi che tengano le sue parti coese.\nLa piattabanda, per la maggior semplicit\u00e0 di reperire blocchi di grandezza minore rispetto a monoliti, \u00e8 stata impiegata con molta\nfrequenza ed \u00e8 molto diffusa nell'architettura romana e nell'architettura medievale."}
{"id": "698011", "revid": "767487", "url": "https://it.wikipedia.org/wiki?curid=698011", "title": "Z\u00e1kop\u010die", "text": "Z\u00e1kop\u010die (in ungherese \"Dombelve\") \u00e8 un comune della Slovacchia facente parte del distretto di \u010cadca, nella regione di \u017dilina.\nIl villaggio fu citato per la prima volta in un documento storico nel 1662."}
{"id": "698013", "revid": "287204", "url": "https://it.wikipedia.org/wiki?curid=698013", "title": "Zakopcie", "text": ""}
{"id": "698016", "revid": "110157", "url": "https://it.wikipedia.org/wiki?curid=698016", "title": "Zborov nad Bystricou", "text": "Zborov nad Bystricou (in ungherese \"Fels\u0151zbor\u00f3\") \u00e8 un comune della Slovacchia facente parte del distretto di \u010cadca, nella regione di \u017dilina.\nIl villaggio fu citato per la prima volta in un documento storico nel 1662.\nLa chiesa dell'Immacolata Concezione.\nLa chiesa ha la forma di una stella a sette punte, che rimanda alla Madonna dei sette Dolori e una capacit\u00e0 di circa 2.000 persone, che la colloca tra le chiese pi\u00f9 grandi della Slovacchia. Il Crocifisso in duralluminio sopra l'altar maggiore \u00e8 alto quattro metri e fu realizzato dallo scultore Alexander Trizuljak; le 40 splendide vetrate sono opera del pittore Vincent Hlo\u017en\u00edk. Questa chiesa per questi tesori artistici moderni \u00e8 anche chiamata \"Cappella Sistina di Kysuck\u00e1\".\nI progetti per la costruzione della chiesa furono completati gi\u00e0 nel 1969. La costruzione di una chiesa cos\u00ec grande in un villaggio relativamente piccolo era giustificata dalla presenza di un vicino museo. Oltre 2,8 milioni di corone cecoslovacche furono raccolte da donatori privati. La costruzione della chiesa cattolica dell'Immacolata Concezione inizi\u00f2 nel marzo 1969 e 200 persone lavorarono nel cantiere. Nel 1970, con la normalizzazione, la costruzione fu fermata, ma pot\u00e9 riprendere grazie allo sforzo e alla diplomazia del parroco locale e nel 1971 l'edificio fu completato. La chiesa fu consacrata l'8 dicembre 1973. Fu una filiale della parrocchia di Kr\u00e1sno nad Kysucou fino al 1996, quando divenne una parrocchia autonoma.\n\u00c8 dotata di un organo, fabbricato dalla ditta Rieger-Kloss Krnov, opus 3489. Fu costruito nel febbraio 1979. Ha trasmissione elettrica, 3 manuali, 26 registri e 2310 canne. A quel tempo era uno degli organi pi\u00f9 moderni della Slovacchia ed \u00e8 ancora ammirato da molti esperti. La costruzione dell'organo ha incontrato molte complicazioni, ma \u00e8 stata una grande sfida per la ditta di Krnov, perch\u00e9 era un nuovo strumento in una chiesa nuova e di forma inusuale. C'erano pochi progetti di questo tipo in Cecoslovacchia a quel tempo. Lo strumento ha una soluzione spaziale insolita, perch\u00e9 \u00e8 collocato in tre armadi separati. Un registro speciale e raro \u00e8 il registro orizzontale tromba spagnola 8'."}
{"id": "698017", "revid": "767487", "url": "https://it.wikipedia.org/wiki?curid=698017", "title": "Gennaro Antonio Federico", "text": "Nato forse a Napoli in epoca imprecisata, avvocato di professione, fu attivo come librettista in quella citt\u00e0, scrisse commedie in prosa e libretti per componimenti sacri, opere buffe e intermezzi. Durante la sua attivit\u00e0 librettistica l'opera comica napoletana mut\u00f2 carattere, passando dall'uso del linguaggio dialettale (tipico della commedia dell'arte) all'impiego di un gergo pi\u00f9 italianizzato.\nL'opera pi\u00f9 riuscita del Federico \u00e8 il libretto de \"Lo frate 'nnamorato\" (1732), mentre il suo testo pi\u00f9 popolare \u00e8 l'intermezzo \"La serva padrona\" (1733), entrambi messi in musica da Giovanni Battista Pergolesi. Riscosse un certo successo anche l'opera buffa \"Amor vuol sofferenza\", messa in musica da Leonardo Leo. Viene generalmente considerato, insieme a Francesco Antonio Tullio, il massimo librettista di scuola napoletana della prima met\u00e0 del Settecento."}
{"id": "698019", "revid": "767487", "url": "https://it.wikipedia.org/wiki?curid=698019", "title": "Gino Giovagnoli", "text": "\u00c8 stato Capitano Reggente da ottobre 2001 ad aprile 2002, in coppia con Alberto Cecchetti. \u00c8 esponente del Partito Democratico Cristiano Sammarinese."}
{"id": "698020", "revid": "260676", "url": "https://it.wikipedia.org/wiki?curid=698020", "title": "Monogramma di Cristo", "text": "Il monogramma di Cristo o Chi Rho (o \"CHRISMON\") \u00e8 una combinazione di lettere dell'alfabeto greco, che formano una abbreviazione del nome di Cristo. Di natura solare, spesso iscritto in un cerchio con pi\u00f9 raggi che rammenta la ruota cosmica derivante dagli antichi emblemi solari dell'Egitto, viene tradizionalmente usato come simbolo cristiano ed \u00e8 uno dei principali cristogrammi.\nIn Unicode il simbolo \"chi-rho\" corrisponde a U+2627 (\u2627).\nCaratteristiche.\nIl simbolo si compone di due grandi lettere sovrapposte, la 'X' e la 'P'. Corrispondono, rispettivamente, alla lettera greca '\u03c7' ('chi', che si legge \"kh\", aspirata) e '\u03c1' ('rho', che si legge \"r\").\nQueste due lettere sono le iniziali della parola '\u03a7\u03c1\u03b9\u03c3\u03c4\u03cc\u03c2' (\"Khrist\u00f2s\"), l'appellativo di Ges\u00f9, che in greco significa \"unto\" e traduce l'ebraico \"messia\".\nAi lati di queste due lettere, se ne trovano molto spesso altre due: una '\u03b1' ed un '\u03c9', alfa ed omega, prima ed ultima lettera dell'alfabeto greco, usate come simbolo del principio e della fine.\nLa scelta si rif\u00e0 all'Apocalisse di Giovanni (21,6): \nLe due lettere, quindi, alludono alla divinit\u00e0 di Ges\u00f9 Cristo.\nTalvolta sotto la gamba della P si trova una S, ultima lettera del nome '\u03a7\u03c1\u03b9\u03c3\u03c4\u03cc\u03c2'. Attorno al monogramma viene inoltre disegnata una corona d'alloro, segno di vittoria. In questa forma il simbolo si presta a interpretazioni pi\u00f9 complesse: se la lettera S \u00e8 vista come un serpente trafitto dalla gamba della P, il simbolo commemora la vittoria di Cristo sul male.\nOrigine.\nUso precristiano.\nL'uso di fondere le lettere chi e rho dell'alfabeto greco in un unico monogramma precede il cristianesimo. Sotto il governo dei Tolomei in Egitto tale monogramma fu utilizzato come abbreviazione dell'aggettivo \"chrestos\" ('\u03a7\u03c1\u03b7\u03c3\u03c4\u03cc\u03c2') = \"buono\" e venne ampiamente diffuso quando fu impresso su delle monete bronzee coniate in grande numero da Tolomeo III Evergete.\nUso cristiano.\nL'utilizzo del Monogramma come simbolo cristologico ha palesemente origine nella parte orientale dell'Impero romano, nella quale la lingua usata, e quindi l'alfabeto, era quella greca. \nIl monogramma di Cristo non compare sui primi monumenti cristiani, e inizia a trovarsi a partire dal III secolo in contesti di uso privato, soprattutto su sarcofagi cristiani.\nLa sua diffusione pubblica \u00e8 successiva all'editto di Milano, con cui l'imperatore Costantino I permise per la prima volta il culto pubblico del Cristianesimo e quindi permise pure che il Monogramma apparisse anche sulle chiese e basiliche cristiane. Il monogramma comparve anche sulle monete coniate da Costantino nel periodo 322-333 e dall'epoca di Costantino fu impresso sugli stendardi militari di tutti gli imperatori cristiani romani e bizantini.\nLa visione di Costantino.\nSecondo gli storici cristiani del IV secolo, l'Imperatore romano Costantino I pose il monogramma di Cristo sul labaro, lo stendardo militare imperiale, che doveva precedere l'esercito in battaglia.\nLe circostanze, per\u00f2, di questa scelta non sono chiare sia perch\u00e9 i resoconti degli storici non sono concordi, sia perch\u00e9 l'adesione pubblica di Costantino al cristianesimo fu un processo graduale, condizionato probabilmente anche dall'opportunit\u00e0 politica, e non una transizione istantanea, come emergerebbe dai racconti storici. \nNel capitolo XLIV del suo \"De mortibus persecutorum\" (\"Come muoiono i persecutori\") Lattanzio, il precettore del figlio di Costantino, afferma che Costantino lo avrebbe creato dopo aver ricevuto in sogno alla vigilia della battaglia al Ponte Milvio l'ordine di apporre sugli scudi dei suoi soldati un \"segno celeste di dio\". Al termine della giornata le sue schiere prevalsero.\nScrivendo in greco, Eusebio di Cesarea diede due versioni aggiuntive della famosa visione di Costantino:\nPer giustificare la nuova versione degli eventi, Eusebio scrisse nella \"Vita\" che Costantino stesso gli aveva raccontato questa storia \"e la conferm\u00f2 con dei giuramenti\", in tarda et\u00e0 \"quando fui ritenuto degno della sua conoscenza e compagnia\". \"In effetti\", dice Eusebio, \"avesse raccontato questa storia chiunque altro, non sarebbe stato facile accettarla\". Lo storico Ramsey MacMullen, moderno biografo di Costantino, spiega: \nTra i molti soldati raffigurati sull'Arco di Costantino, che venne eretto solo tre anni dopo la battaglia, il \"labarum\" non compare, n\u00e9 \u00e8 presente alcun indizio della miracolosa affermazione di protezione divina che era stata testimoniata, dice Eusebio, da cos\u00ec tanti. Se si crede al racconto di Eusebio sarebbe andata sprecata inspiegabilmente una grandiosa opportunit\u00e0 per il tipo di propaganda politica che l'Arco era stato espressamente costruito per presentare. La sua iscrizione dice che l'imperatore aveva salvato la \"res publica\" (\"per istinto [o impulso] della divinit\u00e0 e per grandezza della mente\"). Quale divinit\u00e0 non viene specificato, anche se \"Sol Invictus\"\u2014 il Sole Invincibile (identificabile anche con Apollo o Mitra)\u2014 \u00e8 iscritto sul conio costantiniano del periodo.\nNel suo \"Historia ecclesiae\" Eusebio riporta inoltre che, dopo la sua entrata vittoriosa a Roma, Costantino fece erigere una statua che lo raffigurava, \"reggente il segno del Salvatore [la croce] nella sua mano destra.\" Non ci sono altri resoconti che confermino un cos\u00ec evidente monumento.\nCostantino, inoltre, continu\u00f2 a fregiarsi del titolo di \"Pontifex Maximus\", ovvero di massimo esponente della religione pagana (come d'altronde fecero tutti gli imperatori cristiani nei decenni successivi). Molti oggi deducono da ci\u00f2 che egli non si fosse mai davvero interessato spiritualmente al cristianesimo come creduto dai pi\u00f9, ma che egli avesse solo un interesse politico verso questa religione e, quindi, che il \"labarum\" non fosse un simbolo cristiano.\nL'interpretazione del suo uso come un simbolo specificatamente cristiano \u00e8 comunque rafforzata dal fatto che l'imperatore Giuliano lo rimosse dalle sue insegne e che fu ristabilito solo dai suoi successori cristiani.\nNelle chiese protestanti.\nI cristiani protestanti, in particolare i restaurazionisti, rifiutano il suo uso perch\u00e9 non utilizzato dai primi cristiani e poich\u00e9 credono sia di origine pagana, vedendolo come un simbolo del dio sole."}
{"id": "698021", "revid": "287204", "url": "https://it.wikipedia.org/wiki?curid=698021", "title": "Zeta Herculis", "text": "Zeta Herculis (\u03b6 Her / 40 Herculis / HD 150680) \u00e8 un sistema binario posto a circa 35 anni luce dal Sistema solare, nella costellazione di Ercole. La sua magnitudine apparente \u00e8 +2,81 e nonostante abbia ricevuto la lettera \u03b6 nella nomenclatura di Bayer, \u00e8 la seconda stella pi\u00f9 brillante della propria costellazione. A volte riceve anche il nome di Ruticulus, termine quest'ultimo utilizzato anche per Kornephoros (\u03b2 Herculis).\nOsservazione.\nSi tratta di una stella situata nell'emisfero celeste boreale. La sua posizione moderatamente boreale fa s\u00ec che questa stella sia osservabile specialmente dall'emisfero nord, in cui si mostra alta nel cielo nella fascia temperata; dall'emisfero australe la sua osservazione risulta invece pi\u00f9 penalizzata, specialmente al di fuori della sua fascia tropicale. La sua magnitudine pari a 2,8 le consente di essere scorta con facilit\u00e0 anche dalle aree urbane di moderate dimensioni.\nIl periodo migliore per la sua osservazione nel cielo serale ricade nei mesi compresi fra aprile e ottobre; nell'emisfero nord \u00e8 visibile anche per un periodo maggiore, grazie alla declinazione boreale della stella, mentre nell'emisfero sud pu\u00f2 essere osservata solo durante i mesi d'inizio estate australi.\nCaratteristiche fisiche.\nLa componente principale, Zeta Herculis A, \u00e8 una stella di classe spettrale G0IV, classificata quindi come una subgigante gialla che ha abbandonato la sequenza principale per evolversi in stella gigante. \u00c8 sei volte pi\u00f9 luminosa del Sole ed ha una massa 1,45 volte maggiore. A poca distanza si trova la seconda stella, Zeta Herculis B, una nana gialla di sequenza principale di classe G7V, un poco pi\u00f9 piccola, fredda e meno luminosa del Sole (0,62 L\u2299), che ruota attorno alla principale su un'orbita piuttosto eccentrica in un periodo di circa 34,5 anni, a una distanza dalla compagna che varia dalle 8 alle 25 U.A.. "}
{"id": "698023", "revid": "125484078", "url": "https://it.wikipedia.org/wiki?curid=698023", "title": "Arachis hypogaea", "text": "Larachide (Arachis hypogaea ) \u00e8 una pianta erbacea appartenente alla famiglia delle Fabaceae (o Leguminose), originaria del Sud America ampiamente coltivata per i suoi semi eduli.\nI semi sono chiamati arachidi, spagnolette, noccioline americane, bagigi, scachetti, caccaetti (dal nahuatl \"tl\u0101lcacahuatl\", che significa 'cacao di terra', divenuto in spagnolo o \"cacahuate,\" nei paesi delle Americhe dove viene usata questa parola, o \"cacahuete,\" in Spagna), giapponi o cecini.\nDescrizione.\n\u00c8 una pianta annuale erbacea con fusto eretto, pubescente, che raggiunge un'altezza fra i 30 e gli 80\u00a0cm.\nLe foglie sono portate opposte, composte paripennate ognuna formata da quattro foglioline lunghe da 1 a 6 centimetri e larghe 0,5\u20133,5\u00a0cm. Le foglioline mostrano nictinastia, ovvero sono in grado di chiudersi durante le ore notturne.\nI fiori sono tipicamente papillionati, del diametro di 2\u20134\u00a0cm, di colore giallo con venature rossastre. Sono portati sugli steli fiorali fuori terra e durano solo un giorno. Il peduncolo dei fiori, una volta avvenuta l'impollinazione e la fecondazione, si allunga interrando l'ovario. I frutti si sviluppano quindi sottoterra (geocarpia).\nI frutti sono dei lomenti, lunghi da 2 a 5 centimetri, contenente da 1 a 4 semi. L'epiteto specifico (\"hypogaea\") fa riferimento proprio a questa particolarit\u00e0.\nIl numero cromosomico \u00e8 4n = 40.\nCome la maggior parte dei legumi, le arachidi ospitano, nei loro noduli radicali, batteri simbiotici che fissano l'azoto atmosferico rendendolo disponibile.\nOrigini e storia.\n\"Arachis hypogaea\" non esiste allo stato selvatico nativo. Si ritiene che l'arachide coltivata si sia originata dall'ibridazione di \"Arachis duranensis\" e \"Arachis ipaensis.\" L'ibrido iniziale sarebbe stato sterile, ma il raddoppio spontaneo del numero cromosomico ha ripristinato la sua fertilit\u00e0, formando quello che viene definito un anfidiploide o allotetraploide. L'analisi genetica suggerisce che l'ibridazione potrebbe essersi verificata una sola volta dando origine a \"Arachis\" \"monticola\", una forma selvatica che si trova in alcune aree limitate nel nord-ovest dell'Argentina o nella Bolivia sud-orientale, dove oggi si trovano le razze di arachide con le caratteristiche pi\u00f9 selvatiche. In seguito, per selezione artificiale, si \u00e8 ottenuta A. hypogaea.\nIl processo di domesticazione attraverso la selezione artificiale ha reso A. hypogaea decisamente differente dai suoi parenti selvatici. Le piante coltivate sono pi\u00f9 compatte, un frutto diverso con semi pi\u00f9 grandi. Dal principale centro di origine, la coltivazione si diffuse e form\u00f2 centri secondari e terziari di biodiversit\u00e0 in Per\u00f9, Ecuador, Brasile, Paraguay e Uruguay. Nel tempo, si sono evolute migliaia di ecotipi di arachidi riuniti in sei variet\u00e0 e due sottospecie.\nI pi\u00f9 antichi resti archeologici conosciuti di frutti di arachide sono datati a circa 7600 anni fa, ritrovati in Per\u00f9, dove le condizioni climatiche secche sono favorevoli alla conservazione del materiale organico, e potrebbero riferirsi sia ad una specie selvatica che era in coltivazione sia ad A. hypogaea nella prima fase della domesticazione.\nL'arachide \u00e8 spesso raffigurata nell'arte precolombiana.\nColtivazione.\nLe arachidi crescono meglio in terreni leggeri, sabbiosi e limosi con un pH di 5,9\u20137. La loro capacit\u00e0 di fissare l'azoto atmosferico riduce la necessit\u00e0 di fertilizzante contenente azoto e migliora la fertilit\u00e0 del suolo.\nPer svilupparsi bene, le arachidi hanno bisogno di un clima caldo durante la stagione vegetativa. Possono essere coltivati con un minimo di 350\u00a0mm di acqua, ma per ottenere le migliori rese occorrono almeno 500\u00a0mm.\nA seconda delle condizioni di coltivazione e della cultivar di arachidi, la raccolta avviene in genere da 90 a 130 giorni dopo la semina per la sottospecie \"Arachis hypogea\" ssp. \"fastigiata\" e 120-150 giorni dopo la semina per la sottospecie \"Arachis hypogea\" ssp. \"hypogaea.\"\nLe piante di arachidi hanno fioritura scalare ovvero continuano a produrre fiori durante lo sviluppo dei frutti: al fine di massimizzare la resa quindi i tempi del raccolto sono importanti. Se \u00e8 troppo presto, troppi baccelli saranno acerbi; se troppo tardi, i baccelli si staccheranno dallo stelo e rimarranno nel terreno. Per la raccolta, l'intera pianta, compresa la maggior parte delle radici, viene rimossa dal terreno.\nDopo che le arachidi si sono asciugate all'aria, vengono trebbiate , rimuovendo i baccelli di arachidi dalle radici. \u00c8 particolarmente importante che le arachidi siano asciugate correttamente e conservate in condizioni asciutte: l'umidit\u00e0 infatti favorisce la crescita di \"Aspergillus flavus\" fungo che produce sostanze tossiche e altamente cancerogene chiamate aflatossine.\nNel 2017 la produzione mondiale di arachidi \u00e8 stata di 47 milioni di tonnellate, guidata dalla Cina con il 36% del totale mondiale, seguita dall'India (20%). Altri produttori significativi sono stati gli Stati Uniti, la Nigeria, il Myanmar e il Sudan. I principali esportatori nel 2017 sono stati l'India con 601.849 tonnellate, che rappresentano il 32% delle esportazioni totali mondiali (1,9 milioni di tonnellate) e gli Stati Uniti con il 16% delle esportazioni totali."}
{"id": "698026", "revid": "838137", "url": "https://it.wikipedia.org/wiki?curid=698026", "title": "Kloko\u010dov", "text": "Kloko\u010dov pu\u00f2 riferirsi a diversi toponimi:"}
{"id": "698028", "revid": "767487", "url": "https://it.wikipedia.org/wiki?curid=698028", "title": "Kloko\u010dov (\u017dilina)", "text": "Kloko\u010dov (in ungherese \"Klokocs\u00f3v\u00f6lgy\") \u00e8 un comune della Slovacchia facente parte del distretto di \u010cadca, nella regione di \u017dilina."}
{"id": "698030", "revid": "287204", "url": "https://it.wikipedia.org/wiki?curid=698030", "title": "Klokocov", "text": ""}
{"id": "698031", "revid": "167951", "url": "https://it.wikipedia.org/wiki?curid=698031", "title": "Claude Rains", "text": "\u00c8 conosciuto per le sue interpretazioni del capitano Louis Renault in \"Casablanca\" (1942), del nazista Alexander Sebastian in \"Notorious\" (1946), del professor Challenger in \"Mondo perduto\" (1960) e del consulente politico militare dei britannici Mr. Dryden in \"Lawrence d'Arabia\" (1962).\nBiografia.\nNato con il nome di battesimo di William Claude Rains a Camberwell, Londra, crebbe, secondo le memorie di sua figlia, \"con un forte accento londinese e un certo impedimento nel parlare\". Tuttavia il suo talento per la recitazione venne scoperto e apprezzato da sir Herbert Beerbohm Tree, fondatore della Royal Academy of Dramatic Art, che diede a Rains lezioni di dizione per aiutarlo a vincere le sue difficolt\u00e0 nel dialogo. In seguito lo stesso Rains insegn\u00f2 come docente nella stessa scuola di recitazione, insieme a John Gielgud e Laurence Olivier.\nRains prest\u00f2 servizio militare durante la prima guerra mondiale e rest\u00f2 coinvolto in un attacco condotto con il gas, a causa del quale rest\u00f2 parzialmente cieco a un occhio per il resto della sua vita, riuscendo tuttavia a ottenere il grado di capitano. Dopo essersi fatto un certo nome in teatro, dopo la guerra cerc\u00f2 di debuttare sul grande schermo, ma i suoi primi provini cinematografici si rivelarono un disastro. Durante uno di questi provini il noto regista James Whale lo sent\u00ec parlare e, colpito dalla sua voce, lo ingaggi\u00f2 per interpretare la sua pellicola \"L'uomo invisibile\" (1933).\nDopo il successo del film, la Universal Studios cerc\u00f2 di scritturare Rains come protagonista di altre pellicole horror, ma l'attore si svincol\u00f2 da questo stereotipo per interpretare una pi\u00f9 vasta gamma di ruoli, dal principe Giovanni Senza Terra nell'avventuroso \"La leggenda di Robin Hood\" (1938), a Joseph Harrison Paine, senatore corrotto nella commedia \"Mr. Smith va a Washington\" (1939), che gli valse una candidatura al Premio Oscar come miglior attore non protagonista, fino alla sua celebre interpretazione del capitano di polizia Renault in \"Casablanca\" (1942).\nNegli anni cinquanta e sessanta, pur essendo meno presente sugli schermi, continu\u00f2 a prendere parte a produzioni importanti come \"Lawrence d'Arabia\" (1962) e \"La pi\u00f9 grande storia mai raccontata\" (1965). Grazie alla sua voce, venne chiamato dalla Capitol Records per registrare le storie della Bibbia per i bambini.\nVita privata.\nRains divenne cittadino statunitense nel 1936. \u00c8 stato sposato sei volte, con l'attrice Isabel Jeans (dal 1913 al 1915), con Marie Hemingway (1920), con Beatriz Thomas (dal 1924 al 1935), con Frances Propper (dal 1935 al 1956), con la pianista Agi Jambor (dal 1959 al 1960) e con Rosemary Clark Schrode (dal 1960 fino alla morte di lei nel 1964).\nNel 1941, durante il matrimonio con Frances Propper, acquist\u00f2 una fattoria di 360 acri in Pennsylvania, alla quale dedic\u00f2 il suo tempo tra un film e l'altro. Con la fine del matrimonio l'attore decise di vendere la fattoria per trasferirsi nel New Hampshire, dove mor\u00ec nel 1967 a causa di un'emorragia addominale.\nNel 2008 venne pubblicata negli Stati Uniti la sua biografia, scritta da David J. Skal e dall'unica figlia dell'attore, Jessica (nata il 24 gennaio 1938), avuta dalla quinta moglie Frances Propper."}
{"id": "698032", "revid": "899609", "url": "https://it.wikipedia.org/wiki?curid=698032", "title": "Polsat", "text": "Polsat \u00e8 il primo canale televisivo privato polacco fondato il 5 dicembre 1992 da Zygmunt Solorz-\u017bak. Inizi\u00f2 ad emettere il proprio segnale dai Paesi Bassi, oggi offre una vasta offerta di programmi nel suo bouquet satellitare Polsat Cyfrowy.\nOggi il canale Polsat ha uno share di circa il 10\u201312% per tutto l'anno.\nLe trasmissioni televisive principalmente proprie produzioni e adattamenti (programma di notizie, serie TV, talk show, reality show).\nCanali di Gruppo Polsat.\nI suoi canali di propriet\u00e0 sono:"}
{"id": "698034", "revid": "1684799", "url": "https://it.wikipedia.org/wiki?curid=698034", "title": "Doom (disambigua)", "text": ""}
{"id": "698036", "revid": "287204", "url": "https://it.wikipedia.org/wiki?curid=698036", "title": "Distretto di Cadca", "text": ""}
{"id": "698037", "revid": "1305772", "url": "https://it.wikipedia.org/wiki?curid=698037", "title": "Frigido", "text": ""}
{"id": "698039", "revid": "1543377", "url": "https://it.wikipedia.org/wiki?curid=698039", "title": "Satrico", "text": "Satrico (in latino: \"Satricum\") \u00e8 stata un'antica citt\u00e0 del \"Latium vetus\", situata in frazione Le Ferriere nel comune di Latina, fondata dai Latini e abitata poi da Etruschi e Volsci.\nStoria.\nSecondo la mitologia romana Satrico fu tra le 18 citt\u00e0 latine fondate da Silvio, figlio di Enea. Stando ai ritrovamenti archeologici un primo insediamento, composto perlopi\u00f9 da capanne, fu effettivamente realizzato dai Latini gi\u00e0 tra il X e il IX secolo a.C. ma la citt\u00e0 vera e propria inizi\u00f2 a svilupparsi a partire dal VII-VI secolo a.C. sotto il dominio etrusco, periodo a cui sono ricondotte le prime abitazioni con fondazioni in tufo. Le abitazioni furono distrutte e ricostruite in dimensioni maggiori tra il 550 e il 530 a.C., in concomitanza con il secondo tempio.\nDurante il secondo consolato di Tito Larcio nel 498 a.C. Satricum \u00e8 annoverata tra le 29 citt\u00e0 che si allearono per ristabilire sul trono di Roma Tarquinio il Superbo. La lega etrusca fu poi sconfitta dai Romani durante la battaglia del lago Regillo.\nNel 489 a.C. fu saccheggiata dai Volsci guidati da Gneo Marcio Coriolano ed \u00e8 a questo periodo che risale un primo abbandono dell'acropoli. La citt\u00e0 fu verosimilmente ricostruita e tra il 393 e il 390 a.C. si ribell\u00f2 ai Romani insieme a Velitrae. Nel 386 a.C. le forze romane guidate da Marco Furio Camillo e dirette contro Anzio si scontrarono contro Volsci, Latini ed Ernici nelle campagne intorno a Satrico; nello scontro i Romani ebbero la meglio ma l'esercito volsco si ritir\u00f2 dentro le mura della citt\u00e0 approfittando di un temporale. \u00c8 a questo conflitto che risale l'episodio leggendario di Furio Camillo che lanciando il vessillo romano oltre le schiere nemiche spron\u00f2 i Romani al combattimento.\nL'anno successivo il Senato decise di costituire una colonia romana a Satrico, inviando l\u00ec 2000 cittadini cui vennero assegnati due iugeri e mezzo di terra. La colonia fu per\u00f2 attaccata nel 384 a.C. dai Volsci e dai Prenestini, che riconquistarono la citt\u00e0. Ancora una volta Roma si affid\u00f2 al comando di Furio Camillo, che riport\u00f2 una sofferta vittoria sui Volsci.\nNel 377 a.C. Roma dovette far fronte nuovamente alla minaccia dei Volsci, cui questa volta si erano uniti i Latini. Organizzata la leva, l'esercito fu diviso in tre parti: una a difesa della citt\u00e0, una a difesa della campagna romana, e il grosso fu inviato a combattere i nemici, agli ordini di Lucio Emilio e Publio Valerio. Lo scontro campale si svolse nei pressi di Satrico e fu favorevole ai Romani, nonostante la forte resistenza dei Latini, che dai Romani avevano adottato le tecniche di battaglia. Mentre i Volsci si ritirarono ad Anzio, dove trattarono la resa, consegnando la citt\u00e0 e le sue campagne ai Romani, i Latini, volendo continuare il conflitto contro i romani e perci\u00f2 furiosi per la defezione degli alleati, diedero fuoco a Satrico che fu distrutta; in quest'occasione si salv\u00f2 solo il tempio di Mater Matuta.\nNel 349 a.C. Satrico fu nuovamente ricostruita dai Volsci di Anzio, che vi fondarono una colonia. Tre anni dopo la citt\u00e0 era stata completamente ricostruita. Ma Roma, temendo la rinascita della potenza volsca, mosse guerra contro la citt\u00e0, sconfiggendo ancora una volta i Volsci; Satrico fu data nuovamente alla fiamme, e ancora una volta solo il tempio di Mater Matuta fu risparmiato.\nPlinio il Vecchio, vissuto nel I secolo, la ricorder\u00e0 tra le citt\u00e0 latine scomparse.\nAntonio Nibby localizz\u00f2 il sito di Satricum in quella che era diventato il \"Casale di Conca\", all'interno dell'omonima e vasta tenuta, che almeno dal 1713 era di propriet\u00e0 del Sant'Offizio di Roma. Nel resoconto delle sue esplorazioni sul campo effettuate all'inizio del XIX secolo, Nibby annota che in prossimit\u00e0 del Casale c'erano delle ferriere \"mosse\" dal fiume Astura, da cui il nome dell'odierna localit\u00e0 delle Le Ferriere.\nNel 1873, in seguito alla legge che prevedeva l'alienazione delle propriet\u00e0 ecclesiastiche, la tenuta di Casale fu venduta al Conte Achille Gori Mazzoleni. Nel 1918 la tenuta pass\u00f2 al Duca Leone Caetani e pochi anni dopo, da questi, alla famiglia Dominici.\nNel 1902 in un edificio di Le Ferriere fu uccisa Maria Goretti, che in seguito fu dichiarata Martire e Santa dalla Chiesa Cattolica.\nLa famiglia Dominici si vide espropriata di gran parte di questi terreni nei primi anni '30, dall'Opera Nazionale Combattenti, in virt\u00f9 della legge sulle bonifiche.\nLocalizzazione.\nIl sito, localizzato nel 1825 dallo studioso Antonio Nibby e poi scoperto dai primi rilievi condotti da H. Graillot nel 1885, si trova a circa 9 chilometri dal mare, lungo il corso del fiume Astura, e occupa una serie di rilievi sulla destra dell'asta fluviale fra il territorio di Latina e Nettuno.\nSatrico si venne a trovare ai margine meridionale del Latium vetus, in un luogo frequentato per una sua connotazione religiosa, al crocevia della direttrici di comunicazione tra i territori degli Etruschi e le citt\u00e0 greche della Campania. e quella tra Preneste ed Anzio.\nSito archeologico.\nLe prime indagini sono del 1885, ma per i primi scavi sistematici occorre aspettare il 1896; molti reperti di questa campagna furono acquistati nel 1903 dal Museo nazionale etrusco di Villa Giulia. Altri sondaggi furono realizzati nel 1910, 1934 e 1958. La \"riscoperta\" del sito \u00e8 incominciata con nuove campagne di scavo sistematiche e scientifiche a partire dal 1974, con il determinante contributo dell'Istituto Olandese, ed \u00e8 ancora in corso. Nell'estate del 2019 \u00e8 stata data notizia del ritrovamento dei resti di una villa romana e di tre scheletri umani.\nL'area abitativa \u00e8 concentrata sulla cosiddetta acropoli, ampia circa 4 ettari e protetta da ripide scarpate, e sul pianoro che si estende a ovest di quest'ultima, di circa 40 ettari di superficie. Il pianoro \u00e8 naturalmente protetto su tre lati; sul quarto, a occidente, venne realizzato un aggere in epoca arcaica; l'aggere \u00e8 stato poi esteso anche sul versante settentrionale e meridionale della citt\u00e0. Le evidenze archeologiche hanno dimostrato che il sito rimase un insediamento abitato almeno fino al III secolo a.C., dopo di che venne a decadere, assumendo carattere prettamente agricolo.\nGli scavi archeologici hanno riportato alla luce un santuario attribuito alla Mater Matuta grazie al ritrovamento di una stele di epoca tardo repubblicana, resti di ville (tra queste la cosiddetta \"Casa A\" che presenta notevoli somiglianze con i palazzi etruschi di Acquarossa), case e capanne, una necropoli \"laziale\" a nord ovest, con la tomba pi\u00f9 antica databile alle fasi finali del periodo laziale II A, e una necropoli volsca a sud ovest dell'acropoli, con oltre 200 tombe a fossa riferibile al periodo tra il V e il IV secolo a.C. accompagnata da una gran quantit\u00e0 di reperti di produzione greca, etrusca e italica; tre depositi votivi di notevole importanza storica per quanto ritrovatovi, reperti con iscrizioni in etrusco e in latino arcaico, tra cui la nota epigrafe, il cosiddetto Lapis Satricanus, databile tra il 525 e il 500 a.C.\nTempio di Mater Matuta.\nNella mitologia romana, Mater Matuta (in italiano: \"Madre Propizia\") era la dea del Mattino o dell'Aurora e quindi protettrice della nascita degli uomini e delle cose.\nIl luogo dove sorgeva il santuario di Satricum, dedicato dai latini e dai romani a Mater Matuta, presenta una continuit\u00e0 di frequentazione per scopi religiosi che si estende dall'VIII secolo a.C. almeno fino al I secolo a.C., periodo al quale \u00e8 stata datata una dedica riferita al tempio fatta dai duumviri di Anzio; successivamente il tempio fu abbandonato.\nSulla base dei reperti ritrovati \u00e8 stato possibile individuare 4 diverse fasi.\nAll'incirca dal 750 a.C. al 650 a.C., sul sito si trovava una capanna, il cui carattere religioso \u00e8 documentato dalla presenza del \"Mundus\", un buco profondo di carattere religioso. \nAll'incirca dal 650 a.C. al 550 a.C., la funzione religiosa \u00e8 attestata da un sacello, cui afferiva una stipe votiva, di grande valore storico-archeologico per i reperti ritrovativi. Non \u00e8 certo se il tempietto fosse ad una o due stanze. Di questo piccolo santuario, anche detto \"Tempio 0\", di cui restano le fondamenta a pianta rettangolare, \u00e8 possibile conoscere l'aspetto, grazie a un modellino fittile.\nA pianta rettangolare, di pi\u00f9 rilevanti dimensioni rispetto al sacello (17 x 27 metri), era diviso in due ambienti, secondo lo schema tipico dei templi coevi Etruschi e Romani, che si ritrova anche nel tetto, costruito con travi di legno e coppi di terracotta ed antefisse. Come i templi italici, mancava di colonne nella parte posteriore, ma diversamente da questi non sorgeva su un piedistallo. Particolare la presenza di decorazioni tratte dalla mitologia greca (Perseo e Medusa), tra i pi\u00f9 antichi esempi tra i siti archeologici in Italia. Questo tempio avrebbe avuto vita breve, dal 550 a.C. al 480 a.C. .\nQuesto era pi\u00f9 grande del primo tempio, 21 x 34 metri, un orientamento diverso, un podio pi\u00f9 elevato e colonne su tutti e quattro i lati. Lo studio delle terrecotte riferibili a questo tempio ha permesso di determinare che il tetto era ornato da una Gigantomachia, e da raffigurazioni di Giunone e Dionisio, e di Zeus ed Era. Inoltre il tempio era decorato da antefisse che riprendevano le figure tipiche italiche, come Arpie, Tifoni e Sileni.\nNecropoli.\nUna necropoli volsca \u00e8 stata ritrovata nel 1981 a sud ovest dell'acropoli,; questa presentava oltre 200 tombe a fossa riferibile al periodo tra il V e il IV secolo a.C., accompagnata da una gran quantit\u00e0 di reperti di produzione greca, etrusca e italica. Le fosse erano tombe ad inumazione, accompagnate da corredo funebre, principalmente vasellame.\nQui nel 1983 \u00e8 stata ritrovata una accetta miniaturistica con inciso un breve testo in lingua volsca, ancora incerto nella traduzione, datata alla prima met\u00e0 del V secolo, ora esposta al Museo archeologico di Cassino. Il reperto \u00e8 importante perch\u00e9 dimostra l'esistenza di una lingua volsca distinta da quella latina.\nUna necropoli \"laziale\" \u00e8 stata scoperta durante i primi scavi di fine XIX secolo a nord ovest dell'acropoli, con la tomba pi\u00f9 antica databile alle fasi finali del periodo laziale II A; Le tombe erano del tipo a camera, fossa e pozzetto, e presentavano corredi di vario genere, tra i quali vasi di tipo corinzio, scudi e punte di lancia, ed anche una protesi dentaria d'oro.\nAggere.\n\u00c8 stato ricostruito il tracciato dell'aggere che difendeva la citt\u00e0 sui tre lati rivolti a nord, ovest e sud, mentre il lato orientale era naturalmente protetto dalla rupe e dal fiume Astura. Questo doveva poi essere protetto anche da un fossato, del quale sono state ritrovate le tracce nel lato occidentale. Tra l'aggere e il fossato era stato posto un muro di rinforzo. La struttura difensiva cos\u00ec realizzata doveva raggiungere i 5-6 metri di altezza. Un ulteriore sistema difensivo proteggeva l'acropoli nel suo lato meridionale.\nStipi votive dell'acropoli.\nSull'acropoli sono state ritrovate tre stipi votive, deposito di oggetti sacri che complessivamente considerati coprono un periodo che va dall'VIII al II secolo a.C.., importanti, sia per la numerosit\u00e0 dei reperti ritrovati, che per il valore storico, in quanto hanno permesso di dare riferimenti temporali alle varie fasi abitative della citt\u00e0. Si tratta di uno dei ritrovamenti tra i pi\u00f9 ricchi d'Italia per quanto riguarda i reperti del VII secolo a.C., escludendo quelle di origine greca. Tra gli oggetti ritrovati, ariballi, kotylai (un particolare tipo di coppa) e oinochoi del tipo corinzio arcaico, un vaso di bucchero etrusco, con una dedica a un personaggio di Caere e figurine di lamina ritagliata, di produzione latina.\nScoperta all'interno del primo tempio, conteneva reperti riferibili ad un periodo tra l'VIII e il VI secolo a.C., di origine italica ed etrusca.\nScoperta recentemente durante gli scavi condotti dall'Universit\u00e0 Olandese in prossimit\u00e0 del tempio di Mater Matuta, conteneva oltre 2.000 reperti.\nScoperta durante gli scavi ottocenteschi, in origine era una grande cisterna, utilizzata a partire dal III secolo a.C., come stipe votiva. Molti di questi reperti sono esposti nel Museo di Villa Giulia.\nCritica storica.\nL'esame congiunto e coordinato delle fonti scritte e materiali relative al sito di Satricum, porta gli studiosi a individuare quattro diversi periodi; durante il pi\u00f9 antico, databile tra il X e il IX secolo a.C., il sito era occupato da una popolazione di origine latina, mentre al successivo, tra il VII e VI secolo a.C., quando si ha la vera e propria formazione di un nucleo cittadino, \u00e8 ascrivibile all'influenza etrusca.\nDal V al IV secolo a.C. Satrico fu un importante centro volsco, mentre il successivo periodo, che porter\u00e0 alla sua scomparsa, \u00e8 ascrivibile al governo romano sulla citt\u00e0 e sul territorio circostante."}
{"id": "698041", "revid": "181699", "url": "https://it.wikipedia.org/wiki?curid=698041", "title": "Javorn\u00edky", "text": "Gli Javorn\u00edky sono una catena montuosa dei Carpazi Occidentali, che forma parte del confine tra la Repubblica Ceca e la Slovacchia. La cima pi\u00f9 alta \u00e8 Ve\u013ek\u00fd Javorn\u00edk, che si trova a 1.071 metri di altezza. La catena divide le valli dei fiumi Be\u010dva e Oder da quelli del fiume Turiec."}
{"id": "698043", "revid": "380654", "url": "https://it.wikipedia.org/wiki?curid=698043", "title": "The Alliance", "text": ""}
{"id": "698045", "revid": "10431", "url": "https://it.wikipedia.org/wiki?curid=698045", "title": "Pometia", "text": ""}
{"id": "698047", "revid": "287204", "url": "https://it.wikipedia.org/wiki?curid=698047", "title": "Edith Piaf", "text": ""}
{"id": "698050", "revid": "196390", "url": "https://it.wikipedia.org/wiki?curid=698050", "title": "Politburo del Comitato Centrale del PCC", "text": ""}
{"id": "698051", "revid": "834", "url": "https://it.wikipedia.org/wiki?curid=698051", "title": "Il presagio 4", "text": ""}
{"id": "698052", "revid": "125279952", "url": "https://it.wikipedia.org/wiki?curid=698052", "title": "Suessa Pometia", "text": "Suessa Pometia (in greco antico \"\u03a3\u03bf\u03cd\u03b5\u03c3\u03c3\u03b1 \u03a0\u03c9\u03bc\u03b5\u03bd\u03c4\u03b9\u03ac\u03bd\u03b7\") fu una citt\u00e0 del \"Latium vetus\", la cui collocazione \u00e8 ancora incerta.\nStoria.\n\"Suessa Pometia\" o \"Pometia\" \u00e8 citata da numerosi autori antichi , ma rimane priva di precisa localizzazione: probabile tra le moderne Aprilia e citt\u00e0 di Pomezia, fondate entrambi negli anni trenta del XX secolo, quest'ultima ne riprende infatti solo il nome.\nVirgilio la cita tra le colonie di Alba Longa, nel qual caso la si dovrebbe annoverare tra le citt\u00e0 latine, come anche per Diodoro.Tito Livio e Strabone invece attestano che era volsca. \nA Suessa nel 578 a.C. si ritirarono in esilio i due figli di Anco Marzio, che avevano assoldato i sicari di Tarquinio Prisco, dopo che Servio Tullio era salito al trono con il favore del popolo. Suessa fu poi conquistata da parte del re di Roma Tarquinio il Superbo, e questo episodio segn\u00f2 l'inizio di oltre due secoli di scontri.\nSuessa Pometia doveva essere una citt\u00e0 ricca, se Tarquinio pot\u00e9 iniziare i lavori di costruzione del tempio di Giove Ottimo Massimo al Campidoglio, grazie al bottino raccolto dai Romani a seguito della sua conquista.\nIn seguito la citt\u00e0 si consegn\u00f2 agli Aurunci e quindi nel 502 a.C. fu nuovamente presa dai Romani guidati dal console Spurio Cassio Vecellino, che la distrussero e ridussero gli abitanti in schiavit\u00f9.\nNonostante questa sconfitta, la citt\u00e0 riappare nel 495 a.C. in mano dei Volsci, che, temendo la reazione di Roma, lasci\u00f2 a questa 300 figli di nobili come ostaggi a garanzia della nuova tregua: ma i Romani, non fidandosi pi\u00f9 dei Volsci, guidati da Publio Servilio Prisco Strutto, ebbero la meglio, distruggendo ancora Suessa , di cui non si ha pi\u00f9 notizia nelle cronache successive.\nLe successive vicende sono ignote; la citt\u00e0 scomparve senza lasciare traccia.\nRiguardo Suessa, Plinio il Vecchio racconta che in essa i romani vi deportarono una neonata di nome Valeria, perch\u00e9 nata con i denti, fatto questo considerato di malagurio per la citt\u00e0 di nascita della bambina.\nLocalizzazione.\nLa localizzazione di \"Suessa Pometia\" \u00e8 ancora ignota, anche se \u00e8 stata avanzata l'ipotesi (1968 da P. Brandizzi Vitucci, 1972 da F. Melis e S. Qulici Gigli) che corrispondesse all'area archeologica di Caprifico di Torrecchia, oggi nel territorio di Cisterna di Latina."}
{"id": "698069", "revid": "729019", "url": "https://it.wikipedia.org/wiki?curid=698069", "title": "Geso", "text": "Il geso (dal latino \"gaesum\") \u00e8 un'antica asta pesante da lancio, simile al giavellotto.\nIl geso era un giavellotto pesante celtico, dal quale prese il nome la caratteristica casta guerriera dei \"gaesati\" (letteralmente \u201cportatori di gaesum\u201d). Durante il III secolo il geso fu un'arma molto popolare nell'Europa Centro-Occidentale, e venne utilizzata dalle popolazioni della Penisola Iberica, dai Galli, dai Celti, dai Britanni e dai Reti. Poi entr\u00f2 nell'armamentario dell'esercito romano, dove era anche conosciuto col nome di \"soliferrum\".\n\u00c8 formato da una sottile barra di ferro dolce, lunga da un metro e quaranta ai due metri; il lancio dei \"gaesa\" avveniva durante l'assalto, prima del combattimento corpo a corpo."}
{"id": "698075", "revid": "228587", "url": "https://it.wikipedia.org/wiki?curid=698075", "title": "Cesare Bartolena", "text": "Biografia.\nNato a Livorno da Francesco e Luisa Massai, si dedica alla pittura dall'et\u00e0 di 9 anni grazie allo zio pittore Giovanni Bartolena e di seguito presso l'Accademia di belle arti di Firenze sotto la direzione del maestro Enrico Pollastrini. \nNel 1848 parte come volontario per la Prima guerra d'indipendenza italiana, dove trova altri artisti patrioti come Vito D'Ancona, Serafino De Tivoli e Silvestro Lega; di ritorno dall'impegno bellico, riprende l'attivit\u00e0 pittorica focalizzandosi sulla ritrattistica. \nDal 1855 frequenta il Caff\u00e8 Michelangiolo di Firenze, ritrovo abituale degli artisti del movimento macchiaiolo, dove in particolare stringe amicizia con il concittadino Giovanni Fattori, futuro maestro del nipote Giovanni Bartolena.\nNel 1858 posa per il collega Michele Gordigiani nel \"Ritratto di Cesare Bartolena\", oggi esposto al Museo Civico Giovanni Fattori di Villa Mimbelli a Livorno, mentre nel 1859 partecipa con un\u2019opera non identificata, che ottiene il secondo premio, al Concorso Ricasoli per dipinti a soggetto risorgimentale (vinto da Fattori con \"Il campo italiano dopo la battaglia di Magenta\").\nIn questo periodo lavora molto su commissione, in particolare per la Casa Reale nelle persone di Re Umberto I (\"Una sezione d'artiglieria\") e del duca d'Aosta.\nNel 1870 partecipa all\u2019esposizione di Arti Belle di Parma con il dipinto \"Il ritorno dal reggimento\".\nNel 1872 \u00e8 all'Esposizione dell'Accademia di Brera con il soggetto storico \"La partenza dei volontari livornesi per la guerra di Sicilia\" commissionato da un comitato cittadino guidato da Enrico Chiellini, uomo che contribuisce enormemente alla crescita culturale e politica della citt\u00e0 con la creazione di una raccolta archeologica e numismatica ancora oggi disponibile.\nIn questo periodo si dedica con vigore all'attivit\u00e0 di fotografo, gestendo con il fratello Adolfo in Via Vittorio Emanuele la societ\u00e0 \"Fratelli Bartolena fotografi di S.M.\" che nel 1872 rileva lo studio livornese dell'amico Alphonse Bernoud: diversi esemplari sono conservati presso le Raccolte Grafiche e Fotografiche del Castello Sforzesco di Milano.\nDal 1876 \u00e8 membro della \"Commissione conservatrice dei monumenti ed oggetti d\u2019arte e d\u2019antichit\u00e0 per la Provincia di Livorno\" e dal 1877 della \"Commissione per valutare gli oggetti di belle arte donati alla Pinacoteca civica\".\nNel 1881 partecipa all'Esposizione Nazionale di Belle Arti di Milano con \"Bersaglieri accampati\".\nNel 1884 espone alla Societ\u00e0 d'Incoraggiamento di Firenze \"Campo militare e Avanguardia\", nel 1886 all'esposizione di Belle Arti di Milano con \"Morte di Cosimo Del Fante nella campagna di Russia\", che ottiene un discreto successo e nel 1890 a Torino con \"Avantreni d'artiglieria alle manovre a fuoco\".\nNel 1898 partecipa all'Esposizione Generale di Torino con \"Attacco di una cascina\", mentre nel 1900 al concorso Alinari con \"Madonna dei fiori\".\nMuore in povert\u00e0 nella sua casa di via Sproni a Livorno il 14 maggio 1903.\nStile.\nLo stile di Bartolena, artista molto popolare in epoca risorgimentale per i soggetti bellici e militari dei suoi dipinti, \u00e8 basato su princ\u00ecpi di derivazione accademica fondati su disegni di estrema accuratezza e precisione, con pennellate minute che si soffermano sui dettagli e applicati a tutti i quadri di grande formato. \nBartolena conferisce alle sue figure la perfezione tipica dell'immagine fotografica, dovuta soprattutto alla padronanza della fotografia dettata dalla sua attivit\u00e0.\nEvidente l'influenza dell'amico Giovanni Fattori e di conseguenza della corrente macchiaiola, rilevabile in particolare negli studi e nei bozzetti, quindi nella produzione di piccole dimensioni essenzialmente basata sulla pittura di paese.\nIl soggetto storico \"La partenza dei volontari livornesi per la guerra di Sicilia\" rappresenta il quadro maggiormente apprezzato dai suoi contemporanei, assumendo il valore di documento risorgimentale riconosciuto come simbolo patriottico della Spedizione dei Mille.\nIn quest'opera si ritrovano gli elementi costitutivi della maggior parte della sua produzione a soggetto militare, quindi una concezione descrittiva della scena, un uso parsimonioso del colore e la prevalenza delle tinte fredde.\nOpere principali.\nDa includere i dipinti \"San Raffaele Arcangelo\" e \"Madonna della Consolazione\", conservati presso la Chiesa del Soccorso di Livorno."}
{"id": "698089", "revid": "196390", "url": "https://it.wikipedia.org/wiki?curid=698089", "title": "Politburo del Comitato Centrale del Partito Comunista Cinese", "text": ""}
{"id": "698092", "revid": "34119", "url": "https://it.wikipedia.org/wiki?curid=698092", "title": "Fta", "text": ""}
{"id": "698094", "revid": "132266", "url": "https://it.wikipedia.org/wiki?curid=698094", "title": "Sciamatura (ape)", "text": "La sciamatura \u00e8 il modo in cui si riproducono le famiglie di api (considerate come un superorganismo non essendo i singoli individui in grado di sopravvivere da soli).\nLa sciamatura si verifica solo quando la famiglia \u00e8 florida ed \u00e8 in grado di superare le dure prove della ricostruzione, in quanto pu\u00f2 asportare fino ai tre quarti della popolazione totale. L\u2019esodo non avviene all\u2019improvviso, l\u2019alveare che si prepara a sciamare presenta un movimento insolito davanti all'ingresso dell'arnia. Alcuni giorni prima, la regina si muove agitata emettendo un suono particolare e le api che la seguiranno emettono anch\u2019esse un ronzio che fa eco all\u2019inno regale. \nLo sciame \u00e8 formato per la maggior parte da individui di et\u00e0 compresa tra i 12 e i 18 giorni, in quanto in questa fase le operaie hanno le ghiandole ceripare completamente sviluppate e sono quindi in grado di avviare la realizzazione di nuovi favi. Le api operaie invece rallentano la loro attivit\u00e0 di raccolta sui fiori, alcune sostano davanti all'ingresso mentre altre si riuniscono in grappoli cos\u00ec evidenti da formare la cosiddetta \u201cbarba\u201d, mentre i fuchi entrano ed escono dall'alveare senza una meta. Questi comportamenti sono tipici della \u201cfebbre della sciamatura\u201d. \nTale fenomeno si verifica circa due giorni prima della sciamatura stessa in quanto le api bottinatrici diminuiscono il loro lavoro di raccolta ed entrano in azione alcuni gruppi di api esploratrici, in cerca di un possibile luogo dove poter collocare il futuro sciame, che verr\u00e0 comunicato attraverso il linguaggio della \u201cdanza delle api\u201d.\nLa sciamatura avviene normalmente nelle ore centrali di una giornata di sole con temperatura calda.\nFattori che condizionano la sciamatura.\nLa sciamatura \u00e8 una caratteristica ereditaria delle diverse razze d\u2019api, ma ci sono dei fattori interni ed esterni alla colonia che condizionano la sciamatura stessa\nI fattori interni sono:\nI fattori esterni sono:\nL\u2019apicoltore pu\u00f2 tentare di ridurre le possibilit\u00e0 di sciamatura tramite il pareggiamento della famiglia forte con una debole, l\u2019inserimento del melario, l\u2019eliminazione della covata di fuchi e l\u2019eliminazione ogni 4-6 giorni di tutti i cupolini reali.\nFormazione di una nuova colonia.\nLa nuova colonia si forma quando l'ape regina lascia la famiglia d'origine con un nutrito numero di api operaie. Tale sciame \u00e8 detto primario ed \u00e8 formato dalla vecchia regina. Nel frattempo, nella famiglia d'origine si \u00e8 provveduto a far sviluppare una o pi\u00f9 nuove regine in modo che siano pronte per la sostituzione immediata di quella che lascer\u00e0 l'alveare.\nL'eventualit\u00e0 che esistano pi\u00f9 regine rappresenta una situazione eccezionale che sfocerebbe in un disordine non accettabile. Qualora vi siano pi\u00f9 nuove regine nella famiglia rimasta \u00e8 possibile una nuova sciamatura detta secondaria che potrebbe essere seguita da una molto pi\u00f9 rara sciamatura terziaria, cosa che indebolirebbe oltre misura la famiglia d'origine. Pi\u00f9 spesso una delle nuove regine cercher\u00e0 di accoppiarsi effettuando un volo nuziale e una volta fecondata prender\u00e0 il sopravvento cercando semplicemente di eliminare le altre, a quel punto con la collaborazione delle operaie. Gli sciami secondari e terziari, formati quindi da regine vergini, sono di dimensioni ridotte rispetto allo sciame primario.\nDi solito, quando la nuova regina sta nascendo o \u00e8 appena nata, lo sciame esce dall'arnia e si mette su di un ramo nei pressi dell'apiario. Le api esploratrici cominciano la ricerca di un luogo (un albero cavo, tra le rocce o altro) idoneo alla costituzione della nuova colonia. Una volta trovato, vanno a chiamare lo sciame che le aspetta. Quindi, lo sciame parte e tutte le api, compresa la regina, emanano un feromone chiamato di Nasonov, che serve per tenerle unite, cosicch\u00e9 se alcune si perdono possono ritrovare le compagne seguendo questa scia \u201codorosa\u201d. Di solito se ne stanno in attesa, appese a grappolo, per 24/48 ore, senza dare segni di agitazione. Viene formata una nuova colonia nel nuovo nido e di solito quando c'\u00e8 una regina vecchia, dopo un paio di cicli di covata viene sostituita in quanto esausta.\nNel caso di sciami secondari, la regina \u00e8 vergine e quando uscir\u00e0 dal nuovo nido per accoppiarsi, qualora venisse uccisa da un calabrone, una rondine o altro, la famiglia che la aspetta andr\u00e0 incontro alla sua rapida estinzione, in quanto nel nuovo nido non vi \u00e8 neppure un uovo per poterne allevare un'altra. Per questo motivo lo sciame primario \u00e8 sempre il pi\u00f9 grande in quanto ha la garanzia di una regina che si \u00e8 gi\u00e0 accoppiata. Tutte le api che compongono lo sciame quando escono dall'alveare, si sono completamente riempite di miele per avere nutrimento nel caso si tardi a trovare un nuovo nido e comunque per poter cominciare subito a costruire cera, per ogni 100 grammi di cera hanno bisogno di un chilo di miele. Difficilmente le api di uno sciame pungono, proprio perch\u00e9 sono talmente piene di miele che non riescono a inarcare l'addome per fare fuoriuscire il pungiglione.\nLa sciamatura \u00e8 un fenomeno prevalentemente primaverile, che dura usualmente due o tre settimane, dipendenti dalle condizioni locali. Occasionalmente possono per\u00f2 verificarsi sciamature fuori periodo, in stagione inoltrata, di solito causate da problemi sanitari. Rare invece le sciamature autunnali ed invernali quasi sempre costituite dall'integrale abbandono dell'alveare divenuto inospitale.\nRiorganizzazione della famiglia abbandonata dallo sciame.\nLa vecchia famiglia si presenta spopolata e le api rimaste iniziano subito la riorganizzazione della stessa ripulendo ed eliminando tracce di cera o sporcizie varie che possono essersi depositate nelle ore precedenti alla sciamatura, riprendono a curare regolarmente la covata e continuano le nascite delle nuove api la cui prima uscita dall'arnia avverr\u00e0 dopo una settimana. A causa della sciamatura l'alveare \u00e8 orfano. La nascita delle nuove regine non avviene contemporaneamente e questo consente lo sviluppo di pi\u00f9 sciami. Ognuno di essi sar\u00e0 guidato da una regina vergine. Dopo la nascita della nuova regina si possono verificare due diverse situazioni: la regina vergine, non riuscendo ad uccidere le sorelle principesse, si prepara ad una nuova sciamatura, oppure riesce ad essere l'unica regnante. Tuttavia la nuova regina deve farsi fecondare per poter essere accolta definitivamente dalle operaie che manifestano ancora segni di diffidenza.\nApicoltura.\nFino ad alcuni decenni fa la sciamatura era utilizzata come normale modalit\u00e0 per l'incremento del parco apistico mediante ricattura dello sciame fuoriuscito con ricollocazione all'interno di una nuova arnia dell'apiario.\nCollegamenti esterni.\n apis newsletter Luglio 2003."}
{"id": "698096", "revid": "125650400", "url": "https://it.wikipedia.org/wiki?curid=698096", "title": "Sabazio", "text": "Sabazio ( greco antico: \u03a3\u03b1\u03b2\u03ac\u03b6\u03b9\u03bf\u03c2 , \"Sabazios\" , pronuncia moderna \"Sav\u00e1zios\"; in alternativa, \"Sabadios\"\u00a0) \u00e8 il cavaliere e dio padre del cielo dei Frigi e dei Traci. Nelle lingue indoeurope , come il frigio, l' elemento \"-zios\" nel suo nome deriva da \"dyeus\", il comune precursore del latino \"deus\" (\" dio \") e del greco \"Zeus\". Sebbene i greci interpretassero Sabazio frigio \u00a0sia come Zeus che come Dioniso, \u00a0le sue rappresentazioni, anche in epoca romana , lo mostrano sempre a cavallo, come un dio cavaliere nomade, che brandisce il suo caratteristico bastone del potere.\nSabazio tracio/frigio.\nSembra probabile che i Frigi migratori abbiano portato con s\u00e9 Sabazio quando si stabilirono in Anatolia all'inizio del primo millennio a.C., e che le origini del dio siano da ricercare in Macedonia e Tracia. Si ritiene che l' antico santuario di Perperikon nell'odierna Bulgaria sia quello di Sabazios..I macedoni erano anche noti cavalieri, allevatori di cavalli e adoratori di cavalli fino al tempo di Filippo II, il cui nome significa \"amante dei cavalli\".\nUn possibile conflitto iniziale tra Sabazio ei suoi seguaci e la dea madre indigena della Frigia (Cibele) pu\u00f2 riflettersi nel breve riferimento di Omero alle imprese giovanili di Priamo, che aiut\u00f2 i Frigi nelle loro battaglie con le Amazzoni. \nUna delle creature della religione nativa era il toro lunare. I rapporti di Sabazio con la dea possono essere ipotizzati dal modo in cui il suo cavallo pone uno zoccolo sulla testa del toro, in un rilievo marmoreo romano al Boston Museum of Fine Arts. \u00a0Sebbene di data romana, l'immagine iconica sembra essere molto precedente.\nDio cavaliere.\nAltre stele del \"dio cavaliere\" si trovano al Museo Burdur, in Turchia. Sotto l'imperatore romano Gordiano III il dio a cavallo compare sulle monete coniate a Tlos, nella vicina Licia, ea Istrus, nella provincia della Bassa Mesia, tra la Tracia e il Danubio. Si pensa generalmente che il nonno del giovane imperatore provenisse da una famiglia anatolica, a causa del suo insolito cognome, Gordianus. L'iconica immagine del dio o eroe a cavallo che combatte contro il serpente ctonio, sul quale il suo cavallo calpesta, compare su colonne votive celtiche e con l'avvento del cristianesimo fu facilmente trasformata nell'immagine di San Giorgio e il drago, le cui prime raffigurazioni conosciute risalgono alla Cappadocia del X e XI secolo e alla Georgia e all'Armenia dell'XI secolo.\nIconografia, raffigurazioni ed associazioni ellenistiche.\nTra le iscrizioni romane di Nicopoli ad Istrum, Sabazio \u00e8 generalmente equiparato a Giove e menzionato insieme a Mercurio. \u00a0Allo stesso modo nei monumenti ellenistici, Sabazio \u00e8 esplicitamente (tramite iscrizioni) o implicitamente (tramite iconografia) associato a Zeus. Su una lastra di marmo di Filippopoli, Sabazio \u00e8 raffigurato come una divinit\u00e0 centrale con i capelli ricci e la barba tra diversi dei e dee. Sotto il suo piede sinistro c'\u00e8 una testa di ariete, e tiene nella mano sinistra uno scettro puntato con una mano nel gesto della benedictio latina. \u00a0Sabazio \u00e8 accompagnato da busti alla sua destra raffiguranti Luna, Pan e Mercurio, e alla sua sinistra Sol, Fortuna e Dafne. Secondo Macrobio, Liber ed Elio erano venerati presso i Traci come Sabazio; questa descrizione si adatta ad altri resoconti classici che identificano Sabazio con Dioniso. Sabazios \u00e8 anche associato a numerosi reperti archeologici raffiguranti una mano destra in bronzo nel gesto della benedictio latina. La mano sembra avere un significato rituale e potrebbe essere stata apposta su uno scettro (come quello portato da Sabazio sulla lastra di Filippopoli). Sebbene ci siano molte varianti, la mano di Sabazio \u00e8 tipicamente raffigurata con una pigna sul pollice e con un serpente o una coppia di serpenti che circondano il polso e sormontano l'anulare piegato e il mignolo. Ulteriori simboli occasionalmente inclusi nelle mani di Sabazios includono un fulmine sull'indice e sul medio, una tartaruga e una lucertola sul dorso della mano, un'aquila, un ariete, un ramo senza foglie, il tirso e l'Eroe a cavallo. \nI riti estatici orientali praticati in gran parte dalle donne ad Atene furono messi insieme per scopi retorici da Demostene per indebolire il suo avversario Eschine per aver partecipato alle associazioni di culto di sua madre:Quando hai raggiunto l'et\u00e0 adulta hai aiutato tua madre nelle sue iniziazioni e negli altri rituali, e hai letto ad alta voce gli scritti del culto ... Hai strofinato i serpenti dalle guance grasse e li hai oscillati sopra la tua testa, piangendo \"Euoi saboi\" e \"hues attes, attes hues\" .\nTrasformazione in \"Sabazius\".\nIl trasferimento di Sabazio nel mondo romano sembra essere stato mediato in gran parte da Pergamo. \u00a0L'approccio naturalmente sincretico della religione greca offuscava le distinzioni. Scrittori greci successivi, come Strabone nel I secolo d.C., collegarono Sabazio con Zagreo , tra i ministri frigi e gli assistenti dei sacri riti di Rea e Dioniso. \u00a0Il contemporaneo siciliano di Strabone, Diodoro Siculo , confuse Sabazio con il segreto 'secondo' Dioniso, nato da Zeus e Persefone, \u00a0una connessione che non \u00e8 confermata dalle iscrizioni sopravvissute, che sono interamente a \"Zeus Sabazio\" . Il cristiano Clemente di Alessandria era stato informato che i misteri segreti di Sabazio, come praticati presso i romani, riguardavano un serpente , una creatura ctonia estranea al dio celeste a cavallo della Frigia: \" 'Dio nel seno' \u00e8 un contrassegno dei misteri di Sabazio agli adepti\". Clemente riferisce: \"Questo \u00e8 un serpente, \u00e8 passato in seno agli iniziati\". \nMolto pi\u00f9 tardi, l'enciclopedia greca bizantina, \"Suda\" (X secolo), afferma categoricamenteSabazio... \u00e8 lo stesso di Dioniso. Ha acquisito questa forma di indirizzo dal rito a lui spettante; perch\u00e9 i barbari chiamano il grido bacchico \"sabazein\". Quindi anche alcuni Greci seguono l'esempio e chiamano il grido \"sabasmos\"; cos\u00ec Dioniso [diventa] Sabazio. Chiamavano anche \"saboi\" quei luoghi che erano stati dedicati a lui e alle sue Baccanti \u00a0... Demostene [nel discorso] \"Per conto di Ktesifonte\" [li cita]. Alcuni dicono che Saboi sia il termine per coloro che sono dedicati a Sabazios, cio\u00e8 a Dioniso, cos\u00ec come quelli [dedicati] a Bakkhos [sono] Bakkhoi. Dicono che Sabazio e Dioniso siano la stessa cosa. Cos\u00ec alcuni dicono anche che i greci chiamano i Bakkhoi Saboi. Nei siti romani, sebbene un'iscrizione murata nel muro della chiesa abbaziale di San Venanzio a Ceperana suggerisse ad un umanista rinascimentale \u00a0che fosse stata edificata sulle fondamenta di un tempio dedicato a \"Giove Sabazio\" , secondo gli studiosi moderni non un solo tempio consacrato a Sabazio, il dio cavaliere dell'aria aperta, \u00e8 stato localizzato. \u00a0Piccole mani votive, tipicamente di rame o bronzo, sono spesso associate al culto di Sabazio. Molte di queste mani hanno una piccola perforazione alla base che suggerisce che potrebbero essere state attaccate a pali di legno e portate in processione. Il simbolismo di questi oggetti non \u00e8 ben noto.\nCollegamento ebraico.\nI primi ebrei che si stabilirono a Roma furono espulsi nel 139 a.C., insieme agli astrologi caldei da Cornelio Hispalus secondo una legge che vietava la propagazione del culto \"corrottore\" di \"Giove Sabazio\", secondo l'epitome di un libro perduto di Valerio Massimo:Gneo Cornelio Hispalus, pretore peregrinus nell'anno del consolato di Marco Popilius Laenas e Lucius Calpurnius, ordin\u00f2 agli astrologi con un editto di lasciare Roma e l'Italia entro dieci giorni, poich\u00e9 per una falsa interpretazione degli astri turbavano le menti volubili e sciocche, cos\u00ec traendo profitto dalle loro bugie. Lo stesso pretore costrinse i Giudei, che tentavano di infettare l'usanza romana col culto di Giove Sabazio, a ritornare alle loro case. Con ci\u00f2 si ipotizza che i romani identificassero l'ebreo YHVH Tzevaot (\"sa-ba-oth\", \"degli eserciti\") come Giove Sabazius.\nQuesta connessione sbagliata di Sabazios e Sabaos \u00e8 stata spesso ripetuta. Allo stesso modo, Plutarco sosteneva che gli ebrei adorassero Dioniso e che il giorno di sabato fosse una festa di Sabazio. \u00a0Plutarco discute anche dell'identificazione del Dio ebraico con il Tifone \"egiziano\" , identificazione che per\u00f2 in seguito rifiuta. Gli Ipsistari monoteisti adoravano l'Altissimo con questo nome, che potrebbe essere stato una forma del Dio ebraico."}
{"id": "698098", "revid": "729019", "url": "https://it.wikipedia.org/wiki?curid=698098", "title": "Strada statale 669 del Passo di Crocedomini", "text": "L'ex strada statale 669 del Passo di Crocedomini (SS 669), ora strada provinciale BS 669 del Passo di Crocedomini (SP BS 669), \u00e8 una strada provinciale italiana che collegava il lago d'Idro al Passo di Crocedomini risalendo la Valle del Caffaro.\nPercorso.\nHa origine sul Lago d'Idro dalla ex strada statale 237 del Caffaro nei pressi di Sant'Antonio (Anfo) e termina al Passo del Crocedomini innestandosi nella ex strada statale 345 delle Tre Valli dopo un percorso di 30\u00a0km interamente montano. Essa rappresenta la principale via d'accesso a Bagolino ed a tutta Valle del Caffaro.\nIl tratto iniziale fino agli impianti sciistici del Gaver \u00e8 percorribile tutto l'anno, mentre il restante \u00e8 soggetto a chiusura invernale e presenta un tracciato molto pi\u00f9 stretto e tortuoso.\nQuest'ultimo tratto offre un paesaggio tipicamente alpino; la strada passa infatti nella parte meridionale del Parco dell'Adamello. Da essa diparte un sentiero che porta al Blumone (gruppo dell'Adamello). Lungo la strada \u00e8 inoltre possibile trovare numerose malghe che producono il famoso formaggio Bag\u00f2ss tipico della zona.\nStoria.\nLa strada venne costruita dall'Amministrazione provinciale di Brescia e aperta nel 1932, come parte del nuovo collegamento fra la Val Camonica e la Val Sabbia.\nLa strada statale 669 venne istituita nel 1992 con i seguenti capisaldi d'itinerario: \"Innesto con la strada statale n. 237 al km 52+000 - Bagolino - Innesto con la strada statale n. 345 al Passo Crocedomini.\"\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Lombardia che ha provveduto al trasferimento dell'infrastruttura al demanio della Provincia di Brescia."}
{"id": "698102", "revid": "599013", "url": "https://it.wikipedia.org/wiki?curid=698102", "title": "Personalit\u00e0", "text": "Con il termine personalit\u00e0 si intende l'insieme delle caratteristiche psichiche e delle modalit\u00e0 comportamentali (inclinazioni, interessi, passioni) che definiscono il nucleo delle differenze individuali, nella molteplicit\u00e0 dei contesti in cui la condotta umana si sviluppa. Ogni nucleo teorico, in psicologia, concettualizza la \"personalit\u00e0\" entro modelli diversi, adoperando metodi, obiettivi e modalit\u00e0 d'analisi anche molto dissonanti fra loro.\nStoria.\nIl pi\u00f9 antico precursore dello studio della personalit\u00e0 fu Ippocrate che, in un'ottica di considerazione dell'uomo quale microcosmo, con le stesse qualit\u00e0 del macrocosmo, defin\u00ec quattro tipi personali, in base all'umore fondamentale presente nel suo corpo: melanconico, collerico, flemmatico, sanguigno.\nIl termine latino \"personalit\u0101te(m)\" deriva dal greco \"\u03c0\u03c1\u03cc\u03c3\u03c9\u03c0\u03bf\u03bd\" e dall'etrusco \"phersu\". Cicerone la defin\u00ec come l'aspetto e la dignit\u00e0 di un essere umano, oppure, in un'altra definizione, quella parte che si recita nella vita, e non a caso \"persona\" rappresentava la maschera indossata dagli attori.\nIl teatro antico giapponese (n\u014d) contemplava un certo numero di maschere, aventi caratteristiche corrispondenti al concetto di personalit\u00e0 contemporaneo, simboleggianti il passaggio da una fase di vita ad un'altra pi\u00f9 matura.\nAlla soglia del XX secolo si afferm\u00f2 la convinzione che la personalit\u00e0 del soggetto si rispecchi nel modo in cui la realt\u00e0 gli appare e nelle idee che esprime. Questo modello, che in Kurt Lewin e Kurt Koffka ebbe i suoi migliori esponenti, venne definito \"fenomenologico\", seppur discordante in molti aspetti dalla corrente filosofica di Husserl.\nIn quegli anni si diffusero le tecniche di indagine e di diagnosi della personalit\u00e0 che esplorarono tre vie di accesso alla personalit\u00e0:\nLo psicologo anglo-tedesco Hans Eysenck (1916-1997), studioso della struttura della personalit\u00e0, nella sua opera \"The structure of Human Personality\" afferma che: \nSviluppo della personalit\u00e0.\nLa personalit\u00e0 \u00e8 un concetto tipicamente dinamico nell'arco di vita di una persona e gli esseri umani affrontano, durante tutto l'arco della loro vita, alcuni nodi cruciali di passaggio necessari per evolvere una maturazione psicofisica adeguata al contesto sociale.\nLe varie fasi possono essere distinte come segue:\nAlcuni passaggi nello sviluppo della personalit\u00e0.\nDurante i primi anni di vita il bambino si identifica con i suoi simili (\"S\u00e9 Presimbolico\"). Comincia a comprendere l'alterit\u00e0, ad esempio rispetto alla madre quando non riceve immediatamente il seno alla sua richiesta di essere nutrito. \nLa coscienza di s\u00e9 cresce al crescere del confronto con l'alterit\u00e0 (gli \"altri\" significativi), oltre a rappresentare il proprio corpo, includendo le potenzialit\u00e0 d'azione nei confronti del mondo.\nIl S\u00e9 spirituale prescinde invece dal corpo, essendo formato da tutto ci\u00f2 che va oltre esso, ad esempio l'appartenenza ad un gruppo.\nA 2 anni il bambino comincia a parlare di s\u00e9 (\"io\",\"me\",\"mio\"), a 4-5 al centro delle sue riflessioni vi sono i concetti di cattiveria/bont\u00e0, riconducibili al concetto biologico di avvicinamento/allontanamento da un pericolo.\nQuesti concetti permettono di sviluppare l'autostima. Visioni particolarmente negative di s\u00e9 stessi possono condurre ad una depressione gi\u00e0 a 3-5 anni.\nA 3 anni il bambino conosce il nome di alcune emozioni, a 4 riesce ad associarle alle situazioni.\nSi sviluppano due tipologie di emozioni: le emozioni esposte (imbarazzo, invidia, gelosia, empatia) e le emozioni auto-coscienti (vergogna, senso di colpa) che hanno una funzione maggiormente regolatrice del comportamento. La vergogna \u00e8 una sensazione pervasiva dell'intero essere che spinge a nascondere un proprio errore, mentre il senso di colpa pu\u00f2 avere funzioni positive o negative:\nLo sviluppo del senso morale e dell'empatia pu\u00f2 altres\u00ec essere facilitato da caratteristiche biologiche e dalle influenze del contesto familiare.\nIn parallelo la deresponsabilizzazione ha diversi modi di agire:\nA 2 anni i bambini cominciano a rispettare regole, comincia quindi a presentarsi il rifiuto semplice che avvia una dinamica di opposizione e negoziazione con il genitore. L'obbedienza al genitore \u00e8 la preparazione ad un comportamento morale senza bisogno di supervisioni.\nA 4-5 anni la personalit\u00e0 del bambino \u00e8 prettamente egoistica. A 6-7 comincia a sviluppare un senso morale unidirezionale e rigido ad esempio incentrato sull'egualitarismo. A 9 anni le sue posizioni divengono meno rigide e seguono principi di equit\u00e0.\nPsicologia delle personalit\u00e0.\nAssunti base.\nUn elemento che caratterizza in maniera trasversale tutti i modelli di studio della personalit\u00e0 (e che ne rappresenta un elemento cardine nei suoi aspetti pi\u00f9 recenti) \u00e8 la tensione verso l'interazione tra fattori costituzionali innati, fattori educativi ed ambientali. La tradizione di studi psicologici relativi alla personalit\u00e0 \u00e8 una delle pi\u00f9 rilevanti della psicologia contemporanea, un campo in cui si susseguono studi empirici, teorici e storici, tesi a comprendere la natura dell'identit\u00e0 personale nel contesto biologico e sociale di sviluppo.\nUna significativa parte della psicologia delle differenze individuali, analizza e valuta la personalit\u00e0 attraverso test volti ad individuarne i tratti (vedi test di personalit\u00e0).\n\u00c8 possibile definire i tratti di personalit\u00e0 come configurazioni dell'esistenza, ma in realt\u00e0 non esiste un'unica teoria dei tratti. Differenti sostenitori dell'approccio basato sui tratti, adottano strategie concettuali differenti nel definire la relazione tra persona ed ambiente. Gli assunti di base degli orientamenti teorici, che incentrano lo studio della personalit\u00e0 sui tratti personali, sono descritti con molta chiarezza da Lewis Goldberg, uno dei principali studiosi delle teorie dei tratti:\nEntro i modelli di tipo nomotetico (per esempio il 16PF Questionnaire di Raymond Cattell, oppure la teoria dei Big Five di McCrae e Costa) la struttura della personalit\u00e0 risulta essere costituita da tendenze comportamentali organizzate gerarchicamente con tratti ampi e sovraordinati. Questi costrutti sovraordinati organizzano le tendenze che si collocano ad un livello pi\u00f9 basso, le quali, a loro volta, controllano le abitudini comportamentali che sono ad un livello ancora pi\u00f9 basso. In questa struttura a cascata i costrutti che si collocano a livello elevato ed intermedio, sono tendenze abituali e stabili orientate alla messa in atto di una specifica categoria di risposte. Il livello pi\u00f9 elevato, stabile nei vari domini di comportamento, viene interpretato come il nucleo portante della personalit\u00e0, e si identifica con le variabili disposizionali.\nPersonalit\u00e0 e teorie psicodinamiche.\nUno degli elementi alla base dell'approccio psicodinamico allo studio della personalit\u00e0 fu la scoperta dell'inconscio. \nAlla base di questo concetto si struttura l'approccio psicodinamico di Sigmund Freud, con il suo elevatissimo valore storico nella definizione della psicologia come disciplina.\nIl primo modello costruito da Freud, il modello topico, distingue un piano conscio dell'individuo, di superficie, caratterizzato da tutta la sua sfera di consapevolezza; un piano preconscio, maggiormente nascosto, ma facilmente accessibile dall'individuo stesso mediante la verbalizzazione o tecniche pi\u00f9 specifiche; un piano inconscio, centrale nei processi di personalit\u00e0, assolutamente inaccessibile all'individuo senza un'adeguata relazione d'aiuto. \nConcetto fondamentale per lo studio della personalit\u00e0, secondo il modello freudiano, \u00e8 la pulsione, definita come spinta endogena verso l'esterno e caratterizzata da un'origine, una meta, e un oggetto.\nUna seconda teoria freudiana si sposta dallo studio della struttura fisica della personalit\u00e0 allo studio dei processi psichici. Freud distingue allora tre istanze psichiche, che mediando la pulsione attraverso i meccanismi di difesa propri dell'Io, costruiscono la personalit\u00e0 individuale:\nPer esemplificare l'evoluzione della personalit\u00e0, Freud ha focalizzato l'attenzione su una serie di bisogni, ognuno dei quali \u00e8 associato ad una parte del corpo e caratterizza una delle principali fasi di sviluppo dell'essere umano, che sono:\nFreud non \u00e8 stato l'unico ricercatore ad indagare le fasi dello sviluppo della personalit\u00e0. Erik Erikson aggiunse la dimensione psicosociale a quella psicosessuale freudiana, oltre a ritenere che l'evoluzione non si esaurisce con l'adolescenza ma prosegue per tutta la vita.\nSecondo Carl Gustav Jung le caratteristiche personali sono riconducibili a delle forme innate, gli \"archetipi\", che fanno riferimento all'inconscio collettivo.\nLe teorie incentrate sui tratti.\nTra i primi autori che studiarono la personalit\u00e0 umana in termini di tratto, emerge Gordon Allport che negli anni trenta identific\u00f2 una gerarchia di tratti, a partire dai pi\u00f9 intrinseci nell'individuo, come i tratti cardinali, con maggiore capacit\u00e0 di influenza, fino ai tratti centrali e a quelli secondari. Il punto di partenza di questo studio \u00e8 rappresentato dall'approfondimento lessicografico del linguaggio naturale, in cui Allport identific\u00f2 una banca dati di descrittori verbali differenziabili dal punto di vista logico. Egli svilupp\u00f2 in questo modo una metodologia idiografica basata sul calcolo delle frequenze delle parole utilizzate per descrivere la propria personalit\u00e0 nei resoconti.\nUn altro autore fondamentale nello studio dei tratti di personalit\u00e0 \u00e8 Raymond Cattell, il quale svilupp\u00f2 un approccio di tipo nomotetico per lo studio della personalit\u00e0. Attraverso la tecnica statistica dell'analisi fattoriale, identific\u00f2 16 tratti di personalit\u00e0 bipolari, attraverso cui confrontare, mediante un questionario standardizzato, denominato 16PF (vedi psicometria e test di personalit\u00e0), le risposte date dal soggetto valutato, per poi categorizzarlo sul modello base che ha dato origine al questionario stesso.\nAnche Hans Eysenck port\u00f2 avanti un approccio fattoriale allo studio della personalit\u00e0. Rifacendosi al costrutto psicologico dei tipi \"introverso - estroverso\", proposto dalla teoria junghiana, ne trasse un questionario di valutazione, l'Eysenck Personality Questionnaire (EPQ).\nPersonalit\u00e0 e teoria sociale cognitiva.\nL'approccio comportamentista associa le differenze individuali agli apprendimenti condizionati e rinforzati dal soggetto durante il suo percorso di vita. Come nell'apprendimento, anche nello studio della personalit\u00e0, l'approccio comportamentista considera l'importanza dello stimolo nella strutturazione della risposta personale, sottovalutando l'equazione personale che l'individuo associa a questo stimolo.\nA partire dagli studi sviluppati dalla teoria sociale cognitiva, Albert Bandura sviluppa questi nessi associativi, di origine comportamentista, virando da un approccio meccanicistico ad uno probabilistico. Quest'autore infatti, nella valutazione della condotta, identifica una serie di fattori personali e ambientali, in un meccanismo di interazione che influenza la condotta, definito \"reciproco determinismo triadico\".\nNell'approccio di Bandura allo studio della personalit\u00e0 emergono, tra i meccanismi di autoregolazione della condotta, le convinzioni di efficacia quale costrutto basato sulla sistematica e sistematizzata interazione tra elementi personali e contestuali, nonch\u00e9 predittori chiave della condotta e delle differenze individuali che questa teoria valorizza.\nLa teoria dei \"big five\".\nMcCrae e Costa identificano 5 tratti di personalit\u00e0 sulla base della tradizione fattoriale nello studio della personalit\u00e0 e dell'ipotesi della sedimentazione linguistica di Cattell che, sulla base dei pionieristici studi di Allport, identificava nella lingua parlata un serbatoio di descrittori della personalit\u00e0:\nLa teoria del TCI (Cloninger).\nIl TCI (\"Temperament Character Inventory\") \u00e8 una teoria psicodinamica che definisce la personalit\u00e0 in base al funzionamento di quattro importanti neurotrasmettitori, e relativi recettori, che determinano i comportamenti dominanti e le risposte all'ambiente.\nVi sono in totale 7 dimensioni:"}
{"id": "698103", "revid": "1401415", "url": "https://it.wikipedia.org/wiki?curid=698103", "title": "Syldavia", "text": "La Syldavia (in sildavo: \u0417\u0439\u043b\u0434\u0430\u0432\u0439\u0430, Zyldawja, ), nota anche come Il regno del Pellicano Nero, \u00e8 uno Stato immaginario, situato nell'Europa dell'Est, che funge da ambientazione in alcune storie a fumetti della serie \"Le avventure di Tintin\" di Herg\u00e9. \u00c8 stato ipotizzato che il nome venne ideato grazie a due prestiti sillabici di nomi di nazioni reali dell'Europa orientale: la Transylvania e alla Moldavia.\nCaratterizzazione.\nGeografia\nUbicata nei Balcani, ha 642\u00a0000 abitanti. Il Paese \u00e8 composto dalle due grandi vallate dei fiumi Wladir e Multus che si congiungono a Klow, la capitale (122\u00a0000 abitanti). Tra le altre citt\u00e0, Niedzrow (46\u00a0000 abitanti), Sbrodj (14\u00a0000 abitanti, sede del centro di ricerca atomica), St. Wladimir (9\u00a0500 abitanti), Kragoniedin (stabilimento termale, 7\u00a0000 abitanti). La Syldavia confina con un'altra terra immaginaria, la Borduria.\nStoria\nIl Paese fu sotto la dominazione turca per pi\u00f9 di due secoli, fino al 1127 quando gli slavi riconquistarono il territorio sotto la guida di \"Hveghi\", il quale divent\u00f2 il re Muskar I. Era popolata da trib\u00f9 nomadi di cui non si conoscono le origini. Nel XIV secolo i turchi cominciarono a invadere i Balcani con l'occupazione delle pianure e costrinsero le popolazioni slave a rifugiarsi sulle montagne. Un accanito e decisivo combattimento ebbe luogo nelle piane di \"Moltus\", in prossimit\u00e0 di \"Zileheroum\", capitale turca della Syldavia, tra l'armata occupante e le truppe di Hveghi. Questi sconfisse gli aggressori e fu incoronato \"kar\" (re) con il nome di \"Valoroso\" (\"Muskar\") e il capoluogo fu denominato \"Klow\" (ovvero citt\u00e0 riconquistata). Di conseguenza il sildavo divenne una lingua germanica malgrado la grafia cirillica.\nI successori dei turchi si indebolirono gradatamente e la Borduria, Stato confinante, conquist\u00f2 la Syldavia nel 1195. Nel 1275, il barone sildavo Almazout cacci\u00f2 gli oppressori e divenne re sotto il nome di Ottokar I. Ciononostante fu sotto il regno di Ottokar IV che il Paese si svilupp\u00f2 e venne unificato. In seguito a una disputa con un barone, il sovrano si difese brandendo il suo scettro: da quel giorno, per salvaguardare il trono, il re doveva esibire lo scettro alla folla durante la festa nazionale, dedicata a san Wladimir. Questo avvenimento \u00e8 anche all'origine del motto sildaviano: \"Eih bennek, eih blavek\", che significa, secondo le diverse versioni \u00abIo ci sono, io ci resto\u00bb, oppure \u00abChi ci sfiora, si punge\u00bb.\nPopolazione\nNel 1939 la Syldavia contava 642.000 abitanti, concentrati a Klow, la capitale (122\u00a0000 abitanti), Niedzrow (46\u00a0000 abitanti), Sbrodj (14\u00a0000 abitanti, sede del centro di ricerca atomica), St. Wladimir (9\u00a0500 abitanti) e Kragoniedin (7\u00a0000 abitanti).\nReligioni\nIn Syldavia si professano le tre religioni del Libro: Ebraismo, Cristianesimo, Islam.\nLingue\nLa lingua ufficiale \u00e8 il sildavo, una lingua germanica occidentale.\nEconomia\nNelle storie della serie \"Le avventure di Tintin\".\n\"Lo scettro di Ottokar\".\nIn questa storia la Syldavia ha un governo monarchico con a capo il re Muskar XII il quale rischia di perdere il trono e l'indipendenza del suo Paese in seguito alle minacce del potente Stato confinante, la Borduria. Questo, infatti, vuole approfittare del punto debole insito nelle tradizioni sildaviane secondo le quali il monarca deve mostrarsi a tutti, il giorno della festa nazionale, impugnando lo scettro di Ottokar, fondatore della nazione nel 1275. Tintin e Mil\u00fa, dopo innumerevoli sforzi e vicissitudini, riusciranno a restituire al regnante lo scettro precedentemente rubato e a sventare il complotto. In questa occasione Tintin incontra per la prima volta la cantante lirica italiana Bianca Castafiore e il suo pianista Igor Wagner i quali si trovano in Syldavia per eseguire un concerto nel palazzo reale.\n\"Obiettivo Luna\" e \"Uomini sulla Luna\".\nTintin successivamente ritorna in Syldavia quando il professor Girasole viene ingaggiato dalle autorit\u00e0 sildave per partecipare in gran segreto a un programma di esplorazione lunare, sotto l'occhio interessato delle spie di un paese nemico (probabilmente la Borduria, nonostante i tratti occidentali del loro capo). Nel dittico \"Obiettivo Luna\" e \"Uomini sulla Luna\" non si pu\u00f2 scorgere molto della Syldavia se non la strada che va dall'aeroporto al centro di ricerche spaziali, lungo la quale si pu\u00f2 notare un paesaggio montuoso. In questi due albi e in quello successivo, Herg\u00e9 non fa alcuna allusione al regime istituito in Syldavia. Si pu\u00f2 supporre che la monarchia si sia mantenuta fino allo scoppio della seconda guerra mondiale, dopo la quale lo staterello potrebbe essere passato a una repubblica parlamentare sul modello di quelle occidentali. Una cosa \u00e8 certa: il paese \u00e8 aperto verso l'estero perch\u00e9 richiede l'ausilio di due tecnici stranieri tra i quali Girasole."}
{"id": "698110", "revid": "1272592", "url": "https://it.wikipedia.org/wiki?curid=698110", "title": "Ilulissat", "text": "Ilulissat (o Jakobshavn) \u00e8 un villaggio di 4,533 abitanti della Baia di Disko, in Groenlandia, capoluogo del comune di Avannaata; il cui nome significa \"gli iceberg\" in Kalaallisut (lingua groenlandese); un nome molto appropriato, dato che in questa zona si staccano immensi iceberg dal ghiacciaio di Sermeq Kujalleq (o Icecap), largo 5\u00a0km e di spessore sconosciuto, il pi\u00f9 grande ghiacciaio del mondo al di fuori dell'Antartide. La maggior parte degli iceberg sostano poi nel fiordo gelato, il Kangia, una delle mete pi\u00f9 ambite del turismo groenlandese, Patrimonio dell'umanit\u00e0 dal 2004. \u00c8 il capoluogo del comune di Avannaata. \nIn questa zona sono stati trovati reperti archeologici di 3500 anni fa che testimoniano che questo fu uno dei pi\u00f9 grandi centri delle trib\u00f9 inuit dei Saqqaq e dei Dorset; ancora oggi gli abitanti del paese praticano la caccia e la pesca tradizionale.\nIlulissat \u00e8 formato da piccole casette di colori vivaci; \u00c8 un centro di grande turismo: oltre al fiordo gelato, raggiungibile dal vecchio eliporto a 1,5\u00a0km di distanza, vi sono sentieri per escursionisti segnati da tumuli di pietre: quello per le rovine di Sermermiut e Holms Bakke, dove il 13 gennaio la cittadinanza si riunisce per dare il bentornato al sole (l'opposto del Sole di mezzanotte), quello per Vands\u00f8en, quello per Akinnaq e altri. Ad Ilulissat vi sono anche due musei: uno \u00e8 dedicato a Knud Rasmussen, ed ospita oggetti che hanno a che fare con le sue spedizioni al Polo Nord, oltre che manufatti danesi e inuit e reperti storici; l'altro \u00e8 il Museo del Freddo, dove sono esposti utensili e macchinari antichi.\nIlulissat \u00e8 raggiungibile in aereo da Nuuk, Sisimiut, Kangerlussuaq, Uummannaq, Upernavik e altri centri della Baia di Disko. D'estate ci sono traghetti due o tre volte la settimana da Nuuk, che dista 700\u00a0km; traghetti pi\u00f9 piccoli conducono alle principali isole della baia.\nIlulissat prima di essere il capoluogo di Avannaata, fu capoluogo del comune di Ilulissat. Esso fu istituito il 18 novembre 1950, e cess\u00f2 di esistere il 1\u00ba gennaio 2009 dopo la riforma che rivoluzion\u00f2 il sistema di suddivisione interna groenlandese; il comune di Ilulissat si sald\u00f2 ad altri 7 comuni a formare il comune di Qaasuitsup, successivamente soppresso."}
{"id": "698113", "revid": "729019", "url": "https://it.wikipedia.org/wiki?curid=698113", "title": "Regolo aeronautico", "text": "Il regolo aeronautico \u00e8 uno strumento di calcolo analogico di forma circolare, basato sul funzionamento del regolo calcolatore ed appositamente ideato per essere strumento di supporto nel volo aeronautico. Precursore della possibilit\u00e0 di effettuare conversioni tramite una calcolatrice od un computer, si rivela ancora utile nella sua immediata intuibilit\u00e0 di funzionamento e nella velocit\u00e0 di ottenimento del dato ricercato.\nAttualmente \u00e8 realizzato in materiale plastico, leggero e resistente, ed \u00e8 composto da pi\u00f9 dischi concentrici con scale graduate. Con il semplice movimento delle diverse scale graduate, stampate sulle superfici di entrambi i lati dei dischi, \u00e8 possibile far combaciare graficamente il dato fornito per trovare il suo corrispondente nel diverso sistema di misura.\nPermette di eseguire i seguenti calcoli:"}
{"id": "698115", "revid": "112303228", "url": "https://it.wikipedia.org/wiki?curid=698115", "title": "Luigi Lonfernini", "text": "Ha ricoperto l'incarico di Capitano Reggente da aprile ad ottobre 1971, in coppia con Attilio Montanari, e da aprile ad ottobre 2001, in coppia con Fabio Berardi. \u00c8 esponente del Partito Democratico Cristiano Sammarinese.\nBiografia.\nNato a Borgo Maggiore nel 1938, Lonfernini ha studiato Giurisprudenza all'Universit\u00e0 di Bologna, laureandosi nel 1962. Avvocato professionista, \u00e8 stato Presidente dell'Ordine degli Avvocati e Notai, e della Consulta dei Liberi Professionisti di San Marino dal 1988 al 1996. \u00c8 docente presso la \"Scuola di perfezionamento di studi giuridici sammarinesi\" e dal 1988 \u00e8 presidente dell\"'Istituto Giuridico Sammarinese\".\nCarriera politica.\nFin da giovane ha svolto attivit\u00e0 politica, sempre nelle file del PDCS: \u00e8 stato ininterrottamente membro del Consiglio Grande e Generale dal 1964 al 1983, e poi nuovamente dal 1998 al 2001. \u00c8 stato inoltre membro del Congresso di Stato dal 1964 al 1978.\n\u00c8 attualmente presidente della Banca Agricola Commerciale di San Marino."}
{"id": "698116", "revid": "19330", "url": "https://it.wikipedia.org/wiki?curid=698116", "title": "Calendario attico", "text": "Il calendario attico era un antico calendario composto da dodici mesi usato dagli ateniesi. Nell'antica Grecia non c'era un solo calendario, ma ogni citt\u00e0 aveva il proprio.\nLa forma del calendario attico a noi pervenuta fu fissata sotto la legislatura di Solone.\nI mesi, lunari, si susseguivano con la periodicit\u00e0 di ventinove e trenta giorni; l'ultimo giorno di un mese era detto \u1f15\u03bd\u03b7 \u03ba\u03b1\u1f76 \u03bd\u03ad\u03b1, \"vecchio e nuovo\"; questo nome era stato creato da Solone, che per\u00f2 lo riferiva solo ai mesi di trenta giorni.\nI mesi erano dodici e, per evitare lo sfasamento rispetto alle stagioni, si aggiungeva periodicamente un mese intercalare.\nL'inizio dell'anno era determinato dal solstizio d'estate: il primo mese, Ecatombeone, cominciava con la prima luna nuova dopo il solstizio.\nIl giorno di inizio dell'anno, rispetto al calendario moderno, cadeva fra l'ultima decade di giugno e le prime due di luglio.\nSuddivisione mensile.\nIl calendario aveva la seguente suddivisione mensile:\nDi questi mesi il pi\u00f9 noto \u00e8 l'ottavo, Antesterione (\"anthesterion\"), sul quale si possiedono ampie testimonianze, dal momento che in esso si tenevano le Antesterie (da cui prende il nome), feste dedicate a Dioniso che celebravano la fine dell'inverno e l'inizio della primavera.\nDal quinto giorno del mese di boedromione si svolgevano invece i riti di genesi, giorni destinati ad onorare i defunti.\nAl fine di sincronizzare il computo lunare dei mesi con quello solare degli anni, dopo due anni composti di dodici mesi lunari (pari a 354 giorni) ne seguiva un terzo composto di tredici mesi (pari a 384 giorni). Quest'alternanza di anni di 12 e 13 mesi portava la durata media dell'anno a 364 giorni, vicino alla durata dell'anno solare, che \u00e8 di circa 365 giorni e un quarto."}
{"id": "698117", "revid": "87971", "url": "https://it.wikipedia.org/wiki?curid=698117", "title": "William Bruce Davis", "text": ""}
{"id": "698119", "revid": "201167", "url": "https://it.wikipedia.org/wiki?curid=698119", "title": "Politorium", "text": "Politorium fu una citt\u00e0 del \"Latium vetus\", la cui collocazione \u00e8 ancora incerta.\nStoria.\nI riferimenti alla citt\u00e0 nelle fonti antiche sono numerosi: Catone parla della sua fondazione, mentre Tito Livio e Dionigi di Alicarnasso la citano parlando della sua conquista e distruzione ad opera del re di Roma Anco Marzio, durante i suoi primi anni di regno, che ne avrebbe trasferito la popolazione sull'Aventino. \nLa guerra tra romani e latini sotto le mura di Politorium si ripet\u00e9 l'anno successivo a quello del primo scontro, poich\u00e9 i Latini l'avevano ripopolata con nuovi coloni. Questa volta i romani, dopo averla conquistata, ne rasero al suolo le mura, e ancora una volta deportarono gli abitanti in citt\u00e0.\n\"Politorium\" fu dunque probabilmente conquistata e distrutta nel corso della prima espansione di Roma verso il mare nel VII secolo a.C., che port\u00f2 alla caduta anche di \"Tellenae\" e di \"Ficana\" e che sarebbe culminata nella fondazione di Ostia, attribuita dalla tradizione allo stesso Anco Marzio.\nLocalizzazione.\nAllo stato attuale dei fatti, la localizzazione pi\u00f9 coerente con le fonti e i ritrovamenti archeologici sembra essere quella che identifica l'antica citt\u00e0 con il centro di Laurentina Acqua Acetosa. In effetti, provenendo da Roma, tale abitato \u00e8 il primo che si incontra andando in direzione del mare. La tradizione scritta, sia di Livio che di Dionigi di Alicarnasso parlano di Politorium come primo centro conquistato da Anco Marzio, seguita da Ficana e Tellene. Gli scavi del sito, limitati alla vasta necropoli, alla fortificazione dell'abitato e ad alcuni edifici arcaici esterni ad esso, hanno portato alla luce delle meravigliose evidenze della societ\u00e0 principesca latina e dei suoi contatti con il mondo greco ed etrusco. L'abitato sembra essere sorto intorno al XII sec. a.C. e presenta tracce di vita fino all'epoca imperiale, anche se, per ora, \u00e8 difficile stabilirne l'entit\u00e0, soprattutto dalla fase arcaica in poi, a causa della scomparsa dei corredi nelle tombe (comune a tutto il Lazio antico dal VI sec. a.C.) e della mancanza di scavi dell'abitato. \nUn'altra identificazione per Politorium \u00e8 stata proposta con il centro arcaico rinvenuto negli scavi della localit\u00e0 di Castel di Decima, nella periferia sud-est di Roma. Manca tuttavia una conferma epigrafica che confermi con certezza la localizzazione e la logica sopra esposta sembrerebbe indebolire fortemente tale tesi. \nNegli scavi di Castel di Decima sono stati riportati alla luce i resti delle fortificazioni della citt\u00e0 ma soprattutto una necropoli principesca che ha restituito un alto numero di corredi. Tra i pi\u00f9 importanti oggetti rinvenuti si segnalano alcune ceramiche, tra le quali spicca un prezioso bicchiere corinzio trovato in una tomba maschile, che essendo databile con sufficiente precisione (ultimi anni dell'VIII secolo a.C.) consente di avere un appiglio cronologico abbastanza certo per situare nel tempo la citt\u00e0; esso testimonia inoltre l'esistenza di rapporti culturali e commerciali con il mondo greco. I rapporti erano ovviamente intensi anche con il limitrofo mondo etrusco, come testimonia per esempio un \"askos\" a ciambella di tipo greco, ma probabilmente di fabbricazione etrusca. Tra i rinvenimenti pi\u00f9 notevoli \u00e8 compresa infine un'olla di impasto rosso, con protomi di grifone applicate sulla spalla: questo vaso da banchetto, rinvenuto in una tomba femminile, era destinato a contenere il vino e nella sua tipologia imita chiaramente dei modelli orientali di bronzo, testimoniando quanto la cultura materiale di questa citt\u00e0 fosse in quel periodo evoluta e raffinata."}
{"id": "698125", "revid": "1305772", "url": "https://it.wikipedia.org/wiki?curid=698125", "title": "Hawk", "text": ""}
{"id": "698129", "revid": "21880", "url": "https://it.wikipedia.org/wiki?curid=698129", "title": "Ameba", "text": ""}
{"id": "698134", "revid": "87971", "url": "https://it.wikipedia.org/wiki?curid=698134", "title": "Il Purificatore", "text": ""}
{"id": "698139", "revid": "87971", "url": "https://it.wikipedia.org/wiki?curid=698139", "title": "Liquido Nero", "text": ""}
{"id": "698141", "revid": "87971", "url": "https://it.wikipedia.org/wiki?curid=698141", "title": "Olio Nero", "text": ""}
{"id": "698144", "revid": "87971", "url": "https://it.wikipedia.org/wiki?curid=698144", "title": "Cancro Nero", "text": ""}
{"id": "698164", "revid": "198277", "url": "https://it.wikipedia.org/wiki?curid=698164", "title": "Campionato Interregionale 1985-1986", "text": "Il Campionato Interregionale 1985-1986 fu la 38\u00aa edizione del campionato di categoria e il V livello del calcio italiano.\nStagione.\nAggiornamenti.\nL\"'A.C. Rapallo San Desiderio\" cambia denominazione in \"A.C. Rapallo Ruentes 1914\", mentre la \"Rifo Sud\" trasferisce il titolo da Marcianise a San Rufo e s'iscrive al campionato col nome di \"Rifo Sud Vallo di Diano\".\nIl Pro Matera \u00e8 stato ammesso a completamento di organici.\nGirone A.\nLa Levante \"C\" Pegliese \u00e8 una compagine di Genova.\nClassifica finale.\nLegenda:\nRegolamento:\nGirone B.\nLa Castanese \u00e8 una rappresentativa della citt\u00e0 di Castano Primo.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nNote:\nGirone D.\nIl F.C. San Lazzaro \u00e8 una rappresentativa della citt\u00e0 di San Lazzaro di Savena.Il Finale \u00e8 una rappresentativa della citt\u00e0 di Finale Emilia.La Virtus Roteglia \u00e8 una rappresentativa della citt\u00e0 di Castellarano.\nClassifica finale.\nLegenda:\nRegolamento:\nGirone E.\nLa Big Blu Castellina \u00e8 una rappresentativa della citt\u00e0 di Castellina in Chianti.\nLa Vaianese \u00e8 una rappresentativa della citt\u00e0 di Vaiano.\nClassifica finale.\nLegenda:\nRegolamento:\nGirone F.\nL'Elettrocarbonium \u00e8 una rappresentativa della citt\u00e0 di Narni Scalo.Il Tiberis \u00e8 una rappresentativa della citt\u00e0 di Umbertide.\nClassifica finale.\nLegenda:\nRegolamento:\nNote:\nGirone G.\nIl Forio \u00e8 una rappresentativa della citt\u00e0 di Ischia.Lo Spes OMI \u00e8 una compagine di Roma.\nClassifica finale.\nLegenda:\nRegolamento:\nNote:\nGirone H.\nClassifica finale.\nLegenda:\nRegolamento:\nGirone I.\nIl Rifo Sud Vallo di Diano \u00e8 una compagine della citt\u00e0 di San Rufo.\nClassifica finale.\nLegenda:\nRegolamento:\nNote:\nGirone L.\nLa Sportiva Cariatese \u00e8 una rappresentativa della citt\u00e0 di Cariati.\nClassifica finale.\nLegenda:\nRegolamento:\nGirone M.\nClassifica finale.\nLegenda:\nRegolamento:\nNote:\nGirone N.\nIl San Marco \u00e8 una rappresentativa della citt\u00e0 di Cabras.L'Ozierese \u00e8 una rappresentativa della citt\u00e0 di Ozieri.Il Fersulcis \u00e8 una rappresentativa della citt\u00e0 di Iglesias.\nClassifica finale.\nLegenda:\nRegolamento:"}
{"id": "698166", "revid": "767487", "url": "https://it.wikipedia.org/wiki?curid=698166", "title": "Sentieri selvaggi", "text": "Sentieri selvaggi (\"The Searchers\") \u00e8 un film western del 1956 diretto da John Ford in Technicolor.\nNel 1989 \u00e8 stato scelto per la conservazione nel National Film Registry della Biblioteca del Congresso degli Stati Uniti. Nel 1998 l'American Film Institute l'ha inserito al 96\u00ba posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 salito al dodicesimo posto.\nTrama.\nTexas, 1868. Ethan Edwards torna a casa a tre anni dal termine della guerra di secessione. Ritrova il fratello Aaron, la cognata Martha, le loro due figlie Lucy e Debbie, il figlio minore Ben e il figlio adottivo Martin, che per un ottavo ha sangue pellerossa e verso il quale dimostra inizialmente ostilit\u00e0, segnale del suo odio verso gli indiani. Ethan bacia in fronte Martha, che accoglie il bacio fissandolo intensamente. \u00c8 questo uno degli indizi del sentimento inespresso che li lega. Cosa egli abbia fatto dopo la fine della guerra \u00e8 avvolto da un'aura di mistero; di certo dispone di parecchio denaro in monete appena coniate.\nIl giorno dopo arriva alla fattoria il capitano-reverendo Clayton per arruolare Aaron e Martin nella caccia a una banda di razziatori di bestiame. Ethan, unico degli astanti, prende sul serio l'idea dello \"svitato\" Mose Harper che i responsabili siano indiani, in particolare i pericolosi Comanche, e si unisce al gruppo al posto del fratello. Seguendo le tracce degli indiani risulta chiaro che si tratta proprio dei Comanche e che l'incursione era un pretesto per attirare i bianchi lontano dalle abitazioni. Il gruppo di pellerossa piomba sul far della notte sulla casa degli Edwards, trucidando la famiglia e rapendo le ragazze.\nDopo aver scoperto il massacro, il gruppo degli uomini riparte a caccia degli indiani. Dopo un tentativo fallito ed essere sfuggiti a un'imboscata, la maggior parte degli uomini torna a casa, lasciando a proseguire la caccia Ethan, Martin e Brad Jorgensen, il fidanzato di Lucy. Ethan poco dopo ritrova il corpo di Lucy uccisa e seviziata e Brad, impazzito dal dolore, attacca gli indiani da solo facendosi uccidere. Ethan, animato dall'odio instancabile e irrefrenabile per i Comanche, continua con Martin l'inseguimento, che proseguir\u00e0 per due anni con lunghissimi spostamenti dal sud-ovest al nord degli Stati Uniti. Dopo un primo ritorno a casa, il cammino dei due riprende sulla base di una nuova traccia con disperazione di Laurie Jorgensen, innamorata di Martin.\nDopo ricerche ancora infruttuose Debbie viene ritrovata, ormai adolescente e moglie del capo Scout. Martin cerca di convincerla a seguirli, ma la giovane, integrata nella vita indiana, lo invita ad andarsene; Ethan \u00e8 invece determinato a ucciderla piuttosto che saperla ormai una Comanche, ma il giovane glielo impedisce.\nI due \"cercatori\" fanno di nuovo ritorno a casa dopo altri tre anni trascorsi, appena in tempo per avere l'informazione che la banda di Scout \u00e8 ritornata nella zona. Durante un attacco Debbie viene liberata e poi affidata amorevolmente alla famiglia Jorgensen da un Ethan in cui l'affetto ha infine prevalso.\nCritica.\nUniversalmente riconosciuto, oggi, come uno dei capolavori di John Ford, se non uno dei massimi capolavori del genere \"western\" in assoluto, \"Sentieri selvaggi\" all'uscita nei cinema suscit\u00f2 reazioni molto contrastanti ed ebbe fra i suoi detrattori proprio alcuni dei pi\u00f9 affezionati fan del vecchio maestro (come Lindsay Anderson, Sam Peckinpah, o Jean-Luc Godard). Di certo, caratteristiche del film come l'estrema dilatazione temporale degli avvenimenti (con intervalli fra una scena e la seguente anche di svariati anni), la ricchezza della trama, la complessit\u00e0 psicologica del protagonista e l'ambiguit\u00e0 ideologica (che presta il fianco ad accuse di razzismo), lo rendono un film di non immediata comprensione e tale da richiedere visioni plurime per poter essere apprezzato pienamente in tutte le sue sfumature. Questo vale in particolare per la relazione tra Ethan e Martha: oggi riconosciuta dai pi\u00f9, fu per\u00f2 rappresentata in maniera cos\u00ec sottile che pochi spettatori dell'epoca riuscirono a coglierla.\nIspirato a una storia vera.\nIl film \u00e8 basato sull'omonimo romanzo del 1954 di Alan Le May, che condusse personalmente ricerche su 64 casi di bambini rapiti dagli indiani. Si ritiene che il personaggio di Debbie sia ispirato a quello di Cynthia Ann Parker, una bambina di nove anni rapita dai Comanche che assaltarono la sua casa a Fort Parker nel Texas. Visse 24 anni con i Comanche, spos\u00f2 un capo ed ebbe tre figli, uno dei quali fu il famoso capo Quanah Parker. Suo zio James W. Parker spese gran parte della sua vita e della sua fortuna per ritrovarla, come Ethan nel film. Venne infine liberata, contro la sua volont\u00e0, in un attacco del tutto simile a quello descritto nel film."}
{"id": "698170", "revid": "6923", "url": "https://it.wikipedia.org/wiki?curid=698170", "title": "Stargate (film)", "text": "Stargate (noto in Italia anche come Stargate - La porta delle stelle) \u00e8 un film del 1994 diretto da Roland Emmerich, scritto da quest'ultimo insieme a Dean Devlin e con protagonisti Kurt Russell e James Spader.\nIl film ha avuto un buon successo incassando 196 milioni di dollari contro i 55 milioni di budget vincendo alcuni premi tra cui un Saturn Award come miglior film di fantascienza. Il film ha dato origine a un franchise che comprende tre serie televisive live action, una serie animata e due film direct-to-video, e ha ispirato il programma divulgativo \"Stargate - Linea di confine\".\nTrama.\nNell'anno 8000 a.C. un'astronave piramidale atterra nei pressi dell'accampamento di una trib\u00f9 di cavernicoli, i quali si nascondono tutti tranne un giovane sciamano, risucchiato dall'astronave con un raggio luminoso.\nNel 1928 in Egitto, durante alcuni scavi archeologici nella piana di Giza guidati dal ricercatore americano Robert Langford, affiora un enorme coperchio di pietra e un grande anello sotto di esso, che porta incisi dei geroglifici. La figlia di Langford, Catherine, una bambina di 9 anni, gi\u00e0 appassionata lettrice di geroglifici, ruba un amuleto dorato raffigurante l'occhio di Ra, trovato tra i vari reperti. Tutto il materiale \u00e8 trasferito negli Stati Uniti, per essere sottoposto ad accurate analisi.\nNel 1994 le ricerche continuano sotto la supervisione dei militari. A capo dell'\u00e9quipe di scienziati c'\u00e8 proprio la dottoressa Catherine Langford, che chiede aiuto al dottor Daniel Jackson, giovane esperto di geroglifici e lingue antiche, deriso dalla comunit\u00e0 scientifica per le sue bizzarre teorie sull'origine della civilt\u00e0 egizia: gli antichi egizi hanno trovato le piramidi gi\u00e0 fatte e che quindi sia necessario retrodatare le loro epoche. Senza lavoro a causa delle sue teorie, Jackson non pu\u00f2 far altro che accettare l'offerta di Catherine.\nNel frattempo il generale West richiama in servizio il colonnello Jonathan Jack O'Neill, in congedo da quasi due anni a causa di una grave depressione, iniziata dopo la tragica morte di suo figlio, che si spar\u00f2 accidentalmente con la pistola dello stesso colonnello. O'Neill indossa nuovamente l'uniforme, raggiunge il generale alla base militare segreta di Creek Mountain e viene messo al corrente dell'esistenza del disco di pietra trovato da Langford in Egitto.\nJackson arriva alla base e gli viene mostrato il coperchio di pietra che copriva l'anello, ma non viene messo al corrente dell'esistenza di quest'ultimo, che si \u00e8 scoperto essere realizzato con un minerale sconosciuto sulla Terra. Sul coperchio c'\u00e8 un cartiglio con alcuni geroglifici, che gli scienziati hanno tradotto commettendo diversi errori; Jackson esegue la traduzione corretta e l'ultima parola della frase risulta essere \"Stargate\", cio\u00e8 \"porta delle stelle\".\nJackson rimane sbalordito quando O' Neill gli rivela che, a seguito dell'esame al carbonio, il coperchio risulta essere vecchio di circa 10.000 anni, risalendo quindi a molto prima della nascita non solo della civilt\u00e0 egizia ma anche della scrittura stessa. Rimangono da decifrare i sette strani simboli sotto il cartiglio, che non sembrano essere normali geroglifici. Una sera, passando davanti a una guardia che sta leggendo un giornale, Jackson nota su di esso un servizio sulla costellazione di Orione e gli viene un'illuminazione, quindi strappa di mano alla guardia la pagina di giornale, si dirige verso il coperchio di pietra e si accorge che, come aveva intuito, uno dei simboli sotto il cartiglio corrisponde alla costellazione. Espone cos\u00ec a Catherine, al generale West, al colonnello O'Neill, agli altri esperti e ai superiori la sua scoperta: i primi sei simboli rappresentano delle costellazioni, che corrispondono a sei coordinate spaziali che identificano la posizione di un pianeta, mentre il settimo punto rappresenta il punto di partenza per raggiungere tale pianeta lungo una traiettoria. I sette punti chiave sono: .\nA questo punto il generale West decide di rivelare l'esistenza dell'anello, ribattezzato Stargate. Gli stessi simboli del cartiglio sono presenti sull'anello rotante dello Stargate, insieme a molti altri. I militari avevano gi\u00e0 capito che i primi sei simboli erano coordinate stellari ma non erano mai riusciti a ricostruire l'intera sequenza di attivazione del portale, in quanto mancava il settimo simbolo. Jackson riesce a individuarlo nella parte sottostante il cartiglio, al di fuori di esso. Lo Stargate viene quindi attivato.\nLo Stato Maggiore dell'esercito decide di formare una squadra di esperti, comandata da O'Neill, e di inviarla attraverso lo Stargate alle coordinate scoperte da Jackson, che identificano un pianeta nella Galassia di Kalian, fuori dalla Via Lattea. La riattivazione computerizzata dello Stargate permette di seguire sia l'attivazione del tunnel (sui monitor), sia il viaggio attraverso di esso (su un plotter). Inizialmente viene mandata una sonda sperimentale, che parte dalla Terra per il pianeta alieno e, una volta giunta a destinazione, invia delle foto che mostrano un altro Stargate con altri simboli.\nPrima che la squadra parta, Catherine consegna a Jackson l'amuleto che trov\u00f2 a Giza nel 1928, augurandogli che gli porti fortuna.\nIl gruppo deve solamente svolgere attivit\u00e0 di ricerca, ma O'Neill ha l'ordine segreto di distruggere lo Stargate del pianeta alieno con una bomba atomica, che porta con s\u00e9 di nascosto, nel caso in cui sul pianeta vi fosse un pericolo per l'umanit\u00e0. La squadra attraversa il portale, viaggia attraverso un tunnel spazio-temporale e giunge su un arido pianeta, in una piana sabbiosa, dominata da una gigantesca piramide e abitata da una popolazione primitiva che lavora in una miniera a cielo aperto in cui estrae lo stesso minerale di cui \u00e8 fatto lo Stargate.\nDopo alcune difficolt\u00e0, Jackson riesce a comunicare con la popolazione indigena, scoprendo che si tratta di umani deportati su quel lontano pianeta da un'entit\u00e0 che si fa chiamare Ra e che li sfrutta come schiavi.\nQuesta popolazione adora Ra come un Dio e tiene appeso al centro del villaggio un grosso disco d'oro con la rappresentazione dell'Occhio di Ra. Mentre il gruppo di militari stringe amicizia con i nativi, Ra arriva su un'astronave a forma di piramide cava, usando la piramide di pietra nella piana deserta come piattaforma d'atterraggio.\nSi scopre quindi che Ra in realt\u00e0 non \u00e8 un Dio, ma un alieno membro di una razza che era gi\u00e0 in via di estinzione quando l'umanit\u00e0 era ancora agli inizi della sua esistenza, arrivato sulla Terra circa 10.000 anni prima. Ra fugg\u00ec dal suo mondo morente e viaggi\u00f2 per le galassie, cercando di ottenere l'immortalit\u00e0. Arrivato sulla Terra scopr\u00ec gli esseri umani indigeni e cap\u00ec che, grazie ai suoi poteri e alla sua tecnologia, poteva farli vivere in eterno. Prese quindi possesso del corpo di un giovane abitante di un villaggio di capanne nel Nordafrica e da allora si mantenne in vita in uno stato di eterna giovinezza, utilizzando un dispositivo simile ad un sarcofago altamente tecnologico per rigenerare i tessuti del proprio corpo \"ospite\". Stabilitosi nella zona che sarebbe poi diventata l'Egitto, fece costruire lo Stargate e lo us\u00f2 per trasferire una parte del popolo degli uomini nell'altro pianeta, dove li impieg\u00f2 per scavare nelle miniere ed ottenere il materiale principale per la sua tecnologia. In seguito sulla Terra scoppi\u00f2 una rivolta; Ra riusc\u00ec a fuggire trasferendosi sull'altro pianeta insieme agli umani che aveva deportato ed imped\u00ec loro di avere accesso alla scrittura, in modo che non potessero sapere la verit\u00e0 di ci\u00f2 che accadde in passato.\nDaniel scopre tutto questo leggendo alcune iscrizioni in una grotta insieme alla giovane Sha'uri, che poi lo comunica al popolo del pianeta, spingendolo alla rivolta.\nI militari terrestri sono aggrediti e catturati dalle guardie di Ra e dovrebbero essere giustiziati in pubblico, ma durante la cerimonia il popolo insorge dando ai protagonisti la possibilit\u00e0 di scappare. O'Neill tenta di introdursi nella piramide con un gruppo di ragazzi del villaggio, stanchi della schiavit\u00f9 imposta da Ra. L'attacco ha esito positivo, tuttavia Sha'uri rimane uccisa da una delle guardie di Ra. Daniel uccide la guardia e tramite il sistema di anelli trasportatori si reca dentro l'astronave di Ra per mettere Sha'uri nel sarcofago, in modo da farla tornare in vita. Fuori dalla piramide, i militari Ferretti e Kawalsky, insieme ai ragazzi di Abydos, combattono contro le navicelle siluranti inviate da Ra, che in poco tempo li sopraffanno. Nel frattempo O'Neill viene aggredito da Anubis, il comandante delle guardie di Ra.\nSha'uri torna in vita, ancora in stato di incoscienza, ed in quel momento Daniel viene aggredito da Ra, che cerca di eliminarlo con un guanto che uccide le persone con cui viene a contatto. O'Neill riesce a sopraffare Anubis, facendolo rimanere decapitato dagli anelli trasportatori, e inconsapevolmente salva Daniel, che stava per essere ucciso da Ra proprio sulla postazione degli anelli. In un momento di distrazione da parte di Ra, Daniel gli strappa via dal collo il medaglione di Catherine, che Ra gli aveva precedentemente sottratto, e trattiene la mano con il guanto mortale nel momento stesso in cui gli anelli si attivano. Questo, essendo gli anelli un mezzo di trasporto a doppio senso, provoca la mutilazione della mano di Ra e contemporaneamente trasporta a bordo la testa di Anubis.\nUn attimo prima di essere giustiziati, Kawalsky, Ferretti e i ragazzi vengono salvati dagli abitanti del villaggio che, dopo aver capito la verit\u00e0 su Ra, insorgono contro di lui. Ra, dolorante per la mutilazione appena subita e avendo capito di aver perso il controllo del pianeta, decolla con la sua astronave verso lo spazio. O'Neill, dopo aver fatto rinvenire Daniel e Sha'uri, si accorge che la bomba atomica posta davanti allo Stargate, che Ra voleva inviare sulla Terra per distruggerla e che O'Neill aveva attivato in quanto voleva uccidersi, \u00e8 stata manomessa e non \u00e8 possibile disattivarla, per di pi\u00f9 mancano pochi secondi all'esplosione. Dopo un'occhiata d'intesa tra O'Neill e Jackson, la bomba viene inviata negli anelli trasportatori e Ra finisce vittima dell'esplosione, che distrugge lui e l'astronave in orbita.\nDopo aver liberato il pianeta dalla tirannia di Ra ed essere stati acclamati come eroi dal popolo locale, i superstiti della squadra sono pronti al viaggio di ritorno, ma Daniel rimane sul pianeta perch\u00e9 si \u00e8 innamorato di Sha'uri ed ha promesso di sposarla. Daniel consegna il ciondolo con l'Occhio di Ra a O'Neill, dicendole di portarlo a Catherine e dirle che \"gli ha portato fortuna\", quindi i militari attraversano lo Stargate e ritornano sulla Terra.\nProduzione.\nIl film \u00e8 stato realizzato in California in diverse localit\u00e0;\n- per l'ambiente desertico:\n- presso varie strutture come:\nAccoglienza.\n\"Stargate\" ha generalmente ricevuto recensioni e giudizi discordi. Su \"Rotten Tomatoes\" detiene il voto di 48% di critica positiva.\nLe recensioni positive, come quella di Stephen Farber, lodano il film per gli effetti speciali e per essere intrattenitivo. Chris Hicks della \"Deseret News\" defin\u00ec affettuosamente il film come \"un incrocio tra \"Guerre stellari\" e \"Ben-Hur\"\".\nContrariamente, altri critici hanno bocciato il film per l'uso eccessivo degli effetti speciali, per l'esilit\u00e0 della storia e dei personaggi e per i numerosi clich\u00e9, come il critico Roger Ebert, che diede al film il voto di 1 stella su 5 scrivendo: \"Il film \"Ed Wood\", riguardante il peggior regista di tutti i tempi, \u00e8 stato fatto per prepararci a \"Stargate\"\" e mantenne per oltre dieci anni \"Stargate\" nella sua lista di film pi\u00f9 odiati. Mike DiBella della \"AllMovie\" scrisse: \"Semplicemente non c'\u00e8 abbastanza fascino in \"Stargate\" per ricambiare ai suoi numerosi difetti.\" Scott McKenzie della \"DVDactive\" recens\u00ec il film scrivendo: \"\u00c8 un vero peccato perch\u00e9 il mondo creato intorno a \"Stargate\" \u00e8 avvincente e dettagliato. \u00c8 quasi sufficiente per farmi venir voglia di guardare la serie TV, ma non del tutto.\"\nFranchise.\nNei piani di Emmerich e Devlin, Stargate era solo il primo di una trilogia di film di fantascienza, che per\u00f2 non fu mai realizzata; anche Russel e Spader si dichiararono disponibili a girare i due restanti film. Devlin non si \u00e8 mai arreso, e in un'intervista a \"GateWorld.net\" e al Comic-Con 2006, 12 anni dopo il film, ha ribadito l'intenzione di girare la trilogia. Ma i diritti su Stargate sono in mano alla Metro-Goldwyn-Mayer, che non ha intenzione di autorizzare la realizzazione della trilogia, concetto ribadito anche da Brad Wright in un'intervista a \"GateWorld.net\"\".\nDagli appunti di Emmerich e Devlin riguardo ai sequel di Stargate, lo scrittore Bill McCay ha scritto una serie di romanzi basandosi sulle idee dei due sceneggiatori. Tale serie di romanzi non \u00e8 considerata interna al canone di Stargate.\nDal titolo del cinema \u00e8 stata creata la serie televisiva \"Stargate SG-1\" e dopo questa gli altri spin-off, \"Stargate Atlantis\" e \"Stargate Universe\". Per completare il primo telefilm sono stati fatti due film direct-to-video ' e '."}
{"id": "698171", "revid": "39692", "url": "https://it.wikipedia.org/wiki?curid=698171", "title": "Parco del Monte Barro", "text": ""}
{"id": "698172", "revid": "155634", "url": "https://it.wikipedia.org/wiki?curid=698172", "title": "Castel di Decima", "text": "Castel di Decima \u00e8 la ventiseiesima zona di Roma nell'Agro Romano, indicata con Z. XXVI.\nGeografia fisica.\nTerritorio.\nSi trova nell'area sud della citt\u00e0, esternamente al Grande Raccordo Anulare e confinante con il comune di Pomezia.\nLa zona confina:\nStoria.\nLa zona presenta tracce di frequentazione a partire dal Paleolitico e gli scavi hanno riportato alla luce un importante centro abitato dell'et\u00e0 del bronzo, probabilmente identificabile con la citt\u00e0 di \"Politorium\", distrutto nel VII secolo a.C.\nIn epoca romana il territorio era oggetto di sfruttamento agricolo, con la presenza di diverse ville. Fu abbandonato dopo il IV secolo d.C.\nNel Medioevo vi sorsero il castello di Decima con le altre fortificazioni collegate e le torri di Decima e di San Ferdinando, in seguito centro di casali agricoli.\nNel 1865 l'avvocato Giovanni Minetti raccolse i documenti descriventi la storia della Baronia di Castel Porziano, appartenente al duca Pio Grazioli e che, gi\u00e0 dal X secolo, comprendeva il \"Castellum Decimi\" e il \"Castrum Pontis Decimi\", ricostruendone la storia.\nMonumenti e luoghi d'interesse.\nAree naturali.\nLa zona \u00e8 interamente compresa nella Riserva naturale di Decima-Malafede. \nGeografia antropica.\nUrbanistica.\nNel territorio di Castel di Decima si estende la zona urbanistica 12I Decima.\nSuddivisioni storiche.\nDel territorio di Castel di Decima fanno parte le frazioni di Colle dei Pini, Monte Migliore, Schizzanello e Trigoria."}
{"id": "698173", "revid": "640091", "url": "https://it.wikipedia.org/wiki?curid=698173", "title": "Tot\u00f2 sceicco", "text": "Tot\u00f2 sceicco \u00e8 un film italiano del 1950 diretto da Mario Mattoli.\nIl film \u00e8 una parodia di alcune pellicole popolari all'epoca, \"Il figlio dello sceicco\" (1926) con Rodolfo Valentino e \"L'Atlantide\" (1949).\nTrama.\nAntonio Sapone \u00e8 capo maggiordomo della marchesa di San Frustone, obesa, che sfonda una dopo l'altre le sedie soprattutto quando soffre e piange a causa dei dispiaceri che le procura il figlio, il marchesino Gastone. Antonio usa il fischietto per chiamare gli inservienti della nobile casa e una macchina di sollevamento per issare la marchesa. Il marchesino, disperato per avere litigato con la fidanzata, la canzonettista Lul\u00f9, decide di suicidarsi, subito dopo chiede di essere ucciso da Antonio, e infine decide di arruolarsi nella Legione Straniera per non rivedere pi\u00f9 Lul\u00f9.\nLa marchesa continua a sfondare sedie ed \u00e8 sempre pi\u00f9 preoccupata per la sorte del figlio. Chiede ad Antonio di seguirlo e stargli vicino per impedire che commetta sciocchezze. Antonio accetta in cambio di un palazzo. Per una serie di equivoci, invece di arruolarsi nella Legione Straniera, Antonio finisce nelle file dei ribelli, che lo fanno credere figlio dello sceicco, arrestato in Europa. Dopo aver salvato la vita a Gastone, i due riescono a fuggire. Durante il viaggio nel deserto, un colpo di sole fa impazzire Gastone, e questi si convince di aver catturato veramente il figlio dello sceicco. Esposto al pericolo di esser fucilato dai legionari, Antonio viene salvato in extremis dallo stesso Gastone, fortunosamente rinsavito, il quale per il momento ritrova anche la sua Lul\u00f9.\nCatturati di nuovo dai predoni arabi durante un turno di guardia, i due capitano in una misteriosa citt\u00e0 sotterranea, l'antica Atlantide, dove regna la regina Antinea. Ella \u00e8 tanto bella da indossare una maschera per evitare fatidici innamoramenti. Chi osa vederla in volto infatti, impazzisce e sar\u00e0 colto dal desiderio irresistibile di baciarla, ma pagher\u00e0 con la morte il bacio poich\u00e9 le labbra della regina sono avvelenate.\nAntonio e Gastone incontrano un pazzo che si aggira tra i templi in preda al desiderio di baciare la regina. Poi, catturati, vengono condotti dinanzi ad Antinea, la quale, toltasi la maschera, provoca la follia di Gastone, ormai dimentico di Lul\u00f9. Ma alla regina piace Antonio, il quale fa arrestare Gastone per poter concedersi agli amori di Antinea. Nel momento che precede il bacio, Antonio scopre che ne morirebbe per via delle labbra avvelenate della regina; allora le fa chiudere gli occhi e poi chiama a baciarla proprio il pazzo girovago, che non esita a darle il bacio fatale che lo lascia stecchito.\nSegue la necessit\u00e0 di fuggire e far ritrovare nuovamente il senno a Gastone, mentre i legionari, che si sono accorti del passaggio segreto che porta ad Atlantide, piombano tutti nel sottosuolo e ingaggiano una zuffa generale con gli abitanti della citt\u00e0 sotterranea. Il colonnello dei ribelli, una volta ammirate le splendide ricchezze conservate, impazzisce e con la dinamite fa saltare in aria i tesori dell'inesplorato mondo.\nI fuggiaschi si salvano e rientrano in Italia. La marchesa di San Frustone \u00e8 contenta di donare ad Antonio il suo palazzo per ritirarsi in campagna.\nProduzione.\nGirato tra il settembre e ottobre del 1950, poco dopo la lavorazione di \"Tototarzan\", \"Tot\u00f2 sceicco\" \u00e8 probabilmente il punto pi\u00f9 alto della collaborazione tra Tot\u00f2 e il regista Mario Mattoli e chiude l'annata cinematografica pi\u00f9 laboriosa per l'attore napoletano. I quattro sceneggiatori si ispirano al film muto \"Il figlio dello sceicco\" (1926) interpretato da Rodolfo Valentino e al film \"L'Atlantide\" (\"Siren of Atlantis\") diretto nel 1949 da Gregg Tallas.\nIn realt\u00e0 il progetto originario era leggermente diverso: il primo soggetto era intitolato \"Tot\u00f2 e i dischi volanti\", con Tot\u00f2 che capitava in Arabia per trasmettere un documento segreto con i dati di una pista di lancio di dischi volanti. Questo soggetto verr\u00e0 in seguito rielaborato per un'avventura a fumetti di Tot\u00f2 pubblicata qualche tempo dopo in una collana a lui dedicata.\nLa colonna sonora \u00e8 totalmente basata sul motivo di una canzone composta da Armando Fragna, \"Lul\u00f9 del Cabaret\", che nel film viene eseguita per due volte, nella scena della taverna e in quella al comando della Legione Straniera. L'attrice britannica Tamara Lees, che interpreta il ruolo della regina Antinea, \u00e8 anche l'unica attrice doppiata del film, in questo caso da Tina Lattanzi.\nDopo una prima apparizione in \"Tototarzan\", nel quale interpretava un timido fidanzato in treno, Carlo Croccolo fa qui la sua prima vera apparizione accanto a Tot\u00f2 nel ruolo del cameriere della taverna.\nIl deserto del film venne ricreato nella spiaggia di Sabaudia (Latina), mentre la scena dell'innalzamento della marchesa di San Frustone \u00e8 stata ispirata da una caduta dalle scale della madre del comico; il suo richiamo di aiuto per rialzarla da terra era stato seguito dalle fragorose risate di un gruppo di ragazzini.\nDel film vennero girate alcune sequenze destinate al mercato estero - soprattutto francese - con le odalische a seno nudo. Quelle scene le diresse Mariano Laurenti, poich\u00e9 Mattoli non se la sentiva. A un certo punto, mentre l'assistente dava ordini alle comparse senza veli, un proiettore della luce, inavvertitamente spinto, cadde sul sedile pieghevole del regista, fortunatamente vuoto. Quelle sequenze, in seguito, non furono pi\u00f9 trovate.\nAccoglienza.\nLa prima proiezione pubblica del film avvenne il 30 novembre 1950.\nIl film ottenne un grandissimo successo di pubblico, in Italia - dove incass\u00f2 nelle prime visioni pi\u00f9 di 483 milioni di lire - e anche in Germania, dove venne distribuito nel settembre 1951, col titolo \"Toto als Scheich\"."}
{"id": "698176", "revid": "599013", "url": "https://it.wikipedia.org/wiki?curid=698176", "title": "The Outsiders", "text": ""}
{"id": "698179", "revid": "767487", "url": "https://it.wikipedia.org/wiki?curid=698179", "title": "Occhi nelle tenebre", "text": "Occhi nelle tenebre (\"Blink\") \u00e8 un film statunitense del 1993 diretto da Michael Apted.\nTrama.\nUn omicida si accanisce su chi ha subito un trapianto. La violinista Emma, operata agli occhi con un particolare trapianto di cornea, mette le polizia sulle sue tracce."}
{"id": "698182", "revid": "1544245", "url": "https://it.wikipedia.org/wiki?curid=698182", "title": "Tellenae", "text": "Tellenae fu una citt\u00e0 del \"Latium vetus\", la cui collocazione \u00e8 ancora incerta.\nStoria.\nSecondo la mitologia romana la citt\u00e0 fu fondata dagli Aborigeni in conseguenza del rito della primavera sacra.\nStrabone cita \"Tellenae\" come prossima ai Colli Albani. L'autore non specifica peraltro che alla sua epoca fosse scomparsa, ma si pu\u00f2 supporre che fosse ridotta a un villaggio insignificante, e pochi decenni pi\u00f9 tardi, ai tempi di Plinio, poteva risultare effettivamente abbandonata del tutto.\nCome per \"Politorium\", Tito Livio e Dionigi di Alicarnasso ne riportano la distruzione ad opera di Anco Marzio durante l'espansione di Roma verso il mare nel VII secolo a.C., mentre la popolazione sarebbe stata trasferita sull'Aventino.\nUn insediamento nell'attuale localit\u00e0 di La Giostra, nella zona di Roma Castel di Leva, tra la via Ardeatina e la via Appia antica, fu identificato da Antonio Nibby come quello di \"Tellenae\". In seguito, l'archeologo britannico Thomas Ashby, accert\u00f2 che si trattasse solo di un \"castrum\" romano del IV secolo a.C., recentemente identificato tra l'altro nell'antica Mugillae . "}
{"id": "698183", "revid": "1610933", "url": "https://it.wikipedia.org/wiki?curid=698183", "title": "Driadi", "text": "Le driadi o adriade () sono figure della mitologia greca.\nIn origine le driadi erano propriamente le ninfe delle querce, come rivela il loro nome (dryas, quercia) anche se in seguito il termine \u00e8 stato utilizzato per indicare tutte le ninfe degli alberi in generale.\nLe driadi erano ninfe che vivevano nei boschi e ne incarnavano la forza e il rigoglio vegetativo. A differenza delle amadriadi, non facevano corpo con gli alberi, n\u00e9 morivano con essi, ma potevano muoversi liberamente, danzare e unirsi anche con semplici mortali. Venivano raffigurate come belle e giovani donne, con la parte inferiore della persona terminante in una sorta di arabesco che imitava un tronco d'albero: erano delle piante, dunque, solo in parte. La parte superiore evidenziava invece una certa bellezza e solarit\u00e0. Il loro corpo poteva essere parzialmente ricoperto da sottili vesti, ma il pi\u00f9 delle volte preferivano rimanere completamente nude.\nAltre entit\u00e0 arboree.\nLe ninfe del frassino sono state differenziate col nome di Meliadi, mentre le ninfe associate al melo erano le Epimelidi; quelle a protezione del noce era indicate inizialmente come \"Cariatidi\" (da cui prese nome l'elemento architettonico della cariatide, la scultura utilizzata come colonna che rappresenta una figura femminile).\nNomi.\nAlcuni nomi conosciuti di singole driadi sono:"}
{"id": "698187", "revid": "124123", "url": "https://it.wikipedia.org/wiki?curid=698187", "title": "Enzo Colombini", "text": "Ha ricoperto l'incarico di Capitano Reggente da aprile 1985 a ottobre 1985, in coppia con Severino Tura, e da ottobre 2000 ad aprile 2001 in coppia con Gianfranco Terenzi. Ha militato nel Partito Comunista Sammarinese fino al 1990, seguendone poi le trasformazioni successive in Partito Progressista Democratico Sammarinese e Partito dei Democratici, per poi approdare nel 2005, insieme all'intera corrente Zona Franca all'alleanza della Sinistra Unita. Ha fatto parte del Consiglio Grande e Generale dal 1983 al 2001 e dal 2006."}
{"id": "698191", "revid": "33689", "url": "https://it.wikipedia.org/wiki?curid=698191", "title": "Parco Regionale", "text": ""}
{"id": "698193", "revid": "1543377", "url": "https://it.wikipedia.org/wiki?curid=698193", "title": "Acne", "text": "Con acne normalmente si intende lacne volgare; una malattia cronica della pelle a evoluzione benigna, caratterizzata da un processo infiammatorio del follicolo pilifero e della ghiandola sebacea annessa, chiamata in linguaggio comune \"brufolo\" o \"foruncolo\". Le parti pi\u00f9 colpite sono viso, spalle, dorso e regione pettorale del torace.\nCi sono varie tesi sull'origine del termine \"acne\"; per la pi\u00f9 accreditata sarebbe dovuto a un'errata trascrizione del termine \"acme\", infiorescenza, che si ritrova per la prima volta negli scritti del medico greco Aezio di Amida come \u1f01\u03ba\u03bc\u03ae (\"akm\u1e17\").\nCaratteristiche.\nLe caratteristiche pi\u00f9 comuni nell'acne volgare sono tre:\nLe manifestazioni dell'acne sono estremamente polimorfe e vanno dai comedoni, papule, pustole, fino ad arrivare a manifestazioni pi\u00f9 destruenti (noduli, cisti, ascessi, infiltrati flemmonosi). Le lesioni pi\u00f9 severe dell'acne comportano anche esiti cicatriziali.\nL'acne si manifesta prevalentemente nella popolazione giovanile. Il disagio e l'imbarazzo che crea \u00e8 soprattutto di carattere estetico ma pu\u00f2 anche avere ripercussioni psicosociali.\nClassificazione.\nIl termine acne \u00e8 stato declinato in funzione di quando si manifesta e del tipo di lesioni. Pu\u00f2 anche indicare varianti o complicazioni dell'acne o forme di acne diverse dall'acne volgare. Viene utilizzato inoltre per vari disturbi che si manifestano con eruzioni acneiformi indotte da fattori esogeni o impropriamente per le manifestazioni cutanee di altre patologie.\nClassificazione in funzione di quando si manifesta.\nAcne\nClassificazione in funzione delle lesioni.\nAcne\nSono state classificate anche forme di acne relative a specifiche aree cutanee dove si manifesta, come l'acne inversa, forma spesso grave che si manifesta nelle ascelle, inguine, pieghe sottomammarie, e a specifiche aree geografiche, come l'acne tropicale una forma particolarmente severa, associata al clima caldo umido dei tropici.\nClassificazione della gravit\u00e0.\nPer la sua natura multiforme e multifattoriale \u00e8 complesso definire la severit\u00e0 dell'acne. I primi tentativi, condotti nel 1930 dalla dott.ssa Carmen Thomas, contemplavano il conteggio delle lesioni. Oggi non esiste un sistema universalmente accettato e condiviso e questo comporta un'ulteriore incertezza nella definizione delle terapie e nella valutazione dei risultati.\nAlcune metodiche contemplano il conteggio delle lesioni infiammate e non infiammate, dando un peso alla gravit\u00e0, posizione, densit\u00e0, dimensione, della lesione. Per ridurre la soggettivit\u00e0 della valutazione, in certo casi si procede al rilievo fotografico dell'area. Altre metodiche contemplano la valutazione \"globale\" dello stato clinico delle lesioni oltre alla loro densit\u00e0. Alcuni sistemi di valutazione della gravit\u00e0 dell'acne considerano poi con un questionario la qualit\u00e0 della vita e l'impatto psicologico dell'acne su chi ne soffre. Per la classificazione clinica della gravit\u00e0 dell'acne sono stati proposti oltre 25 metodi diversi.\nAl fine anche di armonizzare linee guida terapeutiche nazionali o di aree geografiche sovranazionali, dal 1995 sono stati proposti sistemi di classificazione della gravit\u00e0 dell'acne basati prevalentemente su una valutazione clinica globale, piuttosto che sul solo conteggio e valutazione della gravit\u00e0 delle lesioni. La valutazione clinica \u201cglobale\u201d \u00e8 meno obiettiva dei metodi basati sul meticoloso conteggio e misura delle lesioni, ma molto pi\u00f9 rapida e pratica. Non riconoscendo un adeguato consenso a uno specifico metodo di classificazione dell'acne, le linee guida della \"American Academy of Dermatology\" la classificano senza indicare come definirne la gravit\u00e0.\nEpidemiologia.\n\u00c8 stato stimato che a livello mondiale nel 2010 fossero affette da acne circa 650 milioni di persone, pari al 9,4% della popolazione. L'acne \u00e8 estremamente comune ( ~85% ) nei soggetti fra 12 e 25 anni ed \u00e8 distribuita globalmente. Le conclusioni sulla prevalenza in funzione di alcuni caratteri genetici, in particolare il colore della pelle sono discordanti emergendo rispetto alle ricerche passate, una crescente incidenza nei giovani neri o asiatici. Specifici gruppi etnici possono manifestare una prevalenza in specifiche forme di acne e lesioni indotte dall'acne (cheloidi, iperpigmentazioni).\n\u00c8 invece confermata da molte ricerche una minor prevalenza, fino alla totale assenza di acne, in alcune popolazioni primitive o che vivono in aree rurali. Questo induce a pensare all'acne come correlata a fenomeni di inurbamento e occidentalizzazione. L'incidenza in diversi gruppi etnici e nazioni risulta diversamente distribuita in funzione dell'et\u00e0 e del sesso. La massima insorgenza di tali manifestazioni nell'et\u00e0 adolescenziale \u00e8 normalmente spiegata con l'aumento della secrezione di androgeni.\nSia nei paesi in via di sviluppo che in quelli sviluppati risulta una maggiore incidenza nelle donne, dove pare mostrarsi prima, assieme alla pubert\u00e0, e dove maggiormente emerge il fenomeno dell'acne femminile in et\u00e0 postadolescenziale. Meno comune, ma non eccezionale, il protrarsi dell'acne fino ai 30 anni e oltre. Le forme pi\u00f9 gravi sono quasi tutte prevalenti nel sesso maschile.\nL'acne non \u00e8 ereditaria, ma esistono fattori predisponenti genetici che portano a considerare un'ereditabilit\u00e0 del 78% tra parenti di primo grado. L'insorgenza precoce e la severit\u00e0 possono essere associate alla storia familiare.\nEziopatogenesi.\nL'acne \u00e8 una dermatosi poliforme e multifattoriale di cui non sono ancora completamente comprese le cause e la patogenesi.\nGli eventi biologici riconosciuti come determinanti nella formazione delle lesioni acneiche sono: \nMa l'esatta sequenza e interdipendenza di questi eventi non \u00e8 stata definita. A lungo si \u00e8 attribuita una responsabilit\u00e0 primaria all'iperproduzione del sebo (mediata dagli androgeni) e un ruolo prodromico alla comedogenesi, considerando l'infiammazione come l'evento finale nella patogenesi dell'acne. Negli ultimi anni ci sono stati notevoli sviluppi nelle conoscenze sulle modalit\u00e0 di sviluppo e di progressione delle lesioni acneiche, rivedendo il ruolo dei vari mediatori biologici che intervengono nella formazione delle lesioni cutanee. \u00c8 dimostrato come fenomeni infiammatori siano presenti in sede perifollicolare gi\u00e0 dalle prime fasi dello sviluppo delle lesioni acneiche, al punto che oggi si pu\u00f2 considerare l'infiammazione come possibile evento primario della cascata patogenetica dell'acne. Vari sono i fattori causali predisponenti o aggravanti l'acne volgare:\nFattori genetici.\nLa predisposizione di alcune persone per l'acne pu\u00f2 essere in parte spiegata con una componente genetica, che \u00e8 stata supportata da studi su gemelli e studi che hanno esaminato la prevalenza di acne tra i parenti di primo grado. Si ipotizza si tratti di una suscettibilit\u00e0 poligenica all'acne, dal momento che la malattia non segue il modello classico di ereditariet\u00e0 mendeliana. Diversi geni sono stati individuati correlati all'acne e in particolare alle sue manifestazioni pi\u00f9 severe, tra cui polimorfismi nelfattore di necrosi tumorale alfa, IL-1 alfa, CYP1A1 e CYP17 Fattori genetici potrebbero risultare predisponenti sia rispetto alle risposte immunitarie/infiammatorie, sia rispetto alla sebogenesi e alla composizione del sebo.\nFattori immunoinfiammatori.\nStudi di immunoistochimica e di biologia molecolare hanno rilevato, in maniera sempre pi\u00f9 convincente, la mediazione del sistema immunitario cutaneo nell'induzione della flogosi nell'acne. Il rilascio dei mediatori dell'infiammazione sembra riferibile soprattutto alle cellule dell'immunosorveglianza cutanea attivate da svariati stimoli, tra cui, con ogni probabilit\u00e0, la componente microbiologica follicolare. Evidenze sperimentali sempre maggiori hanno attribuito all'immunit\u00e0 innata un ruolo centrale nell'innesco dell'infiammazione nella patologia acneica.\nLa cascata infiammatoria esacerbata dai microorganismi cutanei attraverso l'espressione di AP-1 porterebbe a un'attivazione delle metalloproteasi, che contribuiscono alla distruzione dei tessuti cutanei e alla formazione di cicatrici.\nFattori ormonali.\nL'attivit\u00e0 ormonale pu\u00f2 contribuire alla formazione di acne. Durante la pubert\u00e0, l'aumento degli androgeni, provoca la crescita delle ghiandole sebacee causando la produzione, dalle stesse, di una maggiore quantit\u00e0 di sebo. Sempre a variazioni nel tasso di androgeni ematico si attribuisce una correlazione con l'incidenza di eruzioni acneiformi associate alle mestruazioni e gravidanza. Gli ormoni agirebbero con attivit\u00e0 iperproliferativa sia verso la produzione del sebo sia verso la cheratinizzazione dell'infundibolo. Diversi ormoni sono stati associati all'acne, tra loro gli androgeni testosterone, diidrotestosterone (DHT) e deidroepiandrosterone (DHEAS), il Fattore di crescita insulino-simile (IGF-1) e la somatotropina(GH). Androgeni e IGF-1 sembrano essere essenziali per l'insorgenza dell'acne visto che l'acne non si manifesta in individui con la sindrome da insensibilit\u00e0 agli androgeni (CAIS) o con la Sindrome di Laron (insensibilit\u00e0 al GH che comporta livelli estremamente bassi di IGF-1).\nL'uso di steroidi anabolizzanti pu\u00f2 innescare o accentuare l'acne. L'acne nelle donne adulte pu\u00f2 essere connessa alla gravidanza o alla sindrome dell'ovaio policistico. Nel corso della gravidanza pu\u00f2 esserci un aumento di androgeni, con un conseguente aumento della produzione di sebo.\nAnche ormoni neuroendocrini come l'ormone di rilascio della corticotropina (CRH) e alcuni neuropeptidi risultano correlati all'acne e spiegherebbero alcune manifestazioni associate allo stress.\nFattori infettivi.\nIl \"Cutibacterium acnes\" (\"C. acnes\"), un batterio gram-positivo che predilige l'anaerobiosi, prolifera all'interno del dotto di tutti i follicoli pilo-sebacei delle pelli acneiche e non acneiche Il \"C. acnes\" \u00e8 noto per essere uno dei principali induttori di infiammazione nell'acne, agendo attraverso svariati meccanismi. La gravit\u00e0 delle lesioni acneiche non \u00e8 correlata al numero dei \"C. acnes\" contenuti nel follicolo e si considera che pi\u00f9 che la densit\u00e0 della colonizzazione batterica sia determinante il potenziale pro-infiammatorio di specifici ceppi batterici in grado di attivare il sistema immunitario innato, soprattutto per la capacit\u00e0 di legare e attivare i recettori di tipo toll, in particolare il \"toll-like receptor 2\" (TLR2) e il \"toll-like receptor 4\" (TLR4). L'attivazione di TLR2 e TLR4 porta a un aumento dell'espressione di IL-8, TNF-\u03b1 e IL-1\u03b1. IL-1\u03b1 eserciterebbe azione iperproliferativa sia sui sebociti sia sui cheratinociti del follicolo.\nSempre alla colonizzazione del \"C. acnes\" si attribuisce l'aumento nell'espressione di peptidi antimicrobici, come le defensine beta-1 e beta-2. Le propriet\u00e0 infiammatorie del \"C. acnes\" possono essere ulteriormente spiegate con la capacit\u00e0 del batterio di convertire i trigliceridi in acidi grassi liberi pro-infiammatori s attraverso la secrezione dell'enzima lipasi. Gli acidi grassi liberi stimolano la produzione di catelicidina, e delle defensine hBD1, e hBD2, determinando in tal modo ulteriormente l'infiammazione. Parteciperebbe al meccanismo infiammatorio anche l'ossidazione dello squalene che porterebbe a u n aumento dell'attivit\u00e0 del 5-lipossigenasi, enzima responsabile della conversione dell'acido arachidonico in leucotriene B4 (LTB4). LTB4 promuove l'infiammazione della pelle, agendo su recettori della proliferazione perossisomale alfa (PPARa). Il PPARa aumenterebbe l'attivit\u00e0 della proteina AP-1 e NF-\u03baB, determinando cos\u00ec il reclutamento infiammatorio delle cellule T. Varie ricerche hanno individuato in altri microorganismi cutanei come il demodex una possibile responsabilit\u00e0 nella cascata infiammatoria dell'acne.\nFattori dipendenti dallo stile di vita e dall'alimentazione.\nDieta.\nNon esiste alcuna certezza scientifica di un nesso causale fra acne e dieta, ma recentemente sono cresciute le evidenze di una possibile relazione tra l'acne e le diete ad alto carico glicemico o ricche di latte e latticini. L'elevato apporto di carboidrati iperglicemici e di derivati del latte ad azione insulinotropica determinerebbero una sovrastimolazione del segnale mediato dall'insulina e dal fattore di crescita insulino-simile che sembrerebbe correlare con il tasso di prevalenza dell'acne.\nAlcuni lipidi assunti con la dieta possono influenzare, in certe condizioni e comunque in modo limitato, la produzione di sebo. Tale influenza si concretizza solo in termini qualitativi, con una modifica della composizione dei lipidi sebacei. Non sono disponibili dati a dimostrazione del fatto che una dieta ricca di lipidi aumenti la quantit\u00e0 di sebo prodotta dalla ghiandola sebacea. Cioccolato e sale non hanno studi a sostegno di una loro responsabilit\u00e0 nell'aggravamento dell'acne. In tema di rapporti tra componenti della dieta e acne va rilevato che sono a disposizione vari dati teorici o correlazioni ricavate da studi epidemiologici ma limitati riscontri clinici attendibili.\nAlcuni studi clinici concluderebbero che una dieta a basso indice glicemico migliora l'acne, specialmente se con lesioni infiammate. Le prove che il consumo di latte scremato sia relazionato positivamente con l'incidenza e la severit\u00e0 dell'acne sono considerate deboli. Una relazione pu\u00f2 essere individuata con il metabolismo dell'insulina e uno studio clinico conclude che c'\u00e8 una relazione tra acne e obesit\u00e0. Alcuni nutrienti, compresa la Vitamina B12, se assunta sopra la DGA possono innescare eruzioni acneiformi o esacerbare un'acne gi\u00e0 presente.\nTabagismo.\nLa relazione tra il fumo delle sigarette e la gravit\u00e0 dell'acne non \u00e8 chiara ed \u00e8 oggetto di controversia scientifica. Diversi studi epidemiologici hanno fornito dati discordanti. Alcune ricerche hanno individuato un'associazione inversa, altre un'associazione positiva. Alcune hanno indicato un peggioramento dell'acne nelle donne ma non negli uomini e viceversa. Nelle ricerche che hanno segnalato un'associazione inversa, cio\u00e8 una minor incidenza e gravit\u00e0 dell'acne nei fumatori, si ipotizza che siano responsabili la vasocostrizione e alcuni percorsi anti-infiammatori. Nelle ricerche che hanno segnalato una correlazione positiva, cio\u00e8 una maggiore incidenza e gravit\u00e0 dell'acne nei fumatori si \u00e8 ipotizzato che l'aggravamento fosse associato allo stress e all'ansia, alla perossidazione dei lipidi cutanei indotta dal fumo o ad alcuni agenti proinfiammatori presenti nel fumo.\nIgiene.\nChe la poca igiene del viso sia una causa dell'acne \u00e8 una delle pi\u00f9 antiche e comuni idee sbagliate che circolano. Le prove sul ruolo della mancanza di igiene del viso nella patogenesi di acne e per la pulizia del viso nella sua gestione sono per lo pi\u00f9 di scarsa qualit\u00e0. Considerando anche che una detersione non corretta potrebbe esacerbare l'acne le pratiche di pulizia soprattutto del viso sono considerate coadiuvanti come una sorta di \u201cterapia empirica\u201d.\nFattori psicologici.\nAnche se il rapporto tra acne e stress \u00e8 ancora in discussione, alcune ricerche indicano che una maggiore severit\u00e0 in caso di acne \u00e8 associata a un pi\u00f9 alto livello di stress. Ci sono prove che il processo infiammatorio iniziale dell'acne \u00e8 in stretta relazione non solo con la produzione di sebo alterata e la cheratinizzazione anomala nell'infundibolo, ma anche con una cascata di eventi neuroendocrini che coinvolgono neuropeptidi con attivit\u00e0 ormonale e non ormonale. Alcune ricerche suggeriscono che l'intero sistema dell'ormone di rilascio della corticotropina (CRH) e con il recettore della melanocortina MC-1R possono essere coinvolti nella patogenesi dell'acne.\nSintomatologia.\nComedone.\n\u00c8 una dilatazione dell'orifizio dei follicoli e si ritrova nelle aree (volto, torace, dorso) dove si sviluppa l'acne. Le cellule del follicolo di un soggetto acneico, osservate al microscopio elettronico, rivelano al loro interno gocce di grasso che normalmente non dovrebbero essere presenti. Questo fenomeno \u00e8 espressione di un'alterata cheratinizzazione e costituisce la chiave interpretativa della formazione del comedone. La formazione del comedone \u00e8 un segno precoce dello sviluppo dell'acne; ci sono soggetti che presentano i comedoni ma non sono affetti da acne, tuttavia in tutti i pazienti con acne si ritrovano i comedoni.\nLo strato corneo del follicolo diviene pi\u00f9 aderente, le cellule si separano meno facilmente e vanno a ostruire lo sbocco (infundibolo) del follicolo. La ghiandola continua a secernere sebo che, non potendo fuoruscire, ispessisce il follicolo. I germi presenti normalmente sulla cute (\"Staphylococcus epidermidis\" e \"Cutibacterium acnes\"), in condizioni di scarsit\u00e0 di ossigeno come quella che si crea nel follicolo bloccato da un punto nero, possono svilupparsi in quanto anaerobi o anaerobi facoltativi (es. \"Staphylococcus epidermidis\") e scompongono i trigliceridi in acidi grassi, creando le premesse per l'infiammazione che danneggia ulteriormente il tessuto.\nIstologicamente si possono presentare:\nSeborrea.\nLa carnagione grassa e translucida dei soggetti con acne \u00e8 dovuta all'eccessiva secrezione delle ghiandole sebacee. Come per i punti neri, accade frequentemente di trovare persone con seborrea ma senza acne, ma se c'\u00e8 acne la seborrea \u00e8 sempre presente, e la sua intensit\u00e0 \u00e8 direttamente proporzionale alla gravit\u00e0 dell'acne.\nResponsabili della seborrea sono in gran parte gli ormoni androgeni, il principale dei quali \u00e8 il diidrotestosterone che si lega ai recettori di ormoni andorgeni nelle ghiandole sebacee. Nel maschio la massima parte del testosterone \u00e8 prodotta dal testicolo, una minima parte dalle ghiandole surrenali. Nella femmina il testosterone presente nel sangue \u00e8 prodotto quasi tutto dalle surrenali, ma una minima parte sembra provenire dall'ovaio.\nI livelli di testosterone nei bambini sono minimi, per aumentare poi alla pubert\u00e0 in entrambi i sessi, in misura molto maggiore nei maschi. La grandezza delle ghiandole surrenali raggiunge le dimensioni dell'adulto e la secrezione del sebo aumenta. L'iperproduzione di sebo ostruisce i pori della pelle e in assenza di ossigeno favorisce la crescita batterica, con infiammazione e infezione.\nInfiammazione.\nInsieme alla seborrea e ai punti neri, il segno pi\u00f9 evidente dell'acne \u00e8 la presenza di infiammazione della cute. I follicoli bloccati dai comedoni si rompono liberando il loro contenuto nel derma. Il sebo, il materiale corneo e i batteri penetrano nel derma attraverso le rotture della parete del follicolo creando le premesse per l'infiammazione. Il sangue scorre pi\u00f9 intensamente attraverso i capillari dilatati, rigonfiando la zona di cute circostante e formando quindi la papula. Se anche i globuli bianchi fuoriescono dai vasi sanguigni accumulandosi intorno ai follicoli, si sviluppano le pustole attraverso la digestione, da parte dei neutrofili, del materiale fuoriuscito dal follicolo.\nIl nodulo si forma per la rottura della cisti follicolare, che comporta in alcuni soggetti una reazione da corpo estraneo con esiti fibrotici.\nPi\u00f9 in generale, gli esiti delle lesioni vanno da nessun esito a discromie non permanenti fino a cicatrici frequentemente depresse, talora ipertrofiche. In casi rari e in pazienti predisposti, le lesione pu\u00f2 esitare in cheloidi (acne cheloidea).\nFra i sintomi e i segni clinici si ritrova dolore, anche se la maggior parte delle volte risulta asintomatica. I comedoni possono presentarsi sotto forma di puntino bianco o nero. Papule e pustole si presentano a seconda della profondit\u00e0 dell'infezione (se maggiormente profonda si mostrano papule) raggiungono dimensioni di 2\u20135\u00a0mm di diametro.\nCicatrici.\nGli esiti cicatriziali sono una diffusa complicazione dell'acne e di numerose patologie dermatologiche. In base alla larghezza, profondit\u00e0 e struttura tridimensionale, le cicatrici di tipo post-acneico sono distinte in \"icepick\", \"boxcar\", \"rolling scars\". A questa classificazione si aggiunge la distinzione tra aree depresse, cicatrici atrofiche e ipertrofiche. Il trattamento per attenuare o eliminare le cicatrici acneiche prevede \"peeling\", dermoabrasione, laser. Per le cicatrici atrofiche la tecnica del \"collagen induction therapy\" (o \"needling\") realizzata con rulli rivestiti da microaghi sterili. Per i cheloidi, si utilizzano lamine di gel di silicone e iniezioni di corticosteroidi sulla lesione.\nDiagnosi.\nL'acne \u00e8 diagnosticata facilmente, con l'esame obiettivo che evidenzia il polimorfismo delle lesioni e la costante presenza di seborrea. Occorre per\u00f2, con un'accurata diagnosi differenziale, escludere le varie ipotesi alternative, altre manifestazioni acneiche specifiche come l'acne estivale, l'acne sifilitica (lesioni cutanee del secondo stadio dell'infezione luetica), le follicoliti piogeniche e le pseudofollicoliti.\nTerapia.\nPer la natura multiforme e multifattoriale dell'acne, ciascuno dei fattori eziopatogenetici fondamentali dell'acne (infiammazione, colonizzazione batterica, ipercheratinizzazione dell'infundibolo, sebogenesi) pu\u00f2 rappresentare l'obiettivo di un trattamento specifico. Attualmente sono in commercio una notevole quantit\u00e0 di presidi terapeutici sia per uso locale che generale con azioni diverse rivolte verso l'uno e/o l'altro dei fattori eziopatogenetici dell'acne. Una terapia che combina diverse azioni rappresenta l'approccio terapeutico pi\u00f9 indicato e pi\u00f9 comunemente utilizzato.\nLinee guida.\nNel 2003 la \"Global Alliance to Improve Outcomes in Acne\" ha elaborato e pubblicato una linea guida che prevedeva un protocollo terapeutico diverso a seconda della forma clinica di acne e del grado di severit\u00e0, utilizzando farmaci topici e/o sistemici di prima e di seconda scelta. Negli anni successivi queste linee guida sono state aggiornate e declinate in diverse linee guida nazionali o sovranazionali basate su prove e testimonianze di dermatologi ed esperti. Le linee guida pur essendo redatte partendo da dati analoghi possono differire tra loro per la diversa disponibilit\u00e0 o autorizzazione legale di alcuni farmaci in diversi paesi e per la diversa incidenza di reazioni avverse ad alcuni farmaci (es. discromie in pelli asiatiche o tipo Fitzpatrick 4). Inoltre possono utilizzare sistemi di classificazione della gravit\u00e0 dell'acne diversi. Alcune linee guida contemplano anche terapie di mantenimento e adiuvanti terapeutici non farmacologici.\nCoadiuvanti terapeutici.\nNella cura dell'acne, la terapia farmacologica pu\u00f2 essere affiancata da alcune indicazioni igienico-comportamentali che possono essere d'aiuto nel contenere lo sviluppo delle lesioni cutanee o nel ridurne gli esiti.&lt;ref name=\"Pharmamedix/Acne\"&gt; Acne - Avvertenze (Pharmamedix)&lt;/ref&gt;. Sono previste inoltre diverse terapie fisiche che comprendono la rimozione dei comedoni, la dermoabrasione, il \"needling\" oltre a varie azioni attraverso la luce. Alcune linee guida per il trattamento dell'acne prevedono l'azione coadiuvante di una dieta a basso indice glicemico.\nFototerapia.\nTra i vari trattamenti ci sono riscontri di particolare efficacia di vari trattamenti basati sulla luce. Mentre l'esposizione ai raggi ultravioletti \u00e8 normalmente controindicata, l'esposizione alla luce visibile, in particolare con lunghezze d'onda nel campo del blu (450\u00a0nm) \u00e8 considerata un efficace coadiuvante terapeutico, riconosciuto sia in alcune linee guida sia dalla FDA nei trattamenti dell'acne lieve e moderata.\nTrattamenti con alte fluenze luminose sia con laser che con IPL sono sempre pi\u00f9 utilizzati. In particolare, alcuni trattamenti laser sono considerati ideali per la riduzione degli esiti dell'acne, come cicatrici e iperpigmentazioni post-infiammatorie.\nSia per un effetto antimicrobico che per ridurre l'attivit\u00e0 delle ghiandole sebacee possono essere utilizzati trattamenti basati sulla terapia fotodinamica o sulla fototermolisi selettiva.\nCosmetologia dell'acne.\nIl ruolo dei cosmetici nell'eziopatogenesi dell'acne \u00e8 stato oggetto per molti anni di vari studi, tesi a dimostrare un nesso causale collegato ai concetti di comedogenia e acne cosmetica. Dopo una lunga controversia conclusasi con una radicale revisione del ruolo dei cosmetici come potenziali cause dell'acne il cosmetico al contrario \u00e8 diventato un coadiuvante delle terapie dell'acne vulgaris.\nIl maggior consenso sulla natura infiammatoria dell'acne porta a privilegiare trattamenti cosmetici che non possano esacerbarla ma che nello stesso tempo possano agire su alcune dei momenti eziopatogenetici dell'acne. I cosmetici, anche se non possono vantare una funzione terapeutica, possono contenere ingredienti di cui \u00e8 dimostrata un'azione idratante, corneolitica, seboregolante, antiproliferativa, lenitiva, antimicrobica, anti-infiammatoria. Inoltre possono servire, come \"make-up\" o \"camouflage\", a mascherare le cicatrici e lesioni acneiche e possono proteggere la pelle dalle radiazioni solari.\nAltre forme di acne.\nAcne esogena.\nDetta anche acne indotta o acne a contatto."}
{"id": "698196", "revid": "21880", "url": "https://it.wikipedia.org/wiki?curid=698196", "title": "Nothocercus nigrocapillus cadwaladeri", "text": ""}
{"id": "698201", "revid": "466539", "url": "https://it.wikipedia.org/wiki?curid=698201", "title": "Costa Blanca", "text": "La Costa Blanca \u00e8 una zona costiera della Spagna che si affaccia sul Mar Mediterraneo ed appartiene alla provincia di Alicante, precisamente compresa tra le localit\u00e0 di D\u00e9nia e Pilar de la Horadada. La Costa Blanca \u00e8 costituita da 244 km di spiagge tipiche mediterranee, cale e calette.\nLe localit\u00e0 principali situate nella Costa Blanca sono: D\u00e9nia, J\u00e1vea, El Poble Nou de Benitatxell, Teulada-Moraira, Benisa, Calp, Altea, Alfaz del Pi, Benidorm, Finestrat, Villajoyosa, El Campello, Alicante, Elche, Santa Pola, Guardamar del Segura, Torrevieja, Orihuela Costa y Pilar de la Horadada.\nLe sue \"capitali\" per eccellenza sono le citt\u00e0 di Benidorm e Torrevieja, visto che questi comuni sono i centri d'attrazione tur\u00edstica pi\u00f9 rinomati della Costa Blanca e di tutto il litorale del Levante spagnolo.\nCastelli.\nLa Costa Blanca \u00e8 rinomata per le fortezze e i castelli, molti dei quali di origine saracena. Il pi\u00f9 famoso \u00e8 il Castillo de Santa B\u00e1rbara di Alicante. Vi \u00e8 anche presenza di bastioni di origine romana. Lo scopo di queste fortificazioni era principalmente di impedire i saccheggi dei corsari barbari."}
{"id": "698203", "revid": "21880", "url": "https://it.wikipedia.org/wiki?curid=698203", "title": "Crypturellus obsoletus ochraceiventris", "text": ""}
{"id": "698210", "revid": "1573940", "url": "https://it.wikipedia.org/wiki?curid=698210", "title": "Pygoscelis papua", "text": "Il pigoscelide comune o pinguino Papua (\"Pygoscelis papua\" ()) \u00e8 un uccello della famiglia Spheniscidae, diffuso nella regione antartica.\nDescrizione.\nIl pinguino Papua \u00e8 lungo dai 51 ai 90 centimetri e pesa tra i 5 e gli 8 chili; come molti altri pinguini, ha il dorso nero e il ventre bianco. Il becco \u00e8 dal rosso al giallo-arancione. Sopra l'occhio ha una caratteristica macchia bianca. La specie non ha alcun dimorfismo sessuale.\nBiologia.\nSi riproduce in colonie, spesso molto numerose, su zone costiere prive di ghiaccio.\nDistribuzione e habitat.\n\u00c8 diffuso nella regione circumpolare antartica, con un areale che si estende in latitudine dalla penisola Antartica (65\u00b016'S) alle isole Crozet (46\u00b000'S). Le tre maggiori colonie, che comprendono l'80% della popolazione globale, si trovano sulle isole Falkland, nella Georgia del Sud e isole Sandwich meridionali e nella penisola Antartica (incluse le isole Shetland Meridionali).\nSistematica.\nDefinito da J. R. Foster come \"Aptenodytes papua\" nel 1781.\nSuddiviso in 2 sottospecie: "}
{"id": "698211", "revid": "2212704", "url": "https://it.wikipedia.org/wiki?curid=698211", "title": "Crypturellus casiquiare", "text": "Il tinamo barrato (Crypturellus casiquiare ()) \u00e8 una specie di tinamo che si trova comunemente nelle foreste umide di pianura nelle regioni subtropicali e tropicali del Sud America settentrionale.\nTassonomia.\nQuesta \u00e8 una specie monotipica. Tutti i tinami provengono dalla famiglia Tinamidae e nello schema pi\u00f9 ampio sono anche inseriti tra i ratiti. A differenza di altri ratiti, i tinami possono volare, anche se in generale non sono forti volatori. Tutti i ratiti si sono evoluti da uccelli volanti preistorici e i tinami sono il parente vivente pi\u00f9 prossimo di questi uccelli.\nDescrizione.\nIl tinamo barrato \u00e8 lungo circa 25 cm (9,8 pollici). \u00c8 giallastro-marrone con pesanti strisce nere sul dorso, la gola \u00e8 bianca, la parte anteriore e i lati del collo e del petto sono grigio pallido, il ventre \u00e8 bianco, i fianchi sono crema barrati di nero e la testa e il collo sono color castagna con zampe verde oliva.\nComportamento.\nCome altri tinami, il tinamo barrato mangia frutta da terra o da cespugli bassi. Mangiano anche piccole quantit\u00e0 di invertebrati, boccioli di fiori, foglie tenere, semi e radici. Il maschio incuba le uova che possono provenire da un massimo di 4 femmine diverse, quindi allever\u00e0 i pulcini fino a quando non saranno pronti per stare da soli, di solito 2-3 settimane. Il nido si trova a terra in una fitta boscaglia o tra contrafforti radicali rialzati.\nDistribuzione e habitat.\nPreferisce vivere nelle foreste di pianura tropicali e subtropicali a un'altitudine compresa tra 100 e 200 m (330\u2013660 piedi) o inferiore. Questa specie \u00e8 originaria della Colombia orientale e del Venezuela meridionale."}
{"id": "698212", "revid": "287204", "url": "https://it.wikipedia.org/wiki?curid=698212", "title": "Campionato italiano di hockey su ghiaccio 1984-1985", "text": "Il campionato italiano di hockey su ghiaccio 1984-85 \u00e8 stato organizzato come di consueto dalla FISG.\nSerie A.\nFormazioni.\nLe formazioni ai nastri di partenza sono dieci. Oltre a Bolzano, Varese, Alleghe, Gardena, Asiago, Brunico, Merano e Cortina, le nuove iscritte sono Auronzo, che torna nel massimo campionato dopo otto anni, e per la prima volta il Como. Ambedue le compagini approdano in A dopo essere state finaliste in Serie B nella passata stagione.\nFormula.\nLa formula del campionato prevede un girone di qualificazione con una singola andata e ritorno. Nella seconda fase \u00e8 previsto un torneo intermedio suddiviso in due gironi. Le prime quattro si qualificano ai playoff e la classifica finale determina gli accoppiamenti, mentre le ultime due giocano uno spareggio per non retrocedere. Vengono mantenuti i punti ottenuti negli scontri diretti.\nSpareggio retrocessione.\nLo spareggio retrocessione coinvolge le due neopromosse e, come per la finale della Serie B giocata l'anno precedente, viene vinto dall'Auronzo. Il Como, alla sua prima partecipazione nel massimo campionato, ritorna quindi nella serie cadetta.\nPlay-off.\nSerie giocate al meglio delle 3 gare.\nIl Bolzano vince il titolo e Ron Chipperfield pu\u00f2 cos\u00ec festeggiare il suo primo scudetto da allenatore, dopo esser stato costretto ad interrompere la propria carriera di giocatore per problemi alla schiena.\nFinale 3\u00ba/4\u00ba posto.\nLa lotta per la conquista del terzo posto vede fronteggiarsi Gardena e Varese. I gialloneri hanno la meglio superando il Gardena in 3 gare.\nFinale 7\u00ba/8\u00ba posto.\n LHockey Club Bolzano vince il suo nono titolo.\nFormazione Campione d'Italia: Bruno Baseotto - Bruno Berti\u00e8 - Giacinto Boni - Paolo Casciaro - Dale Derkatch - Hubert Gasser - Norbert Gasser - Mauro Giacomin - Paolo Lasca - Robert Oberrauch - Gino Pasqualotto - Martin Pavlu - Luciano Sbironi - Maurizio Scudier - Gianni Spoletti - Herbert Strohmair - Bob Sullivan - Moreno Trisorio - Maurizio Vacca.\nAllenatore: Ron Chipperfield.\nMarcatori.\nLa classifica marcatori \u00e8 aggiudicata da Dale Derkatch (Bolzano) con 125 punti (50 gol e 75 assist), seguito da Bob Sullivan (Bolzano, 110 p.ti, 64 + 46), Errol Rausse (Alleghe, 109 p.ti, 50 + 59), Bruno Baseotto (Bolzano, 97 p.ti, 50 + 47) e Frank Nigro (Gardena, 94 p.ti, 44 + 50).\nSerie B.\nGruppo Ovest.\nIl Torino diede forfait a tutte le partite che doveva disputare.\nPlayoff.\nFinale 3\u00ba/4\u00ba posto.\nIl Fassa viene promosso in serie A, Cavalese si aggiudica la terza piazza."}
{"id": "698214", "revid": "2128848", "url": "https://it.wikipedia.org/wiki?curid=698214", "title": "Frittata", "text": "La frittata \u00e8 un piatto di origine italiana il cui principale elemento sono le uova, simile all\"omelette\" francese. Viene cotta da entrambi i lati e a seconda degli ingredienti, aggiunti durante o al termine della cottura, pu\u00f2 essere consumata come secondo piatto, contorno o come dessert. L\"omelette\", con la quale venne confusa all'estero fino alla met\u00e0 degli anni cinquanta, invece non viene girata durante la cottura e viene servita piegata in due, eventualmente farcita con altri ingredienti.\nIn senso pi\u00f9 generale, la parola \"frittata\" indica una qualsiasi preparazione a base di uova che, dopo essere state frullate o sbattute, vengono cotte in padella.\nPreparazione e tipi di frittata.\nLa base \u00e8 costituita da uova sbattute e olio, di semi o pi\u00f9 raramente d'oliva. Alle uova crude vengono aggiunti ingredienti come formaggio, prosciutto, pasta, verdure, latte o pangrattato. L'impasto viene lentamente cotto in padella o al forno. Dopo la cottura, la frittata pu\u00f2 essere ulteriormente farcita, ad esempio con formaggio, salumi, verdure, cioccolato, marmellata, frutta, erba aromatiche o altri ingredienti. Un'altra procedura, secondo la quale le uova sbattute vengono versate sugli altri ingredienti direttamente nella padella sul fuoco, \u00e8 descritta dall'Artusi.\nUna delle preparazioni pi\u00f9 diffuse \u00e8 la frittata di cipolle. Piatto della tradizione popolare italiana, \u00e8 composto da cipolle (preferibilmente bianche) appassite in abbondante olio d'oliva, uova, sale, formaggio grattugiato e pepe. La frittata di cipolle, piatto povero per eccellenza, nei decenni passati era consumata come alimento principale dai braccianti, operai e lavoratori a giornata.\nFrittata rognosa.\nNella cucina piemontese (ma anche in quella di altre regioni del nord-Italia) \u00e8 diffusa la \"frittata rognosa\". La base alla quale vengono aggiunte le uova sbattute con sale, pepe, formaggio grattugiato ed erbe aromatiche \u00e8 di salame cotto sbriciolato e soffritto in una padella sufficientemente ampia.\nFrittata con gli zoccoli.\nNota anche con il nome di \"frittata rognosa\", \u00e8 un piatto della cucina toscana proveniente dalla tradizione contadina, nato per la necessit\u00e0 di riciclare gli avanzi. \n\u00c8 una frittata alta ed arricchita da cubetti di pancetta.\nLe famiglie contadine utilizzavano ci\u00f2 che avevano a disposizione per preparare il pranzo, ovvero, uova fresche ed avanzi del giorno prima, non era raro infatti trovare questa frittata diversa ogni giorno, arricchita con pancetta, come richiede la tradizione, o con pezzetti di carne o salumi avanzati.\nFrittata di scammaro.\nNella cucina napoletana \u00e8 molto diffusa la frittata di maccheroni preparata tipicamente con vermicelli o spaghetti, in bianco o con il pomodoro. La pasta avanzata del pranzo o della cena precedente pu\u00f2 essere utilizzata come ingrediente per una frittata di maccheroni. Nella frittata possono essere incorporati pezzi di prosciutto o di formaggio.\nRafanata.\nTipica della cucina lucana, prende il nome dall'ingrediente principale: il rafano rusticano. Gli ingredienti base sono uova, pecorino, rafano, e diverse varianti prevedono l'aggiunta di patate lesse, pezzente o soppressata. La cottura avviene in forno o alla brace.\nLocuzioni e proverbi.\nFigurativamente il termine indica anche un pasticcio o un guaio combinato (es. \"ormai la frittata \u00e8 fatta\", dopo che qualcuno ha fatto qualcosa di sbagliato, come invito a non pensarci pi\u00f9).\nL'atto del \"rivoltare la frittata\" (una fase della cottura) viene invece associato ad un presunto tentativo di svicolare da una discussione, o di concluderla, cambiando artatamente i termini della questione: l'interpretazione del modo di dire \u00e8 che nonostante un'azione energica (la frittata viene girata lanciandola in aria e riprendendola rovesciata nella padella) ed il diverso \"punto di vista\", l'oggetto del contendere (o, fuori di metafora, il contenuto della padella) non cambia.\nLa frittata nel cinema.\nNegli anni settanta, grazie al personaggio di \"Fantozzi\" interpretato da Paolo Villaggio, nel film \"Il secondo tragico Fantozzi\", la frittata di cipolle \u00e8 assurta a simbolo di un'\"anarchia\" all'interno delle mura domestiche. La sua degustazione, accompagnata da birra gelata e rutto libero, comporta il rigetto di quelle regole sociali di buona creanza e di ipocrita contegno borghese cui \u00e8 - suo malgrado - costretto il ragionier Ugo Fantozzi, \"travet\" del ventesimo secolo.\nLa frittata dalle mille uova.\nNel 1535 fu preparata presso la certosa di Padula una frittata con ben mille uova in onore di Carlo V di Spagna che sost\u00f2 presso la certosa con il suo esercito di ritorno vittorioso dalla battaglia di Tunisi.\nL'evento viene ancora oggi celebrato ogni anno il 10 agosto, ed \u00e8 stato citato\nnel film C'era una volta... di Francesco Rosi con Sophia Loren e Omar Sharif."}
{"id": "698229", "revid": "21880", "url": "https://it.wikipedia.org/wiki?curid=698229", "title": "Eudromia elegans multiguttata", "text": ""}
{"id": "698230", "revid": "1745361", "url": "https://it.wikipedia.org/wiki?curid=698230", "title": "Danaidi", "text": "Nella mitologia greca, le Danaidi erano le cinquanta figlie di Danao, re di Libia, protagoniste di mitologiche vicende da cui sarebbe derivata l'origine del popolo dei Danai, cio\u00e8 i Greci. Queste vicende si intrecciano con l'antagonismo fra Danao e il suo fratello gemello Egitto, re d'Egitto e padre di cinquanta figli maschi, gli Egittidi.\nMito.\nLe sorelle erano figlie di diverse madri, tra le quali Polisso e Pieria. Esse accompagnarono il padre quando fugg\u00ec dalla Libia, temendo i cinquanta figli del fratello Egitto. Una volta stabilitosi ad Argo, Egitto mand\u00f2 i suoi figlioli con l'ordine di non tornare in patria prima di aver punito Danao e tutta la sua famiglia. Appena giunti, essi pregarono Danao di dimenticare i vecchi dissapori e di concedere loro in spose le sue figlie, ben decisi, naturalmente, a ucciderle la notte delle nozze. Danao rifiut\u00f2 e i figli di Egitto strinsero allora Argo d'assedio. Nella cittadella argiva non vi erano sorgenti d'acqua e, bench\u00e9 le Danaidi in seguito inventassero l'arte di scavare pozzi e provvedessero a scavarne parecchi in citt\u00e0, Danao si rese conto che avrebbe dovuto arrendersi per sete e promise dunque di fare ci\u00f2 che i figli di Egitto gli chiedevano, purch\u00e9 levassero l'assedio. Venne stabilita la data delle nozze e Danao scelse i mariti per ciascuna delle sue figlie, lasciandosi guidare in certi casi dal fatto che le madri degli uni e delle altre erano di egual rango, o dal fatto che i loro nomi erano simili (e cos\u00ec Clite, Stenele e Crisippe sposarono Clito, Stenele e Crisippo), ma per lo pi\u00f9 si affid\u00f2 alla sorte estraendo tessere da un elmo. Durante la festa nuziale, Danao segretamente consegn\u00f2 alle figlie dei lunghi spilloni che esse dovevano celare nei loro capelli; e a mezzanotte ciascuna di esse trafisse il cuore del proprio sposo. Soltanto uno sopravvisse: per consiglio di Artemide, Ipermestra salv\u00f2 la vita di Linceo che aveva rispettato la sua verginit\u00e0, e lo aiut\u00f2 a fuggire. All'alba, Danao seppe che Ipermestra aveva disubbidito ai suoi ordini e la port\u00f2 in tribunale affinch\u00e9 fosse condannata a morte; ma i giudici la assolsero. Essa innalz\u00f2 un simulacro ad Afrodite Vittoriosa nel tempio di Apollo Lupo, e dedic\u00f2 inoltre un santuario ad Artemide Persuasiva. Le teste degli uomini assassinati furono sepolte a Lerna e i loro corpi ebbero solenni esequie ad Argo; ma bench\u00e9 Atena ed Ermete avessero purificato le Danaidi nella Palude di Lerna col permesso di Zeus, i Giudici dei Morti le condannarono a riempire in eterno d'acqua un orcio bucherellato come setaccio. Linceo e Ipermestra poterono riunirsi come marito e moglie e Danao, che voleva sposare le sue altre figlie il pi\u00f9 presto possibile, indisse una gara di corsa nella via ora chiamata Afeta: il vincitore avrebbe avuto il diritto di prima scelta, e cos\u00ec via fino all'ultimo arrivato. Poich\u00e9 pochi erano gli uomini disposti a rischiare la vita sposando delle assassine, i partecipanti alla gara non raggiunsero il numero prestabilito; ma quando la notte di nozze trascorse senza esito fatale per i nuovi sposi, altri pretendenti si presentarono e si svolse cos\u00ec una seconda gara di corsa. Tutti i discendenti da questi connubi ebbero il titolo di Danai, che sostitu\u00ec quello di Pelasgi; e gli Argivi ricordano l'episodio celebrando la cosiddetta Gara Imenea. Linceo in seguito uccise Danao e regn\u00f2 al suo posto. Avrebbe volentieri ucciso anche le cognate, per vendicare la morte dei fratelli, se gli Argivi glielo avessero permesso.\nNegli inferi, le Danaidi vennero rinchiuse nella zona del Tartaro e furono condannate da Zeus a riempire d'acqua una gran botte che aveva il fondo bucato, cos\u00ec, quanta acqua vi versavano, tanta ne usciva. L'odierno modo di dire 'botte delle Danaidi' o 'vaso delle Danaidi' \u00e8 usato in riferimento a progetti o azioni faticosi ma presumibilmente non concludibili.\nLa leggenda delle Danaidi fu d'ispirazione per la tragedia \"Le Supplici\" di Eschilo.\nNomi.\nSegue un elenco di alcune delle Danaidi conosciute:"}
{"id": "698232", "revid": "1745361", "url": "https://it.wikipedia.org/wiki?curid=698232", "title": "Cirene (figlia di Ipseo)", "text": "Cirene () \u00e8 un personaggio della mitologia greca ed eponima della citt\u00e0 di Cirene e della Cirenaica.\nGenealogia.\nFiglia del re Lapita Ipseo (o di Peneo) e di Chlidanope. \nDa Apollo ebbe i figli Aristeo e Idmone.\nApollonio Rodio le aggiunge una sorella di nome Larissa ed un terzo figlio maschio di nome Autuchus.\nMitologia.\nFiglia del re Ipseo dei Lapiti, era una principessa della Tessaglia e custodiva le mandrie del padre sul Monte Pelio. Era una cacciatrice abile con giavellotto e spada. \nUn giorno fu notata da Apollo mentre difendeva un gregge da un leone e lui se ne innamor\u00f2, cos\u00ec la rap\u00ec con il suo carro d'oro e la port\u00f2 su una collina di mirti in Libia. Ebbero l\u00ec i loro figli e pi\u00f9 tardi in quel luogo Apollo fond\u00f2 la colonia greca di Cirene facendone di lei la regina della Cirenaica e trasform\u00f2 lei in una ninfa affinch\u00e9 potesse avere una lunga vita e la possibilit\u00e0 di cacciare fin quando lo desiderasse.\nA volte viene identificata con un'altra Cirene, madre di Diomede di Tracia da Ares."}
{"id": "698234", "revid": "119774907", "url": "https://it.wikipedia.org/wiki?curid=698234", "title": "Populorum progressio", "text": "La Populorum progressio (Lo sviluppo dei popoli) \u00e8 una famosa enciclica sociale scritta da papa Paolo VI e pubblicata il 26 marzo 1967.\nStoria.\nI primi contatti di Montini con il terzo mondo e i paesi in via di sviluppo risalgono ai primi anni sessanta quando, ancora arcivescovo di Milano, compie viaggi in America Latina (1960) e in Africa (1962). Diventato pontefice, nel 1964 si reca in Terra Santa e in India, dove pot\u00e9 \u00abvedere [...] e quasi toccar con mano le gravissime difficolt\u00e0 che assalgono popoli di antica civilt\u00e0 alle prese con il problema dello sviluppo\u00bb (\u00a7 4).\nNella stessa enciclica, il pontefice spieg\u00f2 che la questione sociale avesse negli ultimi anni acquistato una dimensione mondiale, cos\u00ec come insegnato dal suo predecessore Giovanni XXIII e ribadito nella Costituzione conciliare \"Gaudium et Spes\" promulgata nel 1965. Da questi l'esigenza di affrontare in modo completo i problemi del sottosviluppo:\nContenuti.\nL'enciclica \u00e8 dedicata alla cooperazione tra i popoli e al problema dei paesi in via di sviluppo. In essa vi \u00e8 la denuncia dell'aggravarsi dello squilibrio tra paesi ricchi e paesi poveri, la critica al neocolonialismo e il diritto di tutti i popoli al benessere. \u00c8 inoltre presente una critica al capitalismo e al collettivismo marxista. L'enciclica propone infine la creazione di un fondo mondiale per gli aiuti ai paesi in via di sviluppo.\nFondamentale \u00e8 il concetto di vocazione come causa e senso dello sviluppo: esiste quindi un legame inscindibile tra lo sviluppo e la promozione dell'uomo e della famiglia umana:\nReazioni.\nL'enciclica \u00e8 una delle pi\u00f9 famose e importanti della storia della Chiesa anche se contiene punti che sono stati oggetto di dibattiti (come il diritto dei popoli a ribellarsi anche con la forza contro un regime oppressore) e di feroci critiche negli ambienti pi\u00f9 conservatori.\nIn alcuni ambienti tradizionalisti questo documento venne tacciato infatti di essere vicino ad una dottrina sociale troppo clemente verso la sinistra e il suo pensiero. All'indomani della sua pubblicazione, il quotidiano di \u201cdestra\u201d il Borghese titol\u00f2 in tono polemico: \"Avanti Populorum!\".\nRimase ad esempio famoso il passo in cui Montini afferma:\nLa fama del passo in realt\u00e0 fu dovuta anche alla citazione da parte di Giovanni Paolo I, nell'Udienza Generale del 27 settembre 1978 (l'ultima del suo breve pontificato), in cui il papa ripropose il concetto espresso da Montini nella Populorum Progressio, prediligendo un lessico un po' pi\u00f9 semplice, ma lasciando inalterato il significato:"}
{"id": "698235", "revid": "782006", "url": "https://it.wikipedia.org/wiki?curid=698235", "title": "Storia di Cortina d'Ampezzo", "text": "Preistoria e antichit\u00e0.\nI ritrovamenti di una sepoltura primitiva a Mondev\u00e0l e della celebre mummia del Similaun (risalenti rispettivamente al VI e al IV-III millennio a.C.), fanno pensare che l'arco dolomitico e alpino orientale fosse abitato gi\u00e0 in epoca molto antica, ma per la conca ampezzana le informazioni sono molto scarse. \u00c8 noto che diverse zone del contermine Cadore furono frequentate da trib\u00f9 di Paleoveneti, ma nessuna loro testimonianza \u00e8 stata rinvenuta in Ampezzo. In seguito il territorio cadorino fu interessato dall'insediamento dei celti carni, che furono probabilmente i primi a stabilirvisi definitivamente. A partire dal VI-V secolo a.C. fu introdotta in tutto il Cadore la scrittura a caratteri etruschi. I Romani, che conquistarono la zona, sottomisero gli abitanti locali, installandosi in diverse localit\u00e0. Anche con riguardo all'epoca romana, tuttavia, l'esiguit\u00e0 delle informazioni disponibili per Ampezzo non permette di trarre alcuna conclusione definitiva.\nMedioevo.\nL'Alto Medioevo.\nDopo la caduta dell'Impero romano d'Occidente, per otto secoli non si hanno pi\u00f9 notizie dell'intera regione cadorina, di cui si presume Ampezzo fosse parte integrante. Si ritiene che, in questo lungo periodo, una parte delle popolazioni romano-noriche stanziate nelle valli d'Isarco, della Rienza e della Drava, si rifugi\u00f2 nelle valli poco antropizzate di Fassa, Badia, Gardena, Cordevole, Ampezzo e Comelico fuggendo dalle invasioni barbariche e dando cos\u00ec origine ai ladini. Si sostiene altres\u00ec che all'epoca della calata dei Longobardi in Italia dovesse gi\u00e0 esistere una comunit\u00e0 nella Valle d'Ampezzo, poich\u00e9, secondo la tradizione, in data 572 d.C. sarebbe avvenuto un miracolo ad opera della Madonna in difesa degli ampezzani, che le chiesero protezione dalle razzie longobarde. Certamente, per\u00f2, la dominazione longobarda fu fondamentale per la formazione delle Regole d'Ampezzo, note rappresentanti del tipico istituto regoliero, di origine appunto longobarda. Sebbene le loro prime attestazioni in Ampezzo risalgano al XIII secolo, vista la loro matrice germanica \u00e8 molto probabile abbiano radici pi\u00f9 risalenti. Esse sono delle comunit\u00e0 familiari che possiedona il territorio collettivamente, avendolo acquistato non per feudo ma per allodio. Ai longobardi succedettero i franchi di Carlo Magno, e in quest'epoca si vennero a delineare i confini linguistici della zona: a nord dell'odierna Provincia di Belluno, nell'attuale Provincia autonoma di Bolzano, regione occupata nel VI secolo dai baiuvari o bavaresi, inizi\u00f2 a diffondersi il tedesco, mentre a sud rimase in uso il latino tardo, che si differenzi\u00f2 poi nelle diverse varianti romanze (fra cui il ladino).\nIl Basso Medioevo.\nSotto il regno di Berengario del Friuli, re d'Italia (X secolo), venne utilizzato per la prima volta il termine \"Cadubrium\" (\"Cadore\", dal nome che i Romani avevano dato alla popolazione che vi abitava, i \"Catubrini\"). \u00c8 ragionevole pensare che gi\u00e0 all'epoca Ampezzo ne facesse parte, sebbene manchino del tutto documenti coevi a riguardo. Nel 951 il territorio cadorino pass\u00f2 insieme alla Marca di Verona sotto il Ducato di Baviera divenendo cos\u00ec parte del Sacro Romano Impero. Il duca Enrico II di Baviera assegn\u00f2 il Cadore ai vescovi di Frisinga , a cui rimase anche quando nel 976 la Marca pass\u00f2 al nuovo Ducato di Carinzia, eretto dall'imperatore Ottone II, mentre nel 1077 l'imperatore Enrico IV concesse l'area al Patriarcato di Aquileia. Fu probabilmente in seguito a questo fatto che venne eretto il Castello di Botestagno, di cui oggi rimangono solo poche rovine. Si ritiene tuttavia che il fortilizio patriarchino fu edificato partendo da un preesistente appostamento ligneo d'et\u00e0 longobarda. \nNel 1135 il patriarca di Aquileia Pellegrino di Ortenburg concesse il feudo cadorino in vassallaggio proprio ad una nobile famiglia di origine longobarda, i da Camino. Il primo conte del Cadore, e dunque anche d'Ampezzo, fu proprio il nobile caminese Guecellone II. Pochi anni dopo, nel 1156, \"Ampicium de Cadubrio\" viene ricordato per la prima volta in un atto di compravendita: questa attestazione d\u00e0 inizio alla storia documentata d'Ampezzo -le vicende precedenti sono solo supposizioni- e ne comprova l'appartenenza al Cadore. Il territorio ampezzano ne costituiva una delle dieci centene: esse erano originariamente zone abitate da circa cento famiglie, a capo delle quali vi era un officiale. \nIl Cadore ottenne dai da Camino, nel 1235, il riconoscimento dello \"Statuto caminese\", una raccolta di norme consuetudinarie vigente in tutte le dieci centene, quindi anche in Ampezzo. Con la morte senza eredi maschi di Rizzardo III da Camino, in seguito alle ferite riportate in battaglia contro le truppe patriarchine, nel 1335 cess\u00f2 la signoria caminese ed il feudo sarebbe dovuto tornare direttamente ai Patriarchi. Gli abitanti del Cadore decisero per\u00f2 di assumere il patrocinio delle tre figlie orfane di Rizzardo e con ci\u00f2 anche la potest\u00e0 feudale.\nDal 1337 i cadorini firmarono un patto con Giovanni Enrico, duca di Carinzia e conte del Tirolo e il fratello Carlo, re di Boemia (poi imperatore Carlo IV) e passarono sotto la loro protezione, ottenendo per\u00f2 il riconoscimento della propria autonomia amministrativa. Poco dopo, nel 1338, la Magnifica comunit\u00e0 del Cadore promulg\u00f2 gli Statuti cadorini, alla stesura dei quali partecip\u00f2 anche Giovanni da Chiave, all'epoca ufficiale (cio\u00e8 capo della centena) d'Ampezzo. Lo Statuto prevedeva norme estremamente all'avanguardia per l'epoca: decretava l'uguaglianza di tutto il popolo davanti alle leggi comunitarie e la parit\u00e0 dei diritti tra uomini e donne - anche in seno alle istituzioni regoliere -, non riconosceva ai propri cittadini alcun titolo nobiliare (non vi erano dunque n\u00e9 nobili n\u00e9 servi della gleba), esentava dalla coscrizione militare, ridimensionava il potere del clero proibendo ai preti, tra l'altro, di raccogliere testamenti. Nel 1341 i conti del Tirolo Ludovico V di Baviera e Margherita Maultasch recepirono il protettorato sul Cadore, ma nel 1347, quest'ultimo torn\u00f2 direttamente soggetto ad Aquileia. Questo cambio di dominazione fu voluto dal patriarca Bertrando di San Genesio, che giunse con le sue truppe nel capoluogo, Pieve, nel maggio dello stesso anno. Egli riconobbe la validit\u00e0 degli Statuti, le istituzioni cadorine e il sistema di autogoverno, confermando la notevole autonomia del territorio.\nLa storia di Ampezzo segue quella del Cadore anche nei decenni successivi, che furono segnati da una prospera pace. A partire dal 1412, tuttavia, l'intero Patriarcato fu scosso da importanti eventi bellici che videro contrapporsi da una parte la Repubblica di Venezia, e dall'altra il Patriarcato di Aquileia ed il Sacro romano impero, di cui il precedente faceva parte. Le truppe veneziane riuscirono a conquistare anche il Castello di Botestagno, ma gli ampezzani, guidati da Antonio di Rasen\u00e0, si resero artefici di una coraggiosa impresa, riuscendo nel 1418 a riprenderlo in nome di Aquileia. Nonostante questo notevole successo, nel 1420 la Repubblica di Venezia fece capitolare l'antico Patriarcato, strappando gran parte dei suoi territori all'Imperatore. Tra di essi anche il Cadore, e quindi Ampezzo, che il Sacro romano impero non smise per\u00f2 di rivendicare. La situazione \"de iure\" venne regolata nel 1511, quando Ampezzo venne riaccorpato fra i domini imperiali, mentre il Cadore, in seguito alla rinuncia da parte di Massimiliano I, venne annesso anche formalmente dalla Repubblica di Venezia.\nModernit\u00e0.\nLa Guerra della Lega di Cambrai.\nNel 1508 papa Giulio II organizz\u00f2 una lega antiveneziana, nota come Lega di Cambrai, cui presero parte diversi Paesi, tra cui il Sacro romano impero. Il 22 febbraio di quello stesso anno, le truppe imperiali entrarono nella localit\u00e0 ampezzana di Alver\u00e0, aggirando il Castello di Botestagno, nel quale i veneziani si erano asserragliati. Le truppe imperiali continuarono la marcia verso sud, sconfiggendo un manipolo di truppe cadorine delle Serenissima presso la chiusa di Ven\u00e0s. Negli anni successivi la guerra procedette in un continuo andirivieni di truppe veneziane da sud e di lanzichenecchi tedeschi da nord. Il 18 ottobre 1511 le truppe imperiali espugnarono la rocca di Botestagno, assumendo del tutto il controllo d'Ampezzo, e il 21 ottobre l'imperatore Massimiliano I si present\u00f2 di persona agli ampezzani richiedendo l'atto di sottomissione: essi fecero omaggio al nuovo sovrano e ottennero in cambio il mantenimento di tutti i privilegi - compresi quelli contemplati negli Statuti cadorini - di cui la comunit\u00e0 aveva goduto sotto Venezia, oltre all'assicurazione che non sarebbero stati aggregati alla Pusteria. Terminava cos\u00ec la lunga appartenenza al Cadore d'Ampezzo, e si compiva il distacco politico ed amministrativo fra le due aree, che perdur\u00f2 fino al 1921, quando il territorio ampezzano fu aggregato alla Provincia di Belluno.\nL'autonomia nell'Impero.\nNel 1531 Ampezzo fu incorporato alla Contea del Tirolo, mantenendo tuttavia un notevole grado di autonomia. I suoi abitanti, per concessione di Massimiliano I, continuarono a reggersi secondo gli Statuti cadorini, e alle funzioni della Magnifica comunit\u00e0 di Cadore subentr\u00f2 la comunit\u00e0 locale, che nel XVII secolo assunse la denominazione di Magnifica comunit\u00e0 d'Ampezzo. Gli imperatori successori di Massimiliano I confermarono regolarmente i privilegi riconosciuti dal monarca ad Ampezzo, che visse prosperamente per quasi tre secoli godendo di un'invidiabile autonomia. Tale florido periodo cess\u00f2 per\u00f2 con Giuseppe II (1741-1790), il quale abrog\u00f2 gli Statuti e tutte le autonomie concessi agli ampezzani.\nOttocento.\nLo scoppio della rivoluzione francese e l'ascesa dell'Impero francese, determin\u00f2 calamitose conseguenze in Ampezzo, che nel 1809 sub\u00ec movimenti di truppe, incendi e saccheggi. Una colonna franco-italiana invase ed occup\u00f2 definitivamente il territorio il 31 agosto dello stesso anno. Il 28 febbraio del 1810 Ampezzo, assieme a Dobbiaco, venne aggregato al Cadore. Questa situazione, tuttavia, non era destinata a durare: la disastrosa spedizione in Russia nel 1812 e la caduta di Napoleone Bonaparte, fecero s\u00ec che i due paesi tornassero sotto il dominio asburgico. Ampezzo si trov\u00f2 anzi non pi\u00f9 in zona di confine, bens\u00ec in pieno entroterra imperiale, giacch\u00e9 Vienna era riuscita ad annettersi tutti i territori che erano appartenuti alla decaduta Repubblica di Venezia col Trattato di Campoformio del 1797.\nAllo scoppio della grande rivoluzione europea del 1848, in Ampezzo non ci furono ribellioni, a differenza del vicino Cadore dove per mesi infuriarono ribellioni e sommosse, come in numerosi territori italiani, asburgici ed europei. Tale fedelt\u00e0 fu presto premiata: quando l'intero Lombardo-Veneto fu pacificato, inizi\u00f2 nell'Impero austriaco un lungo periodo di riforme, di cui Ampezzo pot\u00e9 beneficiare.\nSul finire dell'Ottocento, il territorio conobbe turisticamente il suo primo periodo d'oro: scoperta dalla nobilt\u00e0 austro-tedesca e dall'alta borghesia inglese, francese e statunitense, grazie alla sua straordinaria bellezza divenne una nuova St. Moritz, frequentata come luogo di villeggiatura estiva e invernale. Nel 1907, ad esempio, Alberto I di Sassonia-Coburgo-Gotha, re del Belgio, si rec\u00f2 in villeggiatura in Ampezzo, innamorandosene. Fu un appassionato alpinista, e per molti anni continu\u00f2 a frequentare questa localit\u00e0, dedicandosi al proprio sport preferito, ed eleggendola a meta turistica del gotha internazionale. I villeggianti invernali cominciarono a mettere gli sci ai piedi, scendendo per le piste (ancora non battute) in neve fresca.\nAmpezzo, area gi\u00e0 da secoli benestante in virt\u00f9 della propria autonomia e della lungimirante amministrazione asburgica, si arricch\u00ec ulteriormente. Nello stesso periodo nel vicino Cadore non si svilupp\u00f2 il turismo, e il territorio fu soggetto (come il vicino Veneto, il Friuli ed il Trentino) ad una forte emigrazione. Cortina, capoluogo d'Ampezzo, divenne internazionalmente conosciuta come \"Regina delle Dolomiti\" e \"Perla delle Alpi\".\nQuesto accresciuto benessere port\u00f2 anche a innovazioni urbanistiche, simboleggiate dal famoso campanile della chiesa parrocchiale, eretto tra il 1850 e il 1858 dall'ampezzano Silvestro Franceschi. I primi alberghi ampi e lussuosi, destinati ad accogliere ricchi villeggianti, cominciarono a caratterizzare il paesaggio della valle. Dal punto di vista sociale prosperarono gli enti corporativi e mutualistici: 1893 fu creata la Societ\u00e0 cooperativa di consumo d'Ampezzo, e vennero inoltre fondate la Cassa rurale e numerose associazioni, e nel 1903 fu il turno dello Sci club Cortina. Questo periodo aureo fu bruscmente interrotto con la Prima guerra mondiale, quando Ampezzo divenne uno dei luoghi pi\u00f9 occupati dal conflitto.\nNovecento.\nLa Prima guerra mondiale.\nDal 28 luglio 1914, giorno dell'apertura delle ostilit\u00e0, gli uomini ampezzani vennero mandati a combattere per l'Impero austro-ungarico sui Carpazi, in Galizia, sulla frontiera con la Russia. Il 16 maggio del 1915, quando ormai la dichiarazione di guerra da parte del Regno d'Italia era imminente, in Ampezzo si chiamarono alla visita militare tutti gli uomini non ancora arruolati d'et\u00e0 compresa fra i 16 e i 50 anni, inquadrati negli \"Standsch\u00fctzen\" (tiratori scelti) o nel k.k. Landsturm (milizia territoriale). Vennero chiamati alle armi 669 locali, pi\u00f9 35 lavoratori, e mandati a difendere le numerose postazioni militari che si andavano costruendo sui monti circostanti.\nIl 23 maggio 1915 il Regno d'Italia invi\u00f2 la dichiarazione di guerra a Vienna, comunicando l'inizio delle ostilit\u00e0 per la mezzanotte. Alle ore 18:00 del 24 maggio, gli Italiani varcarono il confine ad Acquabona, dando inizio ai combattimenti in Ampezzo. Il 27 maggio dal Passo Tre Croci scesero due compagnie italiane, e il giorno successivo, 28 maggio, otto fanti della Brigata Marche entrarono in Ampezzo, proseguendo per Zuel, senza imbattersi in alcun soldato austriaco.\nLe forze austriache, come in altri punti del fronte alpino, avevano effettuato una ritirata strategica, abbandonando il fondovalle e appostandosi sulle montagne adiacenti ad essa e in punti ben difendibili. In questo modo, l'esercito asburgico ebbe l'enorme vantaggio di trincerarsi per primo sui monti pi\u00f9 alti, lasciando ai nemici soltanto le postazioni pi\u00f9 basse, secondo le concezioni strategiche dell'epoca. Si pensava (erroneamente) che le valli fossero esposte ai cannoneggiamenti e che in esse fosso arduo compiere assalti (concezione che fu clamorosamente smentita nella Battaglia di Caporetto).\nIn tutto il fronte alpino, l'Austria-Ungheria ebbe sempre una strategia difensiva (tranne che nella Battaglia degli Altipiani). Le posizioni alpine erano infatti facilmente difendibili, anche con le poche forze che gli asburgici avevano in questa zona. Gli austriaci contennero gli assalti italiani, talvolta compiuti con l'ausilio di mine. Eccezion fatta per arretramenti, la linea difensiva rimase pressoch\u00e9 invariata sino alla conclusione del conflitto. \nCominci\u00f2 cos\u00ec una logorante guerra di trincea che dur\u00f2 fino al novembre del '17. Sul Col di Lana, sul Monte Piana, al Passo Falzarego, sulle Tofane, alle Cinque Torri e in molti altri luoghi vennero sacrificate migliaia di giovani vite da entrambe le parti. Si compivano cariche alla baionetta sotto i colpi delle mitragliatrici, si usavano gas asfissianti, granate e obici. I soldati erano costretti a passare all'aperto ogni stagione, dalla mite estate al nevosissimo inverno, notte e giorno, esposti all'umidit\u00e0 e al gelo, morendo per le ferite riportate durante gli scontri, o per le diffuse epidemie di colera, polmonite e dissenteria. Sia le truppe italiane che quelle austro-ungariche si batterono con valore, fin quando, inaspettato, giunse per gli italiani l'ordine di ritirata: a Caporetto gli austro-tedeschi avevano sfondato le linee italiane, dilagando nella Pianura veneto-friulana fino al Piave. Nonostante la rabbia dei soldati, che non accettavano di lasciare i monti conquistati col sangue di migliaia di commilitoni, gli italiani ripiegarono, lasciando Ampezzo in mano agli austriaci. L'anno successivo, tuttavia, la situazione si ribalt\u00f2: definitivamente sconfitti a Vittorio Veneto, il 3 novembre 1918 gli austro-ungarici firmarono l'armistizio con l'Italia, con applicazione della cessazione dei combattimenti dal giorno successivo.\nLe truppe italiane tornarono in Ampezzo, entrarono a Cortina, e occuparono il resto del Tirolo meridionale. Al Passo del Brennero fu posta la nuova frontiera con la neonata Austria a seguito degli accordi di pace di Parigi.\nAncora oggi sono aperti e visitabili dal pubblico molti cimiteri di guerra di medie e piccole dimensioni, sparsi un po' in tutta l'area delle Alpi orientali, che raccolgono le povere spoglie di tutti i soldati (di ogni cultura e nazione) che morirono sulle Dolomiti.\nIl dopoguerra e il Ventennio fascista.\nCon il Trattato di Saint-Germain, che ne sanc\u00ec l'annessione all'Italia, Ampezzo venne accorpato alla Provincia di Trento: cominci\u00f2 cos\u00ec il \"capitolo italiano\" della storia ampezzana. Nel 1921 fu inaugurata la Ferrovia delle Dolomiti, collegante Calalzo di Cadore, Ampezzo e Dobbiaco, che rimase in funzione fino al 1964; dal punto di vista amministrativo, invece, il 21 gennaio 1923 il comune fu assegnato alla provincia di Belluno., ed il suo nome mutato da \"Ampezzo\" a \"Cortina d'Ampezzo\".\nA seguito della grande depressione del '29, il territorio sub\u00ec una brusca battuta d'arresto sul piano economico: centinaia di piccoli risparmiatori d'Ampezzo e delle altre vallate dolomitiche videro sfumare le proprie ricchezze e anche alcuni tra i maggiori albergatori locali furono costretti a chiudere: nel 1931 fall\u00ec Amedeo Girardi, proprietario dell'omonimo hotel, mentre l'anno successivo dichiar\u00f2 bancarotta l'Albergo Tre Croci, propriet\u00e0 della famiglia Menardi.\nA partire dagli anni trenta, Ampezzo divenne per\u00f2 meta turistica prediletta dalle pi\u00f9 alte gerarchie fasciste: il Ministro del tesoro e delle finanze Alberto de Stefani, per esempio, compr\u00f2 casa a Manaigo nel 1933, i segretari nazionali del PNF Giovanni Battista Giuriati ed Achille Starace vi passarono sovente la propria villeggiatura, mentre Italo Balbo si fece costruire uno \"chalet\" nei pressi del vicino lago di Misurina. In questo stesso decennio e nei primissimi anni quaranta vi furono un notevole sviluppo degli impianti sciistici e un successivo boom del turismo (tra il 1930 e il 1940 le presenze negli alberghi ampezzani furono in costante aumento), nonch\u00e9 la nascita della \"Scuola sci Cortina\" (nel 1933; fu la prima scuola di sci riconosciuta dalla F.I.S.I. in Italia) e del \"Notiziario di Cortina\", il giornale locale (nel 1936).\nContemporaneamente, per\u00f2, Ampezzo fu oggetto ad una politica di omogeneizzazione etnico-linguistica da parte del governo fascista, fermamente intenzionato ad italianizzare la localit\u00e0 gi\u00e0 asburgica e tirolese. L'idioma ladino, lingua madre per l'intera popolazione locale fu ostracizzato dalle nuove autorit\u00e0, punendo ad esempio i bambini che ne facevano uso; feste tradizionali legate alla cultura tirolese (fuochi del Sacro Cuore, \"sceiba\") vennero messe al bando; gli uffici pubblici vennero affidati a soggetti provenienti da altre parti d'Italia; le strade vennero ribattezzate con nomi patriottici (ad esempio, Via Cesare Battisti, o Corso Vittorio Emanuele); la toponomastica ladina fu italianizzata (ad esempio \"Ru de ra jeres\" divenne Rio Gere, \"Laguscin\" divenne Lago Scin, \"Ponte de ra Zesa\" divenne Pontechiesa). Questo fu un durissimo colpo per la popolazione ampezzana, la quale non aveva mai sperimentato nulla di simile, avendo per secoli goduto di autonomia giuridica ed amministrativa.\nLa seconda guerra mondiale.\nIl 10 giugno 1940 l'Italia scese in guerra a fianco della Germania nazista. In tutto lo Stato si fecero sentire pesantemente le ristrettezze dovute al conflitto: fu vietata, per esempio, la consumazione di carne dal marted\u00ec al venerd\u00ec compresi; nessuna deroga per gli atleti che disputarono i campionati del mondo di sci sulle piste ampezzane nel febbraio del '41. Dopo l'armistizio di Cassabile, le forze armate tedesche occuparono il territorio italiano (Operazione Alarico). Il 12 settembre i nazisti entrarono in Ampezzo. Le province di Bolzano, Trento e Belluno furono incluse nella \"Operationszone Alpenvorland\" e annesse al Terzo Reich: come tale, in questa zona d'Italia vennero precettati i giovani in et\u00e0 da militare, inquadrati nella Wehrmacht e molti inviati al fronte.\nLo stillicidio continuo di caduti colp\u00ec pesantemente la popolazione ampezzana: i caduti in guerra furono 51 (31 sul solo fronte russo) pi\u00f9 altri 10 civili. L'anno successivo, il '44, il paese divenne citt\u00e0 ospedale, sicura dai bombardamenti ma affollata di invalidi di guerra. Infine, il 2 maggio 1945, le truppe americane entrarono in Ampezzo: la guerra era finita.\nLe Olimpiadi invernali del 1956.\nCome stabilito dal CIO nel 1930, il paese si era aggiudicato il compito di ospitare i VII Giochi olimpici invernali del '44, che a causa della guerra non furono mai disputati. Fu cos\u00ec che nel '47 si torn\u00f2 a parlare di tale evento in consiglio comunale. Tuttavia la proposta fu accolta tiepidamente dall'amministrazione, tanto che si pens\u00f2 di chiedere il parere della comunit\u00e0 tramite un referendum. A sbloccare la situazione giunse da Roma la promessa che il CONI avrebbe pagato tutte le spese della preparazione. Rassicurati dunque dalla conferma che non il comune ma il governo avrebbe pagato le costose infrastrutture, il 30 novembre 1948 si decise di chiedere ufficialmente che la VII Olimpiade invernale del '56 fosse assegnata a Ampezzo. Il 4 aprile 1949 giunse l'accettazione della proposta da parte del CIO.\nI problemi che gli organizzatori dovettero affrontare furono immani: per questo motivo fu creato un ente apposito e a presiederlo fu chiamato Otto Menardi. \"In primis\" si decise di potenziare e ampliare le strutture sportive: tra il 1952 e il 1955 venne creato uno Stadio del Ghiaccio per alcune competizioni di pattinaggio (quelle di velocit\u00e0 furono disputate al Lago di Misurina, a pochi chilometri da Cortina). Furono inoltre costruiti un trampolino per il salto, la pista da bob e gli impianti di risalita con le relative piste per le gare di sci. Furono infine potenziate le infrastrutture che collegavano il paese alle zone circostanti: la SS51 venne resa ovunque pi\u00f9 scorrevole, e si pens\u00f2 di riammodernare il materiale rotabile della vecchia Ferrovia delle Dolomiti acquistando due nuovi locomotori.\nAlla fine giunse il gran giorno: la fiaccola olimpica, benedetta da papa Pio XII, aveva fatto il giro dell'Italia, portando speranza e frenesia ovunque. Ampezzo aveva a disposizione circa 8.000 letti in grado di ospitare la grande massa di curiosi che sarebbe giunta ad assistere alle prime Olimpiadi italiane della storia.\nIl 26 gennaio 1956 il Presidente Gronchi inaugur\u00f2 i VII Giochi olimpici invernali, la prima ad essere trasmessa per televisione. Per la prima volta, il giuramento olimpico fu pronunciato a nome di tutti i concorrenti da una donna, Giuliana Minuzzo, atleta italiana che partecip\u00f2 per lo sci alpino. A tale manifestazione sportiva presero parte i rappresentanti di ben 32 nazioni (per un totale di 821 atleti - 134 donne e 687 uomini) tra cui per la prima volta anche l'URSS, che sottrasse numerosissime medaglie agli atleti nordeuropei, attestandosi al primo posto nel medagliere. I partecipanti segnarono una grandissima quantit\u00e0 di record, addirittura 73 record olimpici sulla sola pista di Misurina. In particolare fu notissima la figura dell'austriaco Toni Sailer, che si aggiudic\u00f2 tutti e tre gli ori in palio nelle gare di sci alpino maschile.\nGli atleti italiani vinsero tre medaglie, un oro e due argenti. Questi ultimi furono conquistati proprio da un bobbista ampezzano, il leggendario Eugenio Monti.\nGiunse infine il termine delle competizioni anche per questa Olimpiade, e il 5 febbraio si tennero le celebrazioni di chiusura. Per Ampezzo ed i suoi abitanti una nuova era si era aperta.\nGi\u00e0 dall'inverno successivo ai giochi olimpici, Ampezzo si grem\u00ec di turisti come non mai. Era l'inizio di una nuova et\u00e0 dell'oro. I prezzi ancora accessibili di case e alberghi, la forte ripresa dell'economia italiana e la fama internazionale acquisita dalla localit\u00e0 grazie alla manifestazione sportiva, la fecero diventare di voga in tutt'Italia e in gran parte d'Europa. In breve tempo vennero costruite decine e decine di edifici abitativi, richiestissimi dalle centinaia di villeggianti provenienti dalle citt\u00e0.\nAttualit\u00e0.\nProposta di aggregazione alla Provincia autonoma di Bolzano - Trentino-Alto Adige/S\u00fcdtirol.\nCon l'inizio del nuovo millennio, si \u00e8 riaperta la discussione di un possibile passaggio della localit\u00e0 ampezzana, insieme ai comuni di Livinallongo del Col di Lana e Colle Santa Lucia, alla limitrofa provincia autonoma di Bolzano, e quindi alla Regione Trentino-Alto Adige/S\u00fcdtirol, situazione che porterebbe notevoli vantaggi economici a tutta la comunit\u00e0 locale, tramite un referendum popolare tenutosi il 28 e il 29 ottobre 2007. L'esito della votazione \u00e8 stato favorevole al cambio di regione con l'appoggio di circa l'80% dei votanti. La richiesta dovr\u00e0 essere adesso sottoposta al Parlamento italiano e dovr\u00e0 essere varata dai due consigli, quello provinciale di Bolzano, e quelli regionali del Trentino-Alto Adige e del Veneto. Sul passaggio alla Provincia di Bolzano si dovr\u00e0 esprimere anche l'Austria, paese garante nel trattato internazionale che istitu\u00ec la regione autonoma Trentino-Alto Adige. Attualmente il Parlamento non ha ancora esaminato la richiesta di cambio di Regione come previsto dalla Costituzione."}
{"id": "698236", "revid": "1448629", "url": "https://it.wikipedia.org/wiki?curid=698236", "title": "Grazie (mitologia)", "text": "Le Grazie (in latino \"Gratiae\") sono dee nella religione romana (mitologia romana), replica latina delle Cariti greche (in greco antico \u03a7\u03ac\u03c1\u03b9\u03c4\u03b5\u03c2 \"Ch\u00e0rites\"). Questi nomi fanno riferimento alle tre divinit\u00e0 della Grazia ed erano, probabilmente sin dall'origine, legate al culto della natura e della vegetazione. Sono anche le dee della gioia di vivere ed infondono la gioia della Natura nel cuore degli d\u00e8i e dei mortali.\nNei miti.\nOrigini.\nQueste dee benefiche sono ritenute figlie di Zeus e di Eurinome e sorelle del dio Fluviale Asopo; secondo altri la madre sarebbe Era.\nSecondo altri autori, le dee greche Cariti sono nate dal Dio Sole (Elios) e dall'Oceanina Egle. Altrettanto accettata \u00e8 la versione che vede come madre delle Grazie proprio la dea della bellezza e fertilit\u00e0, sia sessuale (Afrodite \u00e8 anche la Dea della \"vita\" sessuale) sia vegetale (non a caso dove camminava spuntavano fiori), Afrodite la quale le avrebbe generate insieme a Dioniso, dio della vite, e non solo.\nLe versioni che riguardano il numero delle Grazie sono ancor pi\u00f9 diverse; secondo Esiodo, esse sono tre:\nA Sparta si veneravano solo due Cariti: Cleta (l'Invocata) e Faenna (la Lucente), e ad Atene Auxo (la Crescente) ed Egemone (Colei che procede).\nNell'immaginario poetico, letterario e culturale, sia ellenico-romano che successivamente nei secoli fino ad oggi, sono rappresentate quasi sempre come tre giovani nude, di cui una voltata verso le altre, le quali incarnano la perfezione a cui l'essere umano dovrebbe tendere, nonch\u00e9, secondo alcuni autori, le tre qualit\u00e0 essenziali della donna in prospettiva classica.\nLo studioso Edgar Wind (1900-1971), nel suo libro \"Pagan Mysteries in the Renaissance\", riporta la spiegazione di Seneca nel \"De beneficiis\" delle tre dee, che il filosofo romano voleva vestite, come il triplice ritmo della generosit\u00e0 (l'offrire, l'accettare ed il restituire), simboleggiato dall'intreccio delle mani delle Grazie. Infatti gi\u00e0 i romani usavano l'espressione \"gratias agere\" ovvero \"rendere grazie\".\nNel medesimo libro, E. Wind dedica un intero capitolo alla \"Nascita di Venere\", dilungandosi nell'analisi della celeberrima \"Primavera\" di Sandro Botticelli. Lo studioso ritiene che il pittore sia \"fiancheggiatore\" o accolito del Neoplatonismo, segnatamente di Marsilio Ficino. Nella \"Primavera\" Botticelli avrebbe reso manifesta la visione neoplatonica dell'unit\u00e0 dell'Amore (Venere-Afrodite) con la triade, anzi \"trinit\u00e0 delle Grazie\" (Pico della Mirandola). In breve, le tre dee sarebbero le tre forme dell'Amore: \"Castitas\" (la Castit\u00e0, colei a cui \u00e8 rivolta la freccia di Cupido e la pi\u00f9 sobria nella veste nonch\u00e9 disadorna), \"Voluptas\" (la Volutt\u00e0) e \"Pulchritudo\" (la Bellezza).\nNell'arte.\nIn letteratura, Ugo Foscolo dedica a queste dee un suo Carme intitolato, appunto, \"Le Grazie\".\nIn pittura e in scultura le Grazie sono state soggetto di numerose celebri opere d'arte, tra le quali:"}
{"id": "698240", "revid": "1602064", "url": "https://it.wikipedia.org/wiki?curid=698240", "title": "Humanae Vitae", "text": "La Humanae Vitae \u00e8 l'ultima enciclica scritta da papa Paolo VI e pubblicata il 25 luglio 1968: \u00e8 volta a specificare la dottrina sul matrimonio cos\u00ec come definita dal Concilio Vaticano II.\nIl documento ribadisce la connessione inscindibile tra il significato unitivo e quello procreativo dell'atto coniugale; dichiara anche l'illiceit\u00e0 di alcuni metodi per la regolazione della natalit\u00e0 (aborto, sterilizzazione, contraccezione) e approva quelli basati sul riconoscimento della fertilit\u00e0.\nL'enciclica provoc\u00f2 un enorme dissenso sia a livello teologico sia a livello di conferenze episcopali.\nArgomenti dell'enciclica.\nPaolo VI non pot\u00e9 mettere in disparte il problema e per la sua gravit\u00e0 destin\u00f2 al proprio personale giudizio lo studio di tutte le implicazioni di tipo morale legate a tale argomento. Per avere un quadro completo, decise di avvalersi dell'ausilio di una Commissione di studio, istituita in precedenza da papa Giovanni XXIII, che egli ampli\u00f2 e perfezion\u00f2.\nLa decisione sul da farsi era molto onerosa, soprattutto perch\u00e9 alcuni misero in dubbio la competenza della Chiesa in argomentazioni non strettamente legate alla dottrina. Tuttavia il Papa non manc\u00f2 di sottolineare, davanti a queste critiche, che il Magistero ha facolt\u00e0 d'intervento, oltre che sulla legge morale evangelica, anche su quella naturale: quindi la Chiesa doveva necessariamente prendere una posizione in merito.\nPosizione della Chiesa sulla contraccezione.\nBuona parte della Commissione di studio si mostr\u00f2 a favore della \"pillola cattolica\" (come venne soprannominata), ma tuttavia \u00e8 da ricordare che una parte di essa non condivise questa scelta, ritenendo che l'utilizzo degli anticoncezionali andasse a violare la legge morale, poich\u00e9, attraverso il loro impiego, la coppia scindeva la dimensione unitiva da quella procreativa. Paolo VI appoggi\u00f2 tale orientamento e, riconfermando quanto aveva gi\u00e0 dichiarato papa Pio XI nell'enciclica \"Casti Connubii\", decret\u00f2 illecito per gli sposi cattolici l'utilizzo degli anticoncezionali di origine chimica o artificiale:\nMa nella stessa, nel paragrafo Paternit\u00e0 responsabile, si dice:\nQuesta decisione di papa Montini non riscosse grande favore e ci furono moltissime critiche (molti teologi, laici e vescovi dissentirono pubblicamente dall'insegnamento papale)[manca fonte]. Nonostante tutto, Paolo VI non ritratt\u00f2 mai neppure una parola dell'enciclica, motivando in questi termini a Jean Guitton le proprie ragioni:\nMons. Albino Luciani, futuro Giovanni Paolo I, afferm\u00f2 che la definizione da parte di un Pontefice \u00e8 sempre associata alla ricerca del consenso della Chiesa e che \u00abin pratica mai succede che venga definito un punto su cui nella Chiesa (di ogni tempo) non ci sia consenso\u00bb."}
{"id": "698241", "revid": "1543377", "url": "https://it.wikipedia.org/wiki?curid=698241", "title": "Frank Michler Chapman", "text": "Biografia.\nEra figlio di Lebbeus e Mary Augusta Parkhurst. Frequent\u00f2 la Englewood Academy. \nDopo la laurea, nel 1888, si un\u00ec allo staff dell'American Museum of Natural History come assistente di Joel Asaph Allen. \nNel 1901, fu nominato Curatore Associato di Mammiferi e Uccelli e, nel 1908, Curatore degli Uccelli.\nPer la sua opera \"Distribution of Bird-life in Colombia\", nel 1917 fu premiato dalla National Academy of Sciences degli Stati Uniti d'America con la Medaglia Daniel Giraud Elliot.\nChapman fu l'ideatore del Christmas Bird Count, un censimento annuale delle specie di uccelli presenti a inizio inverno nel Nord America.\nScrisse molti libri relativi all'Ornitologia, come \"Bird Life\", \"Birds of Eastern North America\", \"Bird Studies With a Camera\" e \"Life in an Air Castle\".\nChapman ebbe un figlio, Frank Chapman Jr., cantante d'opera, che dapprima spos\u00f2 la drammaturga Elizabeth Cobb, da cui ebbe una figlia, l'attrice e personaggio televisivo Buff Cobb, e, dopo il divorzio, spos\u00f2 la cantante d'opera mezzosoprano Gladys Swarthout.\nChapman fu sepolto al Brookside Cemetery di Englewood.\nOpere.\nOltre a numerosi articoli comparsi su giornali e riviste scientifiche quali il \"National Geographic Magazine\", Chapman scrisse numerosi libri e rapporti, tra i quali si ricordano:"}
{"id": "698242", "revid": "34928", "url": "https://it.wikipedia.org/wiki?curid=698242", "title": "Ashurah", "text": ""}
{"id": "698244", "revid": "34928", "url": "https://it.wikipedia.org/wiki?curid=698244", "title": "Achoura", "text": ""}
{"id": "698248", "revid": "124375988", "url": "https://it.wikipedia.org/wiki?curid=698248", "title": "Ficana", "text": "Ficana fu un abitato del \"Latium vetus\", ricordato da Plinio il Vecchio nella lista delle cinquantatr\u00e9 citt\u00e0 che \u00abscomparvero senza lasciare traccia\u00bb (\"interiere sine vestigiis\").\nLocalizzazione.\nFicana era collocata sulla sponda sinistra del fiume Tevere, sulle piccole alture di Monte Cugno, presso la localit\u00e0 Monti di San Paolo, ad Acilia, oggi ridotto a una collinetta, ma un tempo pi\u00f9 scosceso, naturalmente difeso su tre lati, e posto a dominare strategicamente il Tevere fino alla foce. .\nStoria.\nOrigini latine.\nEccezion fatta per un frammento ceramico riferibile alla fase finale della media et\u00e0 del bronzo, le prime testimonianze di un insediamento umano presso il sito risalgono al XII secolo a.C. circa. Questo si deduce dalla gran quantit\u00e0 di ceramica protovillanoviana e in parte subappenninica in giacitura secondaria presso alcune strutture forse connesse alla fortificazione della citt\u00e0. Nonostante il mancato rinvenimento di tracce di abitazioni risalenti a quell'epoca, tali materiali provano l'esistenza certa di un abitato stabile nell'et\u00e0 del bronzo recente e finale.\nUn'altra evidenza dell'occupazione stabile del sito durante la prima fase laziale (Bronzo finale 3) proviene da un gruppo di tombe a pozzetto rinvenute su una piccola altura a sud del pianoro ove sorgeva l'abitato. Le tombe in questione, abbastanza sconvolte dalle arature, presentano scarso corredo e seguono il rito dell'incinerazione. Sono in numero limitato (quindici), ma bastano a comprovare l'esistenza di un abitato risalente all'ultima fase dell'et\u00e0 del bronzo finale, che corrisponde alla prima fase della cultura laziale (Roma - Colli Albani I).\nNon vi \u00e8 dubbio che la citt\u00e0 ebbe un salto qualitativo per la sua identit\u00e0 con la costruzione dell'aggere difensivo, risalente alla met\u00e0 dell'VIII secolo a.C. circa. Questa struttura, costituita da un aggere in terra e tufo largo ben 7 m e una fossa larga 10 m, difendeva tutto il lato occidentale della piccola collina, elevandosi a difesa di essa. La struttura, di cui si \u00e8 rinvenuta buona parte, era lunga 150 m circa ed il suo stato di conservazione al momento dello scavo era discreto. La citt\u00e0 non aveva bisogno di un muro di cinta completo, in quanto ben protetta sugli altri tre lati da costoni molto ripidi, che facevano dell'abitato una sorta di acropoli dominante la valle del Tevere. Un'ipotesi di Alessandro Bedini propone di identificare con un primo apprestamento difensivo, riferibile gi\u00e0 all'et\u00e0 del bronzo finale, in alcune strutture con andamento parallelo e perpendicolare all'aggere di VIII secolo a.C.\nAll'interno dell'abitato la costruzione caratteristica di quest'epoca (prima et\u00e0 del ferro) era la capanna. A Ficana esse erano di forma quadrata, rettangolare o ellittica, raramente ovale come a Roma o a Satrico, anche se la pi\u00f9 antica presenta una pianta rotonda (tuttavia l'identificazione del contesto con una capanna \u00e8 dubbia). Le tracce di esse, rinvenute soprattutto nel settore nord orientale del pianoro, testimoniano l'esistenza di questo tipo di costruzione. Le capanne erano costruite piantando dei pali nel terreno, l'alzato era in opera a graticcio e il tetto un intreccio di rami in legno e paglia. Altre tracce di capanne sono state rinvenute in una zona quasi a ridosso dell'aggere difensivo, sul lato interno.\nL'insediamento, abitato dai \"Prisci Latini\", vive un vero momento cruciale con l'ascesa al trono di Roma di Anco Marzio (re dal 641 al 616 a.C.) . La storiografia, nonostante le varianti dei racconti, \u00e8 quasi unanime nel raccontare la conquista di Ficana da parte del re intorno alla met\u00e0 del VII secolo a.C. Secondo diversi autori, tra cui Dionigi di Alicarnasso, Plinio il Vecchio e Tito Livio, la citt\u00e0 sarebbe stata rasa al suolo e gli abitanti deportati sull'Aventino.\nConquista romana.\nDiverse sono le interpretazioni relative alla fase successiva alla conquista romana. I rinvenimenti testimoniano infatti un'occupazione del sito senza soluzione di continuit\u00e0 dal X al III secolo a.C. Nulla lascia dunque pensare che l'insediamento sia stato annientato: forse Roma occup\u00f2 il sito, ma invece di obliterarlo, lo annient\u00f2 politicamente, annettendolo al suo regno. Michele Mattei attraverso l'analisi dei dati archeologici pubblicati, ha individuato varie aree di scavo del sito (almeno cinque) che mostrano segni di distruzione violenta proprio alla fine dell'VII secolo a.C. coeve dunque al presunto arrivo di Anco Marzio, proponendo di vedere in quelle evidenze, i chiari segni del passaggio del re romano sul sito. Sito che sarebbe stato si distrutto, ma ricostruito subito dopo, non potendo Roma perdere l'occasione di possedere una citt\u00e0 posta in un punto cos\u00ec strategico del territorio. In effetti, Ficana non aveva solo il controllo sulla foce del Tevere: di grande importanza per i romani era il possesso delle saline, che si trovavano pochi chilometri a ovest ed erano probabilmente sfruttate dai ficanesi stessi. Secondo la storiografia altre due citt\u00e0 fecero le spese della spinta di conquista di Anco Marzio: \"Tellenae\" e \"Politorium\". la tesi dell'epigrafista Lucio Benedetti, secondo la quale la prima delle due coinciderebbe con Ficana, sempre secondo Mattei, non trova alcun riscontro n\u00e9 logico n\u00e9 linguistico.\nCon l'avvento del controllo romano iniziano a sorgere edifici in pietra al di fuori dell'aggere. La superficie del sito passa da cinque a dieci ettari circa, forse anche di pi\u00f9. Sono stati rinvenuti tre di questi edifici a ovest del pianoro. L'aggere perde le sue funzioni difensive e una nuova fortificazione costituita da una fossa sembra prendere il suo posto a fine VII secolo a.C. Circa due secoli e mezzo dopo, viene eretta una struttura in blocchi di tufo che sembra avere le caratteristiche di un nuovo muro di difesa riferibile al IV secolo a.C. e che sembra far parte di un sistema di cittadelle fortificate intorno a Roma in funzione difensiva. : si pu\u00f2 infatti vedere nella perdita di uso dell'antico aggere un'espansione della citt\u00e0 vera e propria ma anche la perdita dello \"status\" di citt\u00e0 e la prosecuzione tutta romana dell'insediamento che avrebbe assunto un carattere prettamente agricolo. propone addirittura, basandosi sull'assenza o quasi di rinvenimenti a Ostia riferibili alla sua fase pi\u00f9 antica (VII-V secolo a.C.), di riconoscere in Ficana stessa il sito della prima Ostia fondata da Anco Marzio.\nMan mano che Roma si espande la citt\u00e0 di Ficana perde la sua importanza strategica e, tra il IV e III secolo a.C., inizia ad essere sicuramente abbandonata come insediamento urbano. Sullo stesso territorio e intorno nascono per\u00f2 diverse ville rustiche tra la tarda et\u00e0 repubblicana e la prima et\u00e0 imperiale. Indubitabile segno questo che l'area si trasform\u00f2 pi\u00f9 che altro in zona rurale. Durante la prima et\u00e0 imperiale la citt\u00e0 era gi\u00e0 solamente un ricordo di pochi eruditi.\nArcheologia.\nIl rinvenimento intorno al 1869 dell'XI miliario della via Ostiense in localit\u00e0 Malafede, quello di una dedica a \"Mars Ficanus\" nel 1955 e gli scavi effettuati in maniera estensiva tra il 1975 ed il 1983 hanno consentito di identificare con sicurezza il sito dell'antica citt\u00e0 latina. L'ultima campagna di scavo, che ha avuto luogo nel 2007, ha messo in luce dodici sepolture orientalizzanti, tra cui spiccano una vera e propria tomba principesca e due sepolture infantili estremamente ricche.\nQuesti scavi hanno permesso di datare alla media et\u00e0 del bronzo (ca XIV sec. a.C.) le prime frequentazioni umane, anche se prime occupazioni stabili, datano al XII-XI sec. a.C. . \nGli scavi condotti a Monte Cugno hanno riportato alla luce un muro di cinta con delle abitazioni e una necropoli riferibile a un periodo che va dall'orientalizzante medio (circa met\u00e0 VII secolo a.C. con una sola sepoltura databile alla fase antica del periodo) alla tarda et\u00e0 repubblicana e al primo impero. Non sono attestate, come a Decima, sepolture riferibili all'VIII secolo a.C., sicuramente presenti ma ancora da indagare. Tra i materiali dei corredi funerari si trovano diverse anfore con alto collo, spalla pronunciata e ricca decorazione sia plastica sia incisa, di una tipologia largamente attestata nel \"Latium vetus\" nel corso del VII secolo a.C. Questi oggetti sono chiara testimonianza di una grande ricchezza e di una cultura materiale raffinata che le ultime campagne di scavo nella necropoli si rivela completamente allineata ai centri di Decima e Laurentina Acqua Acetosa. Interessanti due sepolture aristocratiche infantili rinvenute nella necropoli orientalizzante, in contrasto con l'assai ben attestato uso latino di seppellire i bambini quasi esclusivamente nell'abitato.\nA giugno 2021, \u00e8 stato pubblicato dalla casa editrice \"Edizioni Horti di Giano\" il romanzo storico di Michele Mattei \"Ficana. L'ultimo banchetto\". Il testo si basa sulle fonti e su dati archeologici molto precisi, raccontando la storia dell'amore tra due giovani latini ai tempi dell'arrivo di Anco Marcio. "}
{"id": "698258", "revid": "1573940", "url": "https://it.wikipedia.org/wiki?curid=698258", "title": "Crypturellus cinereus", "text": "Il tinamo cinereo (Crypturellus cinereus )) \u00e8 un uccello della famiglia Tinamidae.\nDescrizione.\nLunghezza: 29\u201332\u00a0cm.\nDistribuzione e habitat.\nL'areale della specie comprende la Colombia, l'Ecuador, la Bolivia, il Per\u00f9, il Venezuela, la Guyana, il Suriname e il Brasile."}
{"id": "698261", "revid": "63945", "url": "https://it.wikipedia.org/wiki?curid=698261", "title": "Le Bron James", "text": ""}
{"id": "698262", "revid": "41515", "url": "https://it.wikipedia.org/wiki?curid=698262", "title": "E. Honda", "text": ""}
{"id": "698264", "revid": "1154737", "url": "https://it.wikipedia.org/wiki?curid=698264", "title": "Jean Louis Cabanis", "text": "Editore della rivista per 40 anni, fu poi sostituito dal suo discepolo Anton Reichenow."}
{"id": "698265", "revid": "3115", "url": "https://it.wikipedia.org/wiki?curid=698265", "title": "Detvianska Huta", "text": "Detvianska Huta (gi\u00e0 Mikul\u00e1ssow\u00e1; in ungherese: \"Z\u00f3lyommikl\u00f3s\", prima del 1907 \"Dettvahuta\", \"Mikl\u00f3sfalu\", \"Miklosfalva\") \u00e8 un comune della Slovacchia facente parte del distretto di Detva, nella regione di Bansk\u00e1 Bystrica.\nLa cittadina crebbe nel tardo XVIII secolo con l'unione di numerosi villaggi e insediamenti per la lavorazione del vetro (Detvianska Huta letteralmente significa \"Officine di Detva\"), che erano stati fondati dal nobile Miklos Esterh\u00e1zy."}
{"id": "698266", "revid": "287204", "url": "https://it.wikipedia.org/wiki?curid=698266", "title": "Sacerdotalis Caelibatus", "text": "Sacerdotalis Caelibatus (\"Il celibato sacerdotale\") \u00e8 un'enciclica di papa Paolo VI, promulgata il 24 giugno 1967. In essa, papa Montini difende la tradizione della chiesa latina (in opposizione alle chiese d'oriente e, pi\u00f9 tardi, alle comunit\u00e0 protestanti) di imporre il celibato ai sacerdoti, pur nel continuo confronto con le potenziali obiezioni e nel franco riconoscimento del sacrificio imposto dal celibato.\nContesto.\nL'enciclica venne concepita negli anni successivi alla chiusura del Concilio Vaticano II, in un'epoca in cui il Romano Pontefice doveva far fronte ad una continua richiesta di rinnovamento, altro e diverso rispetto ai decreti conciliari. Il celibato, naturalmente, appariva quanto di pi\u00f9 estraneo al generale rinnovamento dei costumi sessuali in occidente, cominciato dagli anni '60.\nNon fu quindi un caso che Paolo VI decise di intervenire in modo cos\u00ec esplicito e deciso, per riaffermare una tradizione risalente ai primordi della Chiesa latina (bench\u00e9 imposta a tutti i sacerdoti solo verso il X secolo e, con rigore, dal concilio di Trento) e che cos\u00ec tanta importanza aveva sempre avuto per la Chiesa cattolica.\nObiettivi della enciclica.\nA scanso di equivoci, \u00e8 il papa stesso che, in testa alla lettera, indica le due ragioni che lo hanno spinto ed aggiunge una essenziale precisazione.\nIl \u2018coro\u2019 di argomenti contrari al celibato sacerdotale.\nL'enciclica comincia con una disamina degli argomenti contrari al celibato sacerdotale, che il papa stesso quantifica come \u2018un coro\u2019. Fra le altre:\nQueste sono le ragioni, sembra dire Paolo VI, per cui ha deciso di scrivere questa enciclica.\nLa continua testimonianza celibataria nella Chiesa.\nPaolo VI spiega allora, cosa lo ha spinto a prendere nuovamente posizione: le testimonianze sul valore del Celibato sacerdotale offerte da \u201cuna legione senza numero\u201d di santi e religiosi cristiani nel corso della storia cristiana, come anche le \u201cschiere immense\u201d ancora oggi tutt'attorno al mondo. Di fronte a tutto ci\u00f2: \u201cnoi non possiamo tacere la nostra ammirazione: in esso soffia indubbiamente lo Spirito di Cristo\u201d.\nQueste sono le ragioni, sembra dire Paolo VI per cui sente l'urgenza di ribadire \u201cagli uomini del nostro tempo\u201d la propria ferma opinione \"che la vigente legge del sacro celibato debba ancora oggi, e fermamente, accompagnarsi al ministero ecclesiastico\". Non ancora le ragioni per cui, pi\u00f9 oltre, le ribadir\u00e0.\nL'inscindibilit\u00e0 del sacerdozio cristiano dal Magistero della Chiesa.\nPrima dell'inizio della dissertazione vera e propria, c'\u00e8 spazio per una ultima precisazione: il Romano Pontefice accetta la distinzione fra \u2018vita sacerdotale\u2019 e \u2018vita celibataria\u2019, come, d'altra parte, pi\u00f9 oltre sottolinea volentieri che \u201cla verginit\u00e0 non \u00e8 richiesta dalla natura stessa del sacerdozio\u201d. E ricorda che tale distinzione era stata ribadita dal Concilio, appena pochi anni prima.\nMa si perita di ricordare che lo stesso Concilio aveva sicuramente confermato \u201csolennemente\u201d la regola, definendola \u201cantica, sacra, provvidenziale\u201d. A scanso di ulteriori equivoci, pi\u00f9 in la nel testo Paolo VI cita lungamente il predecessore il quale definiva l'abbandono del celibato sacerdotale un \u201cvaneggiare\u201d.\nCome ben noto, la riserva conciliare deriva dal contrastante esempio delle chiese primitive, continuato dalle Chiese orientali, che incoraggiarono il celibato, ma ammettevano vaste deroghe.\nLa precisazione papale, quindi, deve avere un altro destinatario: sembrerebbe lo stesso laicato dal quale proviene il \u2018coro di opposizioni\u2019, prima descritto. Ad esso viene rivolto l'argomento principale, ovvero la insussistenza del ministero sacerdotale senza consacrazione ecclesiastica:\nSembra quasi che Paolo VI abbia presente il rischio che taluni, dalla distinzione fra \u2018vita sacerdotale\u2019 e \u2018vita celibataria\u2019 e, quindi, dalla dichiarata natura \u2018regolamentativa\u2019 ed a-dogmatica del celibato, facessero discendere la rivendicazione di \u2018vita sacerdotale\u2019 organizzata secondo regole diverse. Ed abbia sentito l'urgenza di troncare il problema alla radice.\nLe Ragioni per cui viene ribadita la validit\u00e0 del celibato.\nDescritte le ragioni che lo hanno spinto alla stesura della enciclica e riportato il dibattito all'interno dei suoi confini propri (ovvero riaffermata la autorit\u00e0 del Magistero rispetto all'ordinazione sacerdotale e la insussistenza del sacerdozio in assenza di ordinazione sacerdotale), Paolo VI passa ora a discutere le ragioni per le quali il celibato \u00e8 un valore per la Chiesa. Ad esse \u00e8 dedicato il cuore e la parte maggiore dell'enciclica.\nL'enciclica elenca ragioni cristoliche, ecclesiologiche ed escatologiche che possono essere sintetizzate e raccolte secondo quanto segue:\nIl celibato nella bimillenaria storia della Chiesa.\nRibadita la dottrina cattolica, Paolo VI deve ora coordinare tale riaffermazione dottrinale con la tradizione delle chiese primitive, continuata dalle Chiese Orientali, che pure ammisero ed ammettono vaste deroghe al celibato. Le due questioni vengono affrontate in successione:\nIl confronto con le Chiese primitive.\nIl papa comincia con l'affrontare le Chiese primitive, ricordando come la Chiesa d'Occidente abbia incoraggiato ed esteso la pratica del celibato \u201cfin dagli inizi del secolo IV\u201d, ovvero, in pratica, dalla sua prima organizzazione pubblica, successiva alle ultime persecuzioni di Diocleziano e Massimiano Erculeo del 303-305, e ben prima del sorgere dei grandi vescovi, quali, ad esempio Ambrogio, (a Milano dal 374 al 397).\nIl confronto con le Chiese orientali.\nPassa poi alle Chiese orientali, attribuendo la diversa disciplina \u201ca una diversa situazione storica\u201d, ricordando la posizione nettamente \u2018celibataria\u2019 dei Padri della Chiesa orientale (citati San Gregorio Nisseno e San Giovanni Crisostomo), ricordando come col\u00e0 \u201csolo i sacerdoti celibi sono ordinati vescovi e i sacerdoti stessi non possono contrarre matrimonio dopo l'ordinazione sacerdotale\u201d.\nNon si spiegherebbe altrimenti la lunga serie di lodi di cui \u00e8 corredata l'argomentazione: le Chiese orientali vengono definite \u201cparte nobilissima della Chiesa\u201d senza aggettivi, \u201cvenerande\u201d, il Papa ribadisce la \u201cNostra stima e il nostro rispetto\u201d al loro Clero, che definisce \u201cdegno di sincera venerazione\u201d. Salvo piazzare, nel modo pi\u00f9 diplomatico possibile, il colpo finale: \u201cin ogni caso, la Chiesa d'occidente non pu\u00f2 esser da meno nella fedelt\u00e0 alla propria antica tradizione, e non \u00e8 pensabile che abbia per secoli seguito una via che, invece di favorire la ricchezza spirituale delle singole anime e del popolo di Dio, l'abbia in qualche modo compromessa\u201d.\nSembra, decisamente, che il passaggio serva a Paolo VI solo per chiarire, oltre ogni possibile equivoco, che i destinatari della enciclica sono i suoi buoni e cattivi cattolici, che si tratta di un documento \u2018ad uso interno\u2019.\nDeroghe particolari.\nDal rispetto per le tradizioni orientali discende direttamente la tolleranza per \u201cministri sacri coniugati, appartenenti a Chiese o a comunit\u00e0 cristiane tuttora divise dalla comunione cattolica, i quali \u2026 fossero ammessi alle funzioni sacerdotali\u201d.\nAvendo gi\u00e0 sviluppato l'argomento, Paolo VI non deve aggiungere altri dettagli, potenzialmente causa di nuovi fraintendimenti, e chiude la questione con la severa limitazione che tali deroghe avvengano in circostanze da \u201cnon portare pregiudizio alla vigente disciplina circa il sacro celibato\u201d.\nIl celibato nella storia presente della Chiesa.\nTornando al presente, Paolo VI affronta la questione che gli pare, probabilmente, pi\u00f9 insidiosa, pi\u00f9 tentatrice, ovvero il popolare argomento che il celibato sia alla base della crisi delle vocazioni sacerdotali. Egli \u00e8 molto esplicito, scrive che la Chiesa ha \u201curgente bisogno della testimonianza di vite consacrate\u201d, \u201cla messe del regno di Dio \u00e8 molta e gli operai sono ancora, come all'inizio, pochi\u201d.\nDenunciata, come nel suo stile, esplicitamente la crisi, egli nega che \u201ccon l'abolizione del celibato ecclesiastico crescerebbero per ci\u00f2 stesso, e in misura considerevole, le sacre vocazioni\u201d. Con l'argomento che una simile crisi viene vissuta anche dalle Chiese (Ortodossi) e comunit\u00e0 ecclesiali (Protestanti) che consentono il matrimonio ai propri ministri. Qui Paolo VI fa proprio un argomento della polemica cattolica destinato a grande fortuna nei decenni successivi e ad essere esteso un poco a tutto il confronto ecumenico, specie verso i protestanti \u2018storici\u2019.\nLo stesso vale per il successivo argomento (molto pi\u00f9 antico): la vera causa, egli aggiunge, sta \u201cnella perdita o nella attenuazione del senso di Dio e del sacro\u201d, \u201cdella stima per la Chiesa come istituzione di salvezza, mediante la fede ed i sacramenti\u201d.\nPassando alle soluzioni, Paolo VI ricorda ai cattolici il proprio \u201cdovere di dare incremento alle vocazioni sacerdotali\u201d e li invita a pregare \u201caffinch\u00e9 sia il padrone della messe a mandare gli operai nel suo campo\u201d, i quali, d'altronde, \u201cnon mai anzi sono stati in numero tale che l'umano giudizio avrebbe potuto giudicare bastevole\u201d, poi continua ricordando che \u201cGes\u00f9 ci ha ammonito anche che il Regno di Dio ha una sua forza intima e segreta che gli permette di crescere e di giungere alla messe senza che l'uomo lo sappia. Giova ricordare che tali parole eccheggiano e quasi ricalcano una famosa lettera di Ambrogio a San Felice, vescovo di Como, scritta prima del 390: \u201cChi ha dato i fedeli, dar\u00e0 anche i collaboratori [perch\u00e9] il Signore \u00e8 capace di mandare operai nella sua messe\u201d.\nIl celibato ed il rispetto dei \u2018valori umani\u2019.\nIl Papa passa, quindi a discutere l'obiezione di coloro che si oppongo al celibato, dall'interno, mettendo in evidenza la contraddizione fra \u201cil solenne riconoscimento dei valori umani da parte della Chiesa nel recente Concilio\u201d ed il loro sacrificio, per tramite dell'obbligo celibatario.\nQui Papa non replica negando ma, anzi, sottlinea, con enfasi quasi tragica, che: (i) il sacrificio \u00e8 tanto grande da apparire accettabile unicamente contando sulla \u201cgrazia \u2026 la quale\u201d presiede alla scelta del celibato ed \u201celeva [la natura] e le d\u00e0 soprannaturali capacit\u00e0 e vigore\u201d, (ii) proprio la grandezza del sacrificio, lo rende degno dell'amore di Dio \u201cla creatura umana ha sempre offerto a Dio ci\u00f2 che \u00e8 degno di chi dona e di chi riceve\u201d. (iii) Pi\u00f9 oltre insiste, dichiarando che \u201cil sacerdote, per il suo celibato, \u00e8 un uomo solo\u201d \u201csegregato dal mondo\u201d e che essa \u201ca volte \u2026 peser\u00e0 dolorosamente sul sacerdote\u201d.\nPaolo VI passa, quindi, ad una sorta di descrizione dei passi di elevazione: (i) non si chiede \u201cl'ignoranza e il disprezzo dell'istinto sessuale e dell'affettivit\u00e0\u201d, quanto piuttosto (ii) il riconoscimento che l'uomo non \u00e8 soltanto carne e sesso, bens\u00ec soprattutto intelligenza, volont\u00e0, libert\u00e0: facolt\u00e0 grazie alle quali \u201cegli \u00e8 e deve ritenersi superiore all'universo: esse lo fanno dominatore dei propri appetiti fisici, psicologici e affettivi\u201d; ne segue che egli debba (iii) maturare \u201clucida comprensione, attento dominio di s\u00e9 e sapiente sublimazione della propria psiche su un piano superiore\u201d, (iv) raggiungendo, in tal modo, \u201cla propria perfezione\u201d: \u201canche Cristo, nelle ore pi\u00f9 tragiche della sua vita, rest\u00f2 solo, abbandonato \u2026 e dichiar\u00f2: Io non sono solo, perch\u00e9 il Padre \u00e8 con me\u201d. Cos\u00ec il sacerdote sapr\u00e0 di condividerne la sorte, \u201ccome un amico ammesso ai segreti pi\u00f9 dolorosi e gloriosi del divino Amico, che lo ha scelto, affinch\u00e9 in una vita apparentemente di morte porti frutti misteriosi di vita\u201d.\nCi\u00f2 non toglie (si aggiunge a scanso di equivoci) che anche la vita coniugale sia \u201cautenticamente e pienamente cristiana\u201d. Un'\u201dautentica unione\u201d \u00e8, anzi, una grazia. Ma essa non pu\u00f2 che essere sostenuta dalla \u201cpresenza, presso il focolare cristiano, del sacerdote che vive in pienezza il proprio celibato\u201d, in quanto: (i) \u201csottolinea la dimensione spirituale di ogni amore degno di questo nome\u201d e (ii) il personale sacrificio del sacerdote \u201cmeriter\u00e0 ai fedeli uniti dal sacro vincolo del matrimonio la grazia di un'autentica unione\u201d.\nConseguenze pratiche.\nLa formazione sacerdotale.\nPaolo VI dedica la seconda parte della enciclica a tirare le conseguenze di quanto discusso nella prima. Da quanto sopra ne deriva, infatti, \u201cil dovere di assicurarne e di promuoverne la positiva osservanza\u201d. Ne segue una lista di \u201cistruzioni apposite\u201d, che per i sacerdoti richiedono la conservazione di una intensa vita spirituale, per i seminaristi: (i) la risposta personale alla divina vocazione (ii) lo sviluppo della personalit\u00e0 ed esercizio dell'autorit\u00e0 (iii) l'ascesi per la maturazione della personalit\u00e0.\nTra le indicazioni di maggior rilievo, la opportunit\u00e0 di assumere voti temporanei di celibato, prima del voto solenne ultimo.\nL'abbandono del voto di castit\u00e0.\nInfine, Paolo VI passa a considerare il caso che tutto ci\u00f2 non abbia effetto ed il sacerdote sia infedele agli obblighi assunti insieme alla consacrazione sacerdotale.\nIn tali casi, afferma Paolo VI, la responsabilit\u00e0 non \u00e8 del \u201csacro celibato in se stesso\u201d, bens\u00ec \u201csu una valutazione\u201d non \u201csufficiente e prudente delle qualit\u00e0 del candidato al sacerdozio o sul modo col quale i sacri ministri vivono la loro totale consacrazione\u201d, ovvero perch\u00e9 i voti furono assunti in non \u201cpiena libert\u00e0 e responsabilit\u00e0\u201d.\nIn tali casi si d\u00e0 anche il caso che vengano concesse delle dispense, ma con tre fondamentali cautele: (i) non ne vengono presentati i criteri, (ii) si sottolinea, anzi, che si tratta, in ogni caso, di \u201ccollasso spirituale e morale\u201d: \u201coh, se sapessero questi sacerdoti quanta pena, quanto disonore, quanto turbamento essi procurano alla santa Chiesa di Dio\u201d, (iii) si ricorda con enfasi i \u201cnon pochi\u201d che rompono \u201ctemporaneamente\u201d i voti, salvo tornare \u201cesemplari ministri\u201d attraverso \u201cuna intensa vita di preghiera, di umilt\u00e0, di sforzi perseveranti sostenuti dall'assiduit\u00e0 al sacramento della Penitenza\u201d.\nLo speciale ruolo dei Vescovi.\nI sacerdoti hanno il \u201cdiritto e il dovere\u201d di trovare sostegno nei vescovi, i quali, peraltro, hanno assunto il voto celibatario tanto in Occidente quanto in Oriente.\nAd essi il compito di riempire \u201cla solitudine umana del sacerdote, origine non ultima di scoraggiamenti e di tentazioni\u201d con \u201cfraterna e amichevole presenza e azione\u201d. Si tratta, anzi, di \u201cun ministero urgente e glorioso, che ha un influsso incalcolabile su una moltitudine di anime\u201d.\nAnche di fronte ai renitenti occorre, fino all'ultimo, proporsi \u201cinnanzi tutto il loro ravvedimento\u201d, sanare \u201cle piaghe\u201d.\nAppello ai fedeli.\nPaolo VI concluse l'enciclica con un appello al laicato a pregare per le vocazioni sacerdotali e l'incoraggiamento a sviluppare la loro amicizia con il clero quale mezzo per aiutarli nelle loro vite."}
{"id": "698268", "revid": "466539", "url": "https://it.wikipedia.org/wiki?curid=698268", "title": "Gavia (zoologia)", "text": "Gavia (\"Gavia\" ) \u00e8 il genere di uccelli a cui appartengono le strolaghe. \u00c8 l'unico genere vivente della famiglia Gaviidae.\nDescrizione.\nLe ali delle strolaghe hanno un'apertura di circa 105\u2013150\u00a0cm e sono corte e a punta.\nTutte le specie sono ottime volatrici, sebbene l'apparenza possa suggerire l'opposto. Inoltre, sono i migliori uccelli nuotatori dopo i pinguini. La strolaga maggiore pu\u00f2 stare in apnea per circa 5 minuti e raggiungere profondit\u00e0 elevate in cerca di cibo. Le specie si distinguono dalla forma e dal colore del becco e dal piumaggio (quest'ultimo specialmente in abito nuziale). La dieta \u00e8 principalmente piscivora. Le strolaghe possono essere sia stanziali che migratrici.\nTassonomia.\nIl genere comprende le seguenti specie e sottospecie viventi:"}
{"id": "698273", "revid": "697352", "url": "https://it.wikipedia.org/wiki?curid=698273", "title": "Castello di Caggiano", "text": ""}
{"id": "698274", "revid": "78273", "url": "https://it.wikipedia.org/wiki?curid=698274", "title": "Universit\u00e0 di Roma Tre", "text": ""}
