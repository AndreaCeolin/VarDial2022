{"id": "699182", "revid": "88740", "url": "https://it.wikipedia.org/wiki?curid=699182", "title": "Pincio", "text": "Il Pincio (o colle Pinciano, dal latino \"mons Pincius\") \u00e8 un colle di Roma, alto 61 m s.l.m., che si trova a nord del Quirinale guardando sul Campo Marzio, con presenza di diverse ville e giardini che occupano il colle.\nSorge sulla sua sommit\u00e0 il primo giardino pubblico di Roma; qui, da piazzale Napoleone I (terrazza del Pincio), si gode un ampio panorama sulla sottostante piazza del Popolo e sul rione Prati; la visuale spazia inoltre a nord sulla Cupola di San Pietro fino a Monte Mario, a nord-ovest sul Gianicolo, a nord-est sul Quirinale, sull'Altare della Patria e sul Campidoglio; a sud-ovest, all'orizzonte, sui grattacieli dell'Eur; ci\u00f2 dunque rende il Pincio uno dei posti pi\u00f9 panoramici della Capitale.\nIn alcune citt\u00e0 italiane sorgono parchi panoramici che portano il nome di \"Pincio\", per ricordare quello di Roma; si veda la sezione \"Dal Pincio di Roma a quelli delle altre citt\u00e0 italiane\".\nDescrizione.\nL'antico \"Mons Pincius\".\nEra al di fuori dei confini originali della citt\u00e0 e non fa parte dei sette colli, tuttavia si trova all'interno delle mura costruite dall'imperatore Aureliano tra il 270 ed il 273. Faceva parte della VII regio augustea.\nMolte famiglie importanti dell'Antica Roma avevano dimore e giardini (\"horti\") sul Pincio nell'ultimo periodo repubblicano: tra i personaggi noti, vi avevano propriet\u00e0 Scipione Emiliano e forse Pompeo. Sicura invece la presenza di possedimenti di Lucullo, gli \"Horti Lucullani\", dove in seguito venne uccisa Messalina, la moglie di Claudio, costruiti grazie al bottino realizzato con la vittoria su Mitridate nel 63 a.C. Vi si trovavano inoltre gli \"Horti Sallustiani\", propriet\u00e0 in origine dello storico Sallustio e in seguito unificati agli \"horti\" luculliani in un'unica propriet\u00e0 detta \"in Pincis\" nell'era imperiale, gli \"Horti Pompeiani\", e gli \"Horti Aciliorum\", degli Acilii. Per la presenza di queste dimore, il colle era noto nell'antichit\u00e0 come il \"Collis Hortulorum\" (letteralmente \"il colle dei giardini\"). Il nome attuale viene da una delle famiglie che l'occup\u00f2 nel IV secolo, i Pincii: la loro villa, con quella degli Anicii e degli Acilii, occupava la parte settentrionale della collina e un resto delle sostruzioni di queste residenze \u00e8 il cosiddetto Muro Torto.\nIn epoca augustea la \"regio\" sub\u00ec un'intensa urbanizzazione: qui Agrippa fece edificare il \"Campus Agrippae\" (dedicato nel 7 a.C.), una villa e la sua tomba, mentre sua sorella Polla fece edificare la \"Porticus Vipsania\". In prossimit\u00e0 di piazza Santi Apostoli si trovava la caserma della I coorte dei vigili e poco lontano era il mercato della carne suina, il \"Forum Suarium\". Alle pendici del colle c'era la tomba dei Domizi, in cui vennero sepolte le ceneri di Nerone. La fascia della VII \"regio\" lungo la via Lata nel corso del II secolo d.C. si trasform\u00f2 in una zona intensamente edificata con abitazioni. Scavi occasionali in pi\u00f9 punti hanno rinvenuto i resti di grandi edifici in mattoni a pi\u00f9 piani (\"insulae\"), con porticati a pilastri lungo la strada dove si aprivano le botteghe. Tra questi edifici si doveva trovare il \"Catabulum\", una sorta di sede delle \"Poste Centrali\", nei pressi della chiesa di San Marcello.\nAnche nel III secolo l'attivit\u00e0 edilizia fu intensa. Sotto Gordiano III abbiamo notizia dell'erezione di un portico lungo mille piedi (pari a circa 3 chilometri) alle pendici del Quirinale, anche se la mancanza di resti ha fatto mettere in dubbio la veridicit\u00e0 della fonte; qui inoltre Aureliano, a partire dal 273, innalz\u00f2 il grande Tempio del Sole, tra via del Corso e piazza San Silvestro. Era circondato da portici e sotto uno di questi aveva sede la distribuzione gratuita di vino (\"vino fiscalia\"). Nei Cataloghi regionari si ricorda nella regione VII anche un portico di Costantino, forse una parte del complesso delle vicine terme di Costantino, magari facente parte del distrutto recinto.\nIl primo giardino pubblico di Roma.\nDalla tarda antichit\u00e0 alla fine del Settecento, come si vede dalla \"Nuova Topografia di Roma\" del Nolli, il colle Pincio rimase praticamente disabitato, occupato dalla grande vigna con casale degli Agostiniani di S. Maria del Popolo, dai giardini e dalla vigna di Villa Medici, e dai giardini del convento dei Minimi - francesi, come li chiama il Nolli, o \"Paolotti\", come li chiamava il popolo - della Trinit\u00e0 dei Monti.\nSe Giuseppe Valadier aveva proposto a Pio VI gi\u00e0 dal 1794 un progetto di sistemazione di Piazza del Popolo (che prevedeva tra l'altro due belle caserme di cavalleria ai due lati della porta del Popolo), l'idea di fare dell'intero colle Pinciano un giardino pubblico, destinato a dare spazio e respiro al popolo romano che da secoli viveva ammassato sulle rive del Tevere, e gloria all'imperatore, era stata dei francesi che occuparono Roma dal 2 febbraio 1808 all'11 maggio 1814.\nLa breve occupazione francese si lasci\u00f2 dietro molti progetti e solo alcune attivit\u00e0 avviate, ma il progetto Piazza del Popolo - Pincio era tra queste, e gli uomini che avevano in mano lo sviluppo urbanistico e monumentale della citt\u00e0 restavano gli stessi, primi fra tutti Canova e Valadier. Cos\u00ec nel giugno 1816 fu approvato il progetto di piazza del Popolo di Valadier (rivisto \"alla francese\" da Louis-Martin Berthault), e in otto anni costru\u00ec l'attuale piazza e il vasto giardino del colle del Pincio.\nDa allora il Pincio, primo giardino pubblico di Roma voluto da Napoleone, \u00e8 forse la pi\u00f9 cara ai romani tra le passeggiate storiche cittadine.\nValadier un\u00ec il colle pi\u00f9 bello della citt\u00e0 alla porta Flaminia e a piazza del Popolo in un unicum neoclassico, superando la pendenza tra il livello della piazza e il sommo del colle con il delicato disegno dei due tornanti che salgono convergendo a met\u00e0 della collina dal lato orientale della piazza verso la vasta terrazza panoramica dedicata a Napoleone I, con un viale in falsopiano, oggi viale Gabriele d'Annunzio, che sfiora i bassorilievi, la fontana, e poi i tre alti nicchioni fino alla terrazza panoramica; ide\u00f2 pure la notevole quinta botanica, formata da palme e altre essenze sempreverdi, che guardano al di sopra delle rampe da piazza del Popolo fino a un incredibile panorama della Roma rinascimentale e vaticana. L'elemento urbano della piazza fu cos\u00ec collegato mirabilmente dall'architetto mediante rampe e terrazze a quello paesistico dei giardini del Pincio. Valadier pose inoltre sul Pincio la sua residenza privata, la Casina Valadier, similmente al cassero della nave che Nelson comanda a Trafalgar. Purtroppo per lui mor\u00ec prima di potervi alloggiare, e l'edificio divent\u00f2 subito caffetteria pubblica e punto di contemplazione sulla citt\u00e0, come \u00e8 ancora oggi.\nLa passeggiata del Pincio collega piazza del Popolo, Villa Medici e gli spalti del Muro Torto; si pu\u00f2 poi continuare verso il viale della Magnolie, percorrendo il cavalcavia sopra al viale del Muro Torto, che lo collega dal 1908 a Villa Borghese. Vi si pu\u00f2 accedere anche dal Viale di Villa Medici, che la collega con la scalinata e la Chiesa di Trinit\u00e0 dei Monti.\nI busti del Pincio.\nPer i viali del Pincio sono collocati numerosi busti, voluti originariamente durante la Repubblica Romana ma la cui collocazione ebbe inizio solo nel 1851 per decisione di Pio IX. Il numero dei busti aument\u00f2 nel tempo, e alla fine degli anni sessanta i busti erano 228, periodicamente afflitti da attacchi di vandalismo che ne mutilano preferibilmente i nasi; le donne ritenute meritevoli di un busto sono solo tre: Vittoria Colonna, santa Caterina da Siena e Grazia Deledda.\nUno di questi busti ha una storia interessante: nel 1860 fu collocata al Pincio, vicino alla Casina Valadier, la \"mira\" dell'Osservatorio astronomico del Collegio Romano per la determinazione del meridiano di Roma, su richiesta del suo direttore, l'astronomo gesuita Angelo Secchi. Era, in origine, soltanto una tavoletta di legno a scacchi poi ricostruita in marmo e incastonata su una colonna con un foro che permetteva di illuminarla di notte. Nel 1878, alla morte del Secchi, il suo busto venne posto sulla colonna e circondato da un piccolo giardino. Danneggiato nel 1960, fu ripristinato nel 2001 e fornisce ancora la mira.\nMonumenti e luoghi di interesse.\nTra gli arredi del Pincio sono da citare:\nDal Pincio di Roma a quelli delle altre citt\u00e0 italiane.\nDall'anno 1870, data in cui Roma diviene capitale del Regno d'Italia, in alcune citt\u00e0 italiane sorgono parchi pubblici che richiamano nel nome il Pincio di Roma; oltre al nome, anche le caratteristiche principali prendono a modello il parco romano: panoramicit\u00e0, abbondanza di sempreverdi, impianto geometrico dei sentieri e, quasi ovunque, una terrazza panoramica per ricordare quella celebre della capitale, alla quale a volte si accede, come a Roma, per mezzo di una scalinata monumentale. Spesso, come nel Pincio romano, questi parchi sono ricchi di opere d'arte. \nLa realizzazione di parchi chiamati \"Pincio\" nelle varie citt\u00e0 italiane serv\u00ec a festeggiare un evento lungamente atteso dai patrioti risorgimentali: la presa di Roma, che finalmente diventa capitale.\nIn alcune citt\u00e0, \u00e8 una scalinata monumentale e non un parco ad aver ricevuto il nome di \"Pincio\", come a Bologna e a Rieti. \nNella tabella sottostante si ricordano in ordine alfabetico alcune citt\u00e0 che ospitano un \"Pincio\": "}
{"id": "699184", "revid": "484362", "url": "https://it.wikipedia.org/wiki?curid=699184", "title": "Siret (fiume)", "text": "Il Siret (in ungherese \"Szeret\", in tedesco \"Sereth\", in russo \"\u0421\u0438\u0440\u0435\u0442\", in ucraino \"\u0421\u0435\u0440\u0435\u0442\", in latino \"Hierasus)\" \u00e8 fiume dell'Europa orientale, che percorre l'Ucraina e la Romania, in cui si getta nel Danubio, di cui \u00e8 affluente di sinistra.\nEtimologia.\nLe fonti antiche almeno tre nomi diversi:\n- Gierasus o \"Hierasus,\" nel II secolo d.C., riportato da Tolomeo\n- Gerasus o Gerasos nel IV secolo d.C., riportato da Ammiano Marcelino. \n- \u03a3\u03ad\u03c1\u03b5\u03c4\u03bf\u03c2 (Seretos) in Costantino Porfirogenito nel suo De Administrando Imperio, del X secolo d.C.\nPercorso.\nIl Siret nasce nei Carpazi Settentrionali in Ucraina, nella regione storica della Bucovina, la cui parte settentrionale prima della Seconda guerra mondiale faceva parte della Romania. Il suo corso scorre press'a poco da Nord a Sud, attraversando gran parte della Moldavia rumena, il cui paesaggio \u00e8 stato fortemente modellato da questo fiume e dai suoi affluenti: B\u00e2rlad, di sinistra, e Suceava, Moldova, Bistri\u021ba, Trotu\u0219, Putna e Buz\u0103u, di destra.\nIl Siret \u00e8 lungo 706 km, di cui 559 in Romania, sfocia che sfocia nel Danubio presso Gala\u021bi e ha un bacino idrografico di 44.835\u00a0km\u00b2. \nBench\u00e9 sia navigabile solo da zattere, la valle del Siret fin da tempi remoti ha avuto notevole importanza per le comunicazioni; accanto al fiume corrono le principali linee stradali e ferroviarie che collegano la capitale, Bucarest, con l'Ucraina e la Repubblica Moldova va a Cern\u0103u\u0163i.\nLungo il suo percorso sono state realizzate durante il periodo comunista molte dighe che hanno ridotto il pericolo di inondazioni anche se non eliminato. L'ultima nell'estate del 2005 quando il fiume ha aumentato la sua portata di circa 25 volte il suo normale scorrere, provocando ingenti danni alla popolazione.&lt;br&gt; Le principali citt\u00e0 attraversate sono: Siret, Pa\u0219cani, Roman, Bac\u0103u, Adjud e Gala\u021bi."}
{"id": "699185", "revid": "767487", "url": "https://it.wikipedia.org/wiki?curid=699185", "title": "Thriller tecnologico", "text": "Il thriller tecnologico (in inglese \"techno-thriller\") \u00e8 un genere narrativo risultato della contaminazione di thriller, fantascienza e spionaggio (spesso militare). Nel thriller tecnologico l'avventura dei protagonisti si mescola ad attente spiegazioni scientifiche, a cui viene dato molto spazio e che servono alla trama per sviluppare l'azione in corso, in un livello di dettaglio paragonabile solo a quello della fantascienza. Il thriller tecnologico, tuttavia, \u00e8 di norma ambientato nel presente (o al massimo in un futuro estremamente prossimo) e la tecnologia che descrive non \u00e8 immaginaria, quanto piuttosto il frutto di uno sviluppo potenziale - spesso drammatico, a volte apocalittico - di una tecnologia gi\u00e0 esistente. Si tratta tipicamente di tecnologia bellica, come armi biologiche.\nDal momento che il meccanismo narrativo \u00e8 fornito da una scoperta scientifica o da una tecnologia innovativa descritta in termini precisi, il genere tende a sfumare nella fantascienza hard. Il termine \"techno-thriller\" \u00e8 piuttosto da considerarsi una definizione commerciale per opere che sono rivolte a una platea pi\u00f9 ampia di lettori rispetto a quella fantascientifica.\nI padri del genere sono molti, ma tra essi va ricordato Craig Thomas, che nel 1977 scrisse \"Firefox\", considerato il precursore del moderno techno-thriller militare. Prima di esso ci fu \"Andromeda\" di Michael Crichton, del 1969, un romanzo in cui la spiegazione scientifica costituiva l'ossatura dell'intera storia, rendendo impossibile il racconto senza di essa. Di tutti i techno-thriller, \"Andromeda\" \u00e8 universalmente riconosciuta la priorit\u00e0 temporale.\nCaratteristiche.\nLa prima caratteristica \u00e8 l'essere un sottogenere derivato del thriller, pertanto l'intento \u00e8 primariamente quello suscitare nel pubblico dei lettori la suspense e la tensione, in funzione di quanto ci si aspetta possa succedere da un momento all'altro ai personaggi e, a fortiori all'eroe protagonista. Il techno-thriller utilizza dunque colpi di scena e molteplici narrazioni parallele che contornano la trama principale.\nMa \u00e8 il forte accenno alla tecnologia a caratterizzare questo sottogenere: le azioni e il susseguirsi di colpi di scena si intervallano a spiegazioni molto accurate di tipo scientifico in diversi campi, dall'astronomia alla biotecnologia, alla medicina (Michael Crichton). Nei paesi anglosassoni l'ambientazione concede molta attenzione ai temi politici e alle teorie del complotto, sconfinando nella fantapolitica quando va a descrivere scenari politici inediti o ipotetici. Un tipico schema \u00e8 quello di un attentato al presidente degli Stati Uniti perpetrato e/o sventato mediante l'utilizzo di strumenti tecnologicamente avanzati."}
{"id": "699195", "revid": "729019", "url": "https://it.wikipedia.org/wiki?curid=699195", "title": "Alberta", "text": "L'Alberta \u00e8 una provincia del Canada occidentale, sul versante est delle Montagne Rocciose, confinante con il Montana (USA) a sud, la Columbia Britannica ad ovest, i Territori del Nord-Ovest a nord ed il Saskatchewan ad est. \u00c8 entrata a far parte della confederazione nel 1905.\nOrigini del nome.\nAlberta prende il nome dalla principessa Luisa Carolina Alberta (1848-1939), la quarta figlia della regina Vittoria. La principessa Luisa era la moglie di John Campbell, marchese di Lorne, governatore generale del Canada (1878-83). Anche il Lago Louise e il Monte Alberta sono stati nominati in suo onore.\nGeografia fisica.\nGeografia fisica.\nL'Alberta, situata nel Canada Occidentale, si estende su una superficie di . A sud confina con lo Stato statunitense del Montana lungo il 49\u00ba parallelo, verso Est confina con la provincia del Saskatchewan lungo il 110\u00ba meridiano. A Ovest sono le vette delle Montagne Rocciose Canadesi a delimitare il confine con la Columbia Britannica, lungo la Continental Divide fino a raggiungere il 120\u00ba meridiano che viene seguito poi verso Nord fino ad intersecarsi al 60\u00ba parallelo che segna il confine con i Territori del Nord-Ovest.\nFatta eccezione per la regione sud-orientale, l'Alberta presenta un territorio sufficientemente umido, solcato da grandi fiumi e costellato da una miriade di piccoli laghi. Esistono anche tre laghi di dimensione ragguardevoli. Il pi\u00f9 vasto \u00e8 il Lago Athabasca () che sconfina in parte nel Saskatchewan. A Ovest di questo bacino c'\u00e8 il Lago Claire (). A Nord-Ovest di Edmonton c'\u00e8 il Piccolo Lago degli Schiavi ().\nL'Alberta corre da nord verso sud per e da est verso ovest per 600, e il clima \u00e8 fortemente influenzato da queste dimensioni geografiche. A questo si deve aggiungere che l'Alberta si presenta come un grande altipiano, le sue pianure sono poste tra i metri sul livello del mare delle regioni meridionali e i 650 metri delle regioni pi\u00f9 settentrionali. In pi\u00f9 la catena delle Montagne Rocciose Canadesi dell'Ovest si presenta come un ulteriore elemento che condiziona il tempo atmosferico.\nLe regioni settentrionali dell'Alberta sono in buona parte coperte dalla foresta boreale e paradossalmente presentano meno giorni di gelo rispetto alle regioni del Sud-Est dove il clima \u00e8 semi-arido e con temperature molto pi\u00f9 estreme (comprese tra i e i tra inverno ed estate). I territori centrali e orientali invece presentano climi pi\u00f9 miti.\nL'Alberta \u00e8 una delle due sole province canadesi (l'altra \u00e8 il vicino Saskatchewan) a non possedere sbocchi sul mare. La cima pi\u00f9 elevata \u00e8 il Monte Robson a . Il capoluogo \u00e8 Edmonton, altra citt\u00e0 importante \u00e8 Calgary. Il fiore della provincia \u00e8 la rosa selvatica, mentre l'uccello \u00e8 il gufo dal grande corno (\"Bubo virginianus\"). Come scritto nello stemma, il motto \u00e8 \"Fortis et Liber\".\nClima.\nIl clima dell'Alberta \u00e8 principalmente quello continentale con estati calde ed inverni freddi, ma le temperature subiscono profonde variazioni al cambiare della latitudine visto che il paese si estende per circa .\nL'inverno \u00e8 molto rigido nelle regioni pi\u00f9 settentrionali dove si registrano temperature minime comprese fra i e i e massime fra i e i . Le temperature medie in questa stagione sono di ad Edmonton, e di a Calgary. La temperatura pi\u00f9 bassa mai registrata in Alberta fu di nella regione di Fort Vermilion, l'11 gennaio del 1911.\nL'estate vede le temperature pi\u00f9 elevate nell'Alberta Sud-Orientale. Le minime sono comprese tra i e i , le massime tra i e i . Le temperature medie di Calgary ed Edmonton sono di .\nStoria.\nLa regione oggi compresa nell'Alberta era gi\u00e0 abitata da popolazioni indigene parecchio tempo prima dell'arrivo degli europei. I nativi erano distribuiti in diverse trib\u00f9 tra cui Assiniboine, Piedi Neri e Cree.\nNel 1670 la Compagnia della Baia di Hudson ottenne il permesso per lo sfruttamento commerciale delle pelli e la caccia nella regione dell'odierna Alberta che al tempo faceva parte dell'immenso territorio denominato Terra di Rupert.\nBuona parte della regione per\u00f2 rimase totalmente inesplorata, se si eccettuano piccole comunit\u00e0 situate nel Nord-Ovest fondate con l'arrivo dei francesi approssimativamente a partire dal 1731, come Lac La Biche e Bonnyville o Fort La Jonqui\u00e8re nel 1752 dove oggi sorge Calgary.\nSi deve attendere il 1754 per avere una timida penetrazione nel territorio, quando la Compagnia della Baia di Hudson mand\u00f2 Antony Henday con l'obbiettivo di intessere le prime relazioni di natura commerciale con i nativi della regione. Una compagnia concorrente, la Compagnia del Nord-Ovest, nel 1778 costru\u00ec alcuni forti e stazioni commerciali, ma abbandon\u00f2 l'area meno di 50 anni pi\u00f9 tardi, nel 1821. Fra i primi esploratori di queste terre vanno menzionati Peter Pond per la regione di Athabasca che fond\u00f2 Fort Athabasca sempre nel 1778.\nEdmonton fondata nel 1795 fu tra i primi insediamenti che divennero permanenti. Parte rilevante nell'esplorazione della regione deve essere ascritta ai missionari cattolici che dal 1840 in poi tentarono l'espansione. Fra i primi Robert Rundle tra il 1840 e il 1848. Nel 1843 venne fondata una missione a Lac Claire.\nUn ulteriore contributo all'esplorazione e alla colonizzazione venne dato da Roderick Mackenzie che fond\u00f2 Fort Chipewyan nel 1888, e soprattutto a suo cugino Sir Alexander Mackenzie che scopr\u00ec parte del fiume North Saskatchewan e raggiunse il Lago Athabasca. Da qui scopr\u00ec le sorgenti del fiume Peace, nel tentativo di aprirsi una strada verso l'Oceano Pacifico.\nNel 1870 la Compagnia della Baia di Hudson trasfer\u00ec il controllo della Terra di Rupert al governo britannico che subito la cedette al Canada. La Terra di Rupert venne cos\u00ec incorporata in quelli che vennero chiamati Territori del Nord-Ovest. Da questa immensa regione, 12 anni pi\u00f9 tardi, il governo canadese cre\u00f2 nuovi distretti: Assiniboia, Athabasca, Saskatchewan e Alberta per l'appunto.\nUna notevole spinta alla colonizzazione fu offerta dall'arrivo della ferrovia. La Canadian Pacific Railway che avrebbe collegato Montr\u00e9al a Vancouver raggiunse Calgary nel 1883. E la regione vide di conseguenza arrivare migliaia di nuovi immigrati ogni anno, attratti dalla promessa del governo canadese di nuove terre.\nNegli anni novanta dell'Ottocento venne ridisegnata l'intera regione: l'Athabasca e una piccola porzione dell'Assiniboia vennero fuse all'Alberta dando definitivamente forma a confini rimasti inalterati fino ai giorni nostri.\nSolo nel 1905 l'Alberta, dopo una lunga campagna autonomista, assunse lo status di \u201cprovincia\u201d con la nomina di Alexander Cameron Rutherford come premier.\nEconomia.\nPer tutti i primi decenni del Novecento l'Alberta, pur attirando sempre nuovi coloni, rimase una provincia rurale e poco industrializzata, fortemente dipendente dal settore primario. In questo periodo risent\u00ec fortemente delle perturbazioni internazionali, come l'entrata del Canada nella Prima guerra mondiale nel 1914 e successive fasi di recessione degli anni '20 culminante con la Grande Recessione del 1929. L'economia non riusc\u00ec a diversificarsi e rimase prettamente agricola.\nA partire dal 1939 prese il via una fase di relativa prosperit\u00e0 conseguente all'inizio della Seconda guerra mondiale. Alcune citt\u00e0 si industrializzarono attirando nuova popolazione. L'economia di guerra vide partire da questa provincia ingenti quantitativi di armi e derrate alimentari con destinazione la Gran Bretagna.\nMa la vera svolta fu la scoperta di grandi riserve petrolifere a Leduc nei pressi di Edmonton nel 1947 che acceler\u00f2 fortemente l'industrializzazione, tanto che nel 1954 il settore secondario aveva gi\u00e0 superato l'agricoltura come fonte di reddito. Da allora il flusso migratorio si accentu\u00f2, cos\u00ec come l'urbanizzazione della provincia. Basti pensare che ancora nel 1945 la popolazione urbana delle due principali citt\u00e0, Edmonton e Calgary, s'attestava intorno al 25% del totale dell'Alberta, vent'anni pi\u00f9 tardi sarebbe stata oltre il 50%, per sfiorare nel 2000 il 70%.\nNegli anni sessanta e settanta vennero fatte nuove e importanti scoperte nel campo minerario ed energetico. Vennero trivellati nuovi pozzi, e si scoprirono ingenti riserve di gas naturale. L'estrazione del carbone ottenne nuova linfa dalle esportazioni, soprattutto verso il Giappone.\nNegli anni '70 inizi\u00f2 anche una diversificazione economica. Calgary divenne il principale centro finanziario del Canada Occidentale e pure il turismo si rivel\u00f2 come uno dei motori della crescita, culminando nel 1988 con i Giochi olimpici invernali.\nOggi l'economia dell'Alberta \u00e8 indubbiamente fra le pi\u00f9 forti e fiorenti di tutte le province del Canada, supportata sicuramente da un'importantissima industria petrolifera, sia estrattiva che di raffinazione. Se qui hanno sede grandi raffinerie e impianti petrolchimici \u00e8 indubbio che nell'Alberta ad alto livello convivano anche una sviluppata agricoltura e industrie ad altissimo contenuto tecnologico. L'Alberta si caratterizza pertanto per un Pil pro capite fra i pi\u00f9 alti di tutto il Nord America e del mondo, tanto che nel 2006 era ben il 56% pi\u00f9 elevato della media canadese, con il pi\u00f9 ampio divario mai registrato da una provincia sulla media nazionale di tutta la storia del Canada.\nL'alto tenore di vita poi si accompagna anche ad uno spiccato livello di libert\u00e0 economica.\nIn quello che passa sotto il nome di Corridoio Calgary-Edmonton si concentra oltre il 70% della popolazione dell'Alberta e lo rende fra le aree pi\u00f9 altamente urbanizzate ed industrializzate del Canada se si pensa che le due citt\u00e0 distano meno di l'una dall'altra. Nel 2001 la popolazione del corridoio era di oltre .\nL'Alberta \u00e8 considerata il 2\u00b0 esportatore mondiale di gas naturale e il 4\u00b0 produttore, ma anche l'agricoltura riveste un ruolo non certo secondario nell'economia della provincia. Sono presenti oltre di capi di bestiame che forniscono carne esportata in tutto il mondo, di primaria importanza sono anche le estese coltivazioni di frumento e cerealicole in genere. Le vastissime foreste settentrionali alimentano una consistente industria legata al legname.\nSociet\u00e0.\nEvoluzione demografica.\nPer tutto il corso del XX secolo la provincia di Alberta ha conosciuto una costante e decisa crescita demografica, soprattutto se paragonata a quella delle altre province canadesi.\nVari fattori hanno contribuito in questo senso, soprattutto l'alto dinamismo economico che ha attirato immigrazione dall'estero e dalle altre province del Canada. Basti pensare che all'inizio del XX secolo la provincia era pressoch\u00e9 disabitata e contava non pi\u00f9 di abitanti. In poco pi\u00f9 di cento anni, nel 2006 precisamente, questa cifra era salita a abitanti, con una popolazione urbana dell'81% (lasciando solo un 19% a quella rurale).\nL'area pi\u00f9 densamente popolata \u00e8 quella compresa tra le citt\u00e0 di Calgary e di Edmonton che rappresenta anche una delle aree pi\u00f9 urbanizzate dell'intero territorio canadese.\nCitt\u00e0.\nUna municipalit\u00e0 per essere considerata citt\u00e0 nell'Alberta deve possedere una popolazione di almeno abitanti e un nucleo urbano sufficientemente raggruppato. Qui sono riportate in ordine di grandezza\nL'Alberta possiede un totale di 111 piccole cittadine (\"towns\"), ma che sommate raggiungono una popolazione totale di abitanti.\nLe \"towns\" sono formate da comunit\u00e0 con una popolazione superiore ai abitanti. Quando viene oltrepassata la soglia dei abitanti viene richiesto il cambio di status da \"town\" a \"city\".\nAthabasca, Banff, Barrhead, Bashaw, Bassano, Beaumont, Beaverlodge, Bentley, Black Diamond, Blackfalds, Bon Accord, Bonnyville, Bow Island, Bowden, Bruderheim, Calmar, Canmore, Cardston, Carstairs, Castor, Chestermere, Claresholm, Coaldale, Coalhurst, Cochrane, Coronation, Crossfield, Crowsnest Pass, Municipality of, Daysland, Devon, Didsbury, Drayton Valley, Drumheller, Eckville, Edson, Elk Point, Fairview, Falher, Fort Macleod, Fox Creek, Gibbons, Grande Cache, Granum, Grimshaw, Hanna, Hardisty, High Level, High Prairie, High River, Hinton, Innisfail, Irricana, Killam, Lac La Biche, Lacombe, Magrath, Manning, Mayerthorpe, McLennan, Milk River, Millet, Morinville, Mundare, Nanton, Okotoks, Olds, Onoway, Oyen, Peace River, Penhold, Picture Butte, Pincher Creek, Ponoka, Provost, Rainbow Lake, Raymond, Redcliff, Redwater, Rimbey, Rocky Mountain House, Sedgewick, Sexsmith, Slave Lake, Smoky Lake, Spirit River, St. Paul, Stavely, Stettler, Stony Plain, Strathmore, Sundre, Swan Hills, Sylvan Lake, Taber, Three Hills, Tofield, Trochu, Turner Valley, Two Hills, Valleyview, Vauxhall, Vegreville, Vermilion, Viking, Vulcan, Wainwright, Wembley, Westlock, Whitecourt.\nEtnie e minoranze straniere.\n\"Note: Questa statistica rappresenta la singola risposta (ad es., \"tedesco\") o la multipla (ad es., \"in parte cinese, in parte inglese\") al censimento canadese del 2001. \"Canadese\" non \u00e8 necessariamente associato a un gruppo etnico o razziale, ma semplicemente identificazione di canadese, senza alcuna definizione etnica.\"\nEcologia.\nFauna.\nLe tre regioni climatiche dell'Alberta (quella alpina, delle foreste e delle praterie) sono l'habitat naturale di molte specie animali. Le grandi praterie sono state nel passato i territori incontrastati del bisonte, ma la popolazione di milioni di esemplari \u00e8 stata fortemente decimata nel periodo delle prime colonizzazioni. Solo recentemente il loro numero \u00e8 in ripresa, soprattutto all'interno dei grandi parchi.\nNell'Alberta vivono anche grandi carnivori, quali l'orso grizzly e l'orso nero americano, soprattutto nelle regioni montuose e delle grandi foreste boreali. A questi si affiancano carnivori di dimensioni pi\u00f9 ridotte, quali coyote, lupo, volpe, lince canadese e leone di montagna.\nGli erbivori sono diffusi in tutta la provincia. Alci e cervi prevalentemente nel Nord, il muflone e la capra di montagna sulle Montagne rocciose, conigli, istrici, scoiattoli, e molte specie di roditori e rettili un po' in tutto il territorio dell'Alberta.\nL'Alberta centro-settentrionale \u00e8 la regione poi degli uccelli migratori: anatre, oche e cigni sugli altri. Abbondanti anche aquile, falchi, gufi e corvi.\nAnfibi e diverse variet\u00e0 di pesci popolano poi gli svariati corsi d'acqua.\nSport.\nLe franchigie dell'Alberta che partecipano al \"Big Four\" (le quattro grandi leghe sportive professionistiche statunitensi) sono:\nFootball canadese.\nPer quanto riguarda la CFL, la lega professionistica del football canadese, le squadre dell'Alberta che ne fanno parte sono:"}
{"id": "699196", "revid": "486946", "url": "https://it.wikipedia.org/wiki?curid=699196", "title": "A.S. Handball EOS Siracusa", "text": ""}
{"id": "699197", "revid": "125869796", "url": "https://it.wikipedia.org/wiki?curid=699197", "title": "Ghana", "text": "Il Ghana (: ), in italiano anche Gana, ufficialmente Repubblica del Ghana, \u00e8 uno Stato dell'Africa occidentale con capitale Accra. Confina a ovest con la Costa d'Avorio, a nord con il Burkina Faso, a est con il Togo, e a sud con il golfo di Guinea.\nPaese multiculturale e multietnico, il Ghana conta 27 milioni di abitanti, distribuiti tra vari gruppi etnici, linguistici e religiosi. Il 71,2% della popolazione \u00e8 cristiana, il 17,6% musulmana e il 5% \u00e8 animista.\nIl territorio della Costa d'Oro, abitato da millenni (le prime tracce di presenza umana risalgono all'XI secolo a.C.), entr\u00f2 nelle mire dei colonizzatori europei gi\u00e0 dal XV secolo. Verso la fine del XIX secolo il territorio entr\u00f2 sotto il controllo dei britannici e il 6 marzo 1957 il paese ottenne, prima tra le nazioni dell'Africa sub-sahariana, l'indipendenza dal Regno Unito. Il Ghana \u00e8 uno degli stati dell'Africa occidentale in cui fu presente la tratta degli schiavi verso l'America, soprattutto nella \"central region\" dello Stato, come testimoniano numerosi monumenti e fortezze quali Cape Coast Castle e il Castello di Elmina, i pi\u00f9 conosciuti e visitati.\nIl Ghana \u00e8 una repubblica democratica guidata da un presidente che \u00e8 sia capo di Stato che capo del governo. Il paese \u00e8 membro di molte organizzazioni internazionali tra cui il Commonwealth delle nazioni, la Comunit\u00e0 economica degli Stati dell'Africa occidentale, l'Unione africana, la (membro associato) e le Nazioni Unite. Il paese vanta una delle economie pi\u00f9 stabili e prospere del continente ed \u00e8 il secondo maggior produttore mondiale di cacao.\nSul suo territorio \u00e8 stato realizzato il lago Volta, il pi\u00f9 grande lago artificiale del mondo.\nEtimologia del nome.\nIl nome \"Ghana\" fu scelto per la nuova nazione in riferimento all'antico Impero del Ghana, un tempo esteso in gran parte dell'Africa occidentale. Da un punto di vista etimologico, in lingua soninke \"ghana\" significa \"re guerriero\" ed era il titolo concesso ai re del medievale Impero del Ghana. Geograficamente, l'Impero del Ghana si estendeva circa 800\u00a0km a nord-ovest del moderno Ghana, e comprendeva territori nella zona del fiume Senegal e ad est verso il fiume Niger, nei moderni Stati di Senegal, Mauritania e Mali.\nIl termine fu adottato come nome giuridico per la \"Gold Coast\" con l'indipendenza il 6 marzo 1957. Tuttavia \u00e8 diventato noto come Repubblica del Ghana solo dal 1\u00ba luglio 1960, quando il territorio afferm\u00f2 la sua completa autonomia dal Regno.\nFino al 1957, anno dell'indipendenza, il paese conosciuto oggi come \"Ghana\" era un insieme eterogeneo di territori, abitati da popolazioni diverse e con una storia differente, che sotto il colonialismo inglese erano stati posti sotto un unico governo centrale, con sede ad Accra. Essi comprendevano:\nIl termine \"Costa d'Oro\" dato alla zona costiera, la pi\u00f9 ricca e importante del paese, a causa dei suoi notevoli giacimenti d'oro, pass\u00f2 in epoca coloniale a indicare l'intero territorio dell'attuale Ghana. La colonia era considerata il \u00abfiore all'occhiello\u00bb dell'Impero britannico in Africa.\n\"Ghana\" era invece il nome di uno dei pi\u00f9 antichi e potenti imperi africani, l'Impero Ghana appunto, che in realt\u00e0 si trovava in un territorio comprendente una parte degli attuali Senegal e Mali. Kwame Nkrumah, primo presidente dell'epoca dell'indipendenza, lo scelse perch\u00e9 sarebbe stato \u00abun'ispirazione per il futuro\u00bb.\nLa storia del Ghana, a differenza di quella di altri paesi africani, \u00e8 una storia di contatti relativamente produttivi tra europei e africani, anche se non mancarono conflitti e scontri. Lo sviluppo sociale raggiunto dal Ghana oltre all'azione di un leader carismatico, Kwame Nkrumah, gli avrebbe permesso di diventare il primo paese dell'Africa nera a ottenere l'indipendenza. Non tutte le speranze che l'indipendenza del Ghana aveva suscitato si sarebbero per\u00f2 realizzate.\nStoria.\nLa costa dell'attuale Ghana (conosciuta come Costa d'Oro dagli europei) \u00e8 stata una zona di secolari contatti tra africani ed europei. I primi europei a metterci piede furono i portoghesi che nel 1479 conquistarono il porto di Elmina, importante per il commercio degli schiavi, e, nel 1482, fondarono la colonia della Costa d'Oro portoghese; nel 1682 il Margraviato di Brandeburgo fond\u00f2 la Costa d'Oro prussiana, venduta a favore dell'Olanda dal Regno di Prussia nel 1717; appunto i Paesi Bassi nel 1598 crearono la colonia della Costa d'Oro olandese, che negli anni inglob\u00f2 anche la Costa d'Oro portoghese e quella prussiana; anche la Danimarca, nel 1658 fond\u00f2 la Costa d'Oro danese; dopodich\u00e9 anche la Svezia fond\u00f2 la Costa d'Oro svedese nel 1650; infine tutte le colonie precedentemente citate vennero riunite nella Costa d'Oro britannica, fondata nel 1821, che arriv\u00f2 a coprire l'intero Ghana. L'interno invece ha visto nascere celebri regni africani come l'Impero ashanti. Nel XIX secolo vennero combattute le Guerre anglo-ashanti.\nGeografia.\nMorfologia.\nLe coste del Ghana sono generalmente basse e sabbiose.\nNella parte meridionale del paese si estende un'ampia fascia pianeggiante solcata da numerosi corsi d'acqua, che favoriscono le colture di cacao e caff\u00e8. Il Ghana \u00e8 in gran parte costituito da pianure o da altopiani collinari di altezze trascurabili (100-300 metri s.l.m.): il rilievo pi\u00f9 alto \u00e8, infatti, il Monte Afadjato con i suoi 885 metri di altezza.\nAd oriente lungo il confine togolese si trovano le propaggini dei Monti Togo e ad occidente lungo il confine ivoriano si trova il Kwahu Plateau, un altopiano che dal confine stesso arriva fino alla zona centrale del paese.\nIdrografia.\nNel Ghana l'idrografia \u00e8 dominata dal lago artificiale pi\u00f9 grande al mondo: il Lago Volta, che si forma lungo il corso del fiume omonimo. Di rilevante importanza \u00e8 anche l'Oti, il principale immissario del lago, proveniente dai Monti Togo.\nClima.\nIl Ghana ha un clima tropicale, con forti variazioni di temperature e precipitazioni in funzione della distanza dal mare. Nella regione settentrionale, da marzo a settembre si ha la stagione delle piogge mentre la siccit\u00e0 causata dal vento sahariano Harmattan pu\u00f2 durare anche dai 4 ai 6 mesi. Nelle zone centrali e meridionali (pi\u00f9 vicine quindi alla costa), le precipitazioni si concentrano fra aprile e giugno e fra settembre e novembre, in particolare lungo il litorale occidentale.\nPopolazione.\nDemografia.\nIl Ghana ha una popolazione di abitanti ed annovera oltre 100 gruppi etnici diversi. Tuttavia, a differenza di molti altri paesi africani, in Ghana non hanno avuto luogo conflitti etnici.\nEtnie.\nIn Ghana ci sono numerose etnie, tra le quali: Akan (52%), Mossi (15%), Ewe (12%), Ga (8%) e altre per il 13%, prevalentemente europee (originari dei paesi colonizzatori) e indiane.\nReligioni.\nAlla tradizionale religione animista nel corso della colonizzazione europea si \u00e8 sovrapposto il cristianesimo, dando luogo a particolarissime forme di sincretismo. Oggi circa la met\u00e0 della popolazione frequenta chiese cristiane, ma non per questo rinuncia a credere al pantheon delle divinit\u00e0 africane. La religione pi\u00f9 diffusa \u00e8 il cristianesimo (71,2% della popolazione al 2010, tra cui 28,3% pentecostali, 18,4% protestanti, 13,1% cattolici), praticato soprattutto nella parte meridionale del paese, dove sorsero i primi insediamenti coloniali e dove \u00e8 concentrata la maggior parte della popolazione. L'Islam si attesta al secondo posto (17,6%), ed \u00e8 diffuso principalmente nell'entroterra pi\u00f9 settentrionale. Segue l'animismo con il 5,2% della popolazione: non bisogna dimenticare comunque che spesso molti ghanesi che si dichiarano cristiani o musulmani mantengono parallelamente alcuni culti animisti. \u00c8 diffusa anche, se pur in numeri notevolmente minori, il culto della religione Rastafariana.\nLingue.\nIl Ghana ha 47 lingue locali. La lingua inglese \u00e8 la lingua ufficiale del paese e predomina nel governo e negli affari, anche se la maggior parte dei ghanesi parla almeno una lingua locale. Le lingue dei nativi del Ghana sono suddivise in due sottofamiglie della famiglia linguistica Niger-Congo. Le lingue appartenenti alla sottofamiglia Kwa si trovano prevalentemente a sud del fiume Volta, mentre quelle appartenenti alla sottofamiglia Gur si trovano prevalentemente a nord. Le lingue Kwa, che sono parlate da circa il 75% della popolazione del paese, comprendono l'Akan, il Ga-Dangme e l'Ewe. Le lingue Gur invece comprendono le lingue Gurma, Grusi e Dagbani.\nNove lingue hanno lo status di \"supportate dal governo\": l'Akan nelle varianti Ashanti Twi, Fanti, Akuapem Twi, Akyem, Kwahu, Nzema; il Dagaare/Wale, il Dagbani, l'Adangme, l'Ewe, il Ga, il Gonja e il Kasem. Bench\u00e9 non sia lingua ufficiale, l'Haussa \u00e8 la lingua franca parlata tra i musulmani del Ghana che rappresentano circa il 16% della popolazione.\nOrdinamento dello Stato.\nSuddivisioni amministrative.\nIl Ghana \u00e8 diviso in 16 regioni e 260 distretti, ognuno con la sua assemblea.\nLe regioni sono:\nIstituzioni.\nOrdinamento scolastico.\nIl tasso complessivo di alfabetizzazione \u00e8 del 65%, con gli uomini al 71,7% e le donne al 58,3%.\nIl sistema d'istruzione nel Ghana \u00e8 suddiviso tra scuole primarie, secondarie, superiori e universit\u00e0.\nLa scuola primaria inizia all'et\u00e0 di sei anni ed \u00e8 articolata in sei classi; finite le elementari, nel quadro delle riforme educative (attuate nel 1987 e riviste nel 2007) i bambini passano alla Junior High School; concluso il 3\u00ba anno della Junior High School, gli alunni devono affrontare il Basic Education Certificate Examination (BECE); coloro che superano tale esame per completare gli studi devono frequentare la Superior High School (SHS), che dura 3 anni e alla fine di essa sostenere un esame di ammissione, per entrare in qualsiasi Universit\u00e0 uno dei programmi di istruzione terziaria.\nAttualmente, il Ghana ha scuole primarie, scuole secondarie, 900 scuole secondarie superiori, 52 istituti pubblici di formazione, 5 istituti privati di formazione, 548 politecnici delle istituzioni, 4 istituzioni terziarie pubbliche non universitarie, oltre 45 istituzioni private terziarie, 8 Universit\u00e0 pubbliche. Per la maggior parte dei Ghanesi, l'accesso all'istruzione primaria e secondaria \u00e8 relativamente facile. L'alto numero attuale di Istituti scolastici mostra un significativo sviluppo rispetto all'unica Universit\u00e0 e le poche scuole primarie e secondarie che esistevano al momento dell'indipendenza, nel 1957. Il Ghana per l'istruzione scolastica nell'ultimo decennio ha speso tra il 28 e il 40 per cento del suo bilancio annuale. Tutto l'insegnamento \u00e8 svolto in lingua inglese, lingua ufficiale del Ghana, per lo pi\u00f9 da qualificati insegnanti ghanesi.\nLa didattica, a livello di scuola elementare o di base, comprende la lingua e cultura inglese e ghanese, matematica, studi ambientali, studi sociali e, come terza lingua, il francese, scienze integrate o generali, pre-competenze professionali e pre-competenze tecniche, religione ed etica, e attivit\u00e0 fisiche come musica, danza e educazione fisica.\nIl curriculum della Senior High School prevede sia insegnamenti di base sia a scelta; gli studenti devono comunque seguire quattro insegnamenti fondamentali scelti tra lingua inglese, matematica, scienze integrate (compresa Scienza, Agricoltura e Studi ambientali) e studi sociali (Economia, Geografia, Storia e Ordinamento politico).\nGli studenti di scuola superiore devono scegliere anche 3 materie da 5 programmi disponibili: Agricoltura, Programma generale (opzione tra Scienze e Arte), Business Program, Programma professionale e Programma tecnico. Oltre a pi\u00f9 scuole primarie e secondarie che seguono il sistema scolastico ghanese, ci sono anche le scuole internazionali come Ghana International School, Takoradi International School, Tema International School, Galaxy International School, The Roman Ridge School, Lincoln Community School e il SOS Hermann Gmeiner International College, che offrono l'International Baccalaureate, l'Advanced Level General Certificate of Education e l'International General Certificate of Secondary Education (IGCSE).\nCon l'83% di scolarizzazione, il Ghana ha attualmente uno dei pi\u00f9 alti tassi di scolarizzazione in Africa occidentale. Il rapporto tra ragazze e ragazzi in tutto il sistema di istruzione \u00e8 1:0,96, che per un paese dell'Africa occidentale \u00e8 un risultato notevole. Tuttavia circa bambini rimangono ancora fuori dalla scuola a causa della mancanza di risorse in termini di costruzione di scuole, forniture di libri di testo e formazione adeguata di nuovi insegnanti.\nUniversit\u00e0.\nLa pi\u00f9 antica universit\u00e0 in Ghana, la University of Ghana, fondata nel 1948, ha avuto un totale di circa studenti nel 2008. Dopo l'indipendenza, il Ghana \u00e8 diventato un centro di attrazione per l'istruzione nella regione sub-sahariana e ha ospitato personaggi famosi come Robert Mugabe, presidente dello Zimbabwe, e Alhaji Sir Dauda Jawara del Gambia, e lo scrittore nigeriano Cyprian Ekwensi.\nKofi Annan, ghanese, primo africano nero segretario generale dell'ONU nel 1997, riconfermato nel mandato nel 2002, mantenne l'incarico fino al 2006; dal 2008 \u00e8 il cancelliere della University of Ghana.\nLa Kwame Nkrumah University of Science and Technology, la seconda universit\u00e0 fondata nel Ghana, \u00e8 la pi\u00f9 importante universit\u00e0 scientifica e tecnologica dell'Africa occidentale.\nSistema sanitario.\nA partire dal 2009, la speranza di vita alla nascita \u00e8 di circa 59 anni per i maschi e 60 anni per le femmine con una mortalit\u00e0 infantile del 51 per nei nati vivi. Il tasso di natalit\u00e0 \u00e8 di circa 4 bambini nati per donna. Ci sono circa 15 medici e 93 infermieri ogni persone. Nel 2003 il 4,5% del PIL del paese \u00e8 stato speso per la salute.\nPolitica.\nTre anni dopo l'indipendenza il Ghana divenne una repubblica, e il paese viene per lungo tempo diviso da forti contrasti politici e soggetto a regimi militari. Nel 1992 si applica una nuova costituzione che introduce il multipartitismo. Oggi il Ghana \u00e8 una repubblica presidenziale, in cui il presidente e il parlamento vengono eletti a suffragio universale ogni quattro anni. \u00c8 ancora in vigore la pena di morte.\nSecondo il \"Failed States Index\" del 2009, il Ghana \u00e8 classificato 53\u00ba Stato di maggior successo nel mondo e il secondo africano dopo Mauritius. Inoltre il Ghana \u00e8 stato classificato come uno \"Stato moderato\". Il Ghana \u00e8 stato anche valutato 7\u00b0 su 48 nell'area sub-sahariana nel 2008 dall\"'Ibrahim Index of African Governance\", indice basato su dati a partire dal 2006. L'indice di Ibrahim \u00e8 una misura globale dei governi africani, sulla base di una serie di variabili differenti che riflettono il successo con cui i governi forniscono beni essenziali ai loro cittadini.\nE in ambito politico ricordiamo l'importante contributo di Kofi Annan, Premio Nobel per la pace, nel 2001.\nPolitica interna.\nIl Ghana \u00e8 stato creato, al momento dell'indipendenza nel 1957, come una democrazia parlamentare, seguita da un'alternanza di governi militari e civili. Nel gennaio 1993, il governo militare ha lasciato il posto alla Quarta Repubblica, dopo le elezioni presidenziali e parlamentari alla fine del 1992. La Costituzione del 28 aprile 1992 divide il potere tra un presidente, il Parlamento, il Governo, il Consiglio di Stato, e un potere giudiziario indipendente. Il governo \u00e8 eletto a suffragio universale. Tuttavia, l'organo legislativo non \u00e8 rappresentativo della distribuzione della popolazione, dal momento che alcuni distretti poco popolati ottengono pi\u00f9 rappresentanti rispetto ad altri con popolazione pi\u00f9 alta.\nPolitica estera.\nDopo l'indipendenza, il Ghana ha convintamente aderito agli ideali del non-allineamento e del Panafricanismo, entrambi strettamente identificati con la politica del primo presidente, il dottor Osagyefo Kwame Nkrumah. Il paese ha sempre favorito le organizzazioni internazionali e regionali di cooperazione politica ed economica, ed \u00e8 un membro attivo delle Nazioni Unite e dell'Unione africana.\nMolti diplomatici ghanesi e politici detengono posizioni nelle organizzazioni internazionali. Questi includono il diplomatico ex segretario generale delle Nazioni Unite, Kofi Annan, il giudice della Corte penale internazionale Akua Kuenyehia, e l'ex presidente Jerry Rawlings, che \u00e8 stato eletto presidente della Economic Community of West African States (alla cui vocazione di stabilizzazione regionale il Ghana contribuisce attivamente).\nSistema giudiziario.\nIl sistema giuridico si basa essenzialmente sulla common law britannica, sul diritto consuetudinario tradizionale, e sulla Costituzione del 1992. La gerarchia \u00e8 costituita dalla Corte Suprema del Ghana (la pi\u00f9 alta corte), dalle Corti d'appello, e dalle Corti di Giustizia. Sotto questi organismi esiste un circuito di magistrati e tribunali tradizionali. Istituzioni extragiudiziali sono i tribunali pubblici. Fin dall'indipendenza del Paese i giudici sono relativamente indipendenti; questa indipendenza continua sotto la Quarta Repubblica. I tribunali di grado inferiore sono stati ridefiniti e riorganizzati sotto la Quarta Repubblica.\nI partiti politici sono stati legalizzati a partire dalla met\u00e0 del 1992 dopo dieci anni di sospensione. Esistono molti partiti politici nell'ambito della Quarta Repubblica, tuttavia i principali sono il National Democratic Congress che ha vinto le elezioni presidenziali e parlamentari nel 1992, 1996 e 2008; il New Patriotic Party, principale partito d'opposizione, che ha vinto le elezioni nel 2000 e nel 2004, il People's National Convention e il Convention People's Party, successore del partito originale di Kwame Nkrumah.\nEconomia.\nIl Ghana \u00e8 classificato come un'economia di livello intermedio.\nBen dotato di risorse naturali, il Ghana ha pi\u00f9 del doppio delle esportazioni pro capite dei paesi pi\u00f9 poveri nell'Africa occidentale. Anche cos\u00ec, il Ghana resta dipendente dal commercio e dall'assistenza internazionale, nonch\u00e9 dalle attivit\u00e0 d'investimento della diaspora ghanese. Circa il 28% della popolazione vive sotto la soglia di povert\u00e0 internazionale di US $ 1,25 al giorno e, secondo la Banca Mondiale, il reddito pro capite del Ghana \u00e8 appena raddoppiato negli ultimi 45 anni. Il Ghana, gi\u00e0 noto per il suo oro in epoca coloniale, rimane uno dei maggiori produttori mondiali di questo minerale. Altre esportazioni, come cacao, petrolio, legname, energia elettrica, diamanti, bauxite e manganese sono le principali fonti di valuta estera, controllata e gestita dal Braccio Agricolo della Presidenza dei Ministri della Repubblica del Ghana, retto e guidato dalla signora Antoniette Efua-Addo.\nUn giacimento petrolifero che \u00e8 stimato contenere fino a 3 miliardi di barili (\u00a0m\u00b3) di olio leggero \u00e8 stato scoperto nel 2007. L'esplorazione del petrolio \u00e8 in corso e la quantit\u00e0 scoperta continua ad aumentare. Ci si attende un consistente aumento delle entrate economiche del paese attraverso le licenze di vendita oltremare di petrolio concesse alla GAZPROM. Alla stessa societ\u00e0 la Ghana National Petroleum Company ha anche concesso la raffinazione e la vendita delle risorse petrolifere scoperte al largo della costa ghanese. Le stime indicano che il petrolio dovrebbe rappresentare il 6% delle entrate per il 2011.\nLa forza lavoro del Ghana nel 2008 ammontava a 11,5 milioni di persone. L'economia continua ad affidarsi pesantemente al settore agricolo che rappresenta il 37,3% del PIL e impiega il 56% della forza lavoro, costituita soprattutto da piccoli proprietari terrieri. Manifatturiera \u00e8 solo una piccola parte dell'economia del Ghana per un totale del 7,9% del Prodotto interno lordo nel 2007.\nLe politiche economiche del passato non si sono rivelate efficaci. I governi militari e gli impegni per il mantenimento della pace regionale hanno portato alla necessit\u00e0 di continuare a finanziare il disavanzo da inflazione, alla svalutazione della moneta e alla crescita del malcontento pubblico contro le misure di austerit\u00e0. Anche cos\u00ec, il Ghana resta uno dei paesi pi\u00f9 economicamente solidi in tutta l'Africa.\nNel luglio 2007, la Bank of Ghana ha deciso una rivalutazione della moneta, passando dal Cedi (\u00a2) alla nuova moneta, al nuovo Ghana Cedi (GH \u00a2). Il rapporto di conversione \u00e8 di 1 Ghana Cedi per ogni vecchi cedi. La Banca del Ghana ha promosso intense campagne di informazione per educare il pubblico all'utilizzo della nuova moneta.\nIl nuovo Cedi del Ghana \u00e8 relativamente stabile, nel 2009 \u00e8 stato generalmente scambiato ad un tasso di $ 1 USD = Gh \u00a2 1,4. Il sistema dell'Imposta sul Valore Aggiunto \u00e8 in vigore anche in Ghana. Il regime fiscale che ha avuto inizio nel 1998 aveva una tassazione unica, ma dal settembre 2007 \u00e8 entrato in vigore un regime di aliquote differenziate.\nNel 1998, l'aliquota d'imposta era del 10% ed \u00e8 stata modificata nel 2000 portandola al 12,5%. Tuttavia, con l'approvazione della legge 734 del 2007, ha iniziato ad operare nel settore della distribuzione al dettaglio un sistema di percentuale forfettaria fissa al 3% di IVA. Questo permette ai rivenditori di beni imponibili ai sensi della legge 546, di ricaricare un margine del 3% sulle vendite e scaricare la stessa percentuale sull'IVA. Essa mira a semplificare il sistema fiscale aumentando il rispetto della legge.\nIl turismo \u00e8 un settore in rapida crescita specialmente tra i componenti europei e americani della diaspora ghanese all'estero. La stabilit\u00e0 politica ed economica, il basso tasso di criminalit\u00e0 e la diffusione dell'inglese rendono attraente il paese ai turisti stranieri.\nLa Diga di Akosombo, costruita nel 1965 sul fiume Volta, fornisce energia idroelettrica al Ghana e ai paesi confinanti.\nLe risorse petrolifere.\nNel 2007 \u00e8 stato scoperto un giacimento petrolifero marino, nel mare territoriale del paese. Le stime prevedono che questo abbia una capacit\u00e0 di 1,8 miliardi di barili. L'estrazione, iniziata nel dicembre del 2010, prevede il recupero di barili giornalieri per poi arrivare ad un massimo di barili nel 2013, proiettando il paese tra i maggiori produttori di petrolio.\nMezzi di comunicazione.\nOperatori telefonici:\nTrasporti.\nPorti:\nAeroporti:\nLa compagnia nazionale \u00e8 Ghana International Airlines (ora non pi\u00f9 attiva).\nStazioni ferroviarie:\nIl Ghana possiede 935\u00a0km di ferrovie a scartamento ridotto, confinate per\u00f2 alla parte meridionale del paese, anche se esistono progetti per estendere la linea fino alla citt\u00e0 di Tamale. I collegamenti internazionali sono resi pi\u00f9 complicati da una differenza nello scartamento tra le ferrovie del Ghana e quelle dei paesi confinanti, come il Burkina Faso e la Costa d'Avorio.\nTurismo.\nIl Ghana presenta alcuni luoghi che attirano ogni anno un buon numero di turisti principalmente americani ed europei:\nCultura.\nPatrimoni dell'umanit\u00e0.\nDue siti del Ghana sono iscritti nella Lista dei patrimoni dell'umanit\u00e0 dell'UNESCO: i forti e castelli, Volta, Grande Accra, Regione Centrale e Occidentale e gli edifici tradizionali Ashanti.\nMusica.\nIl Ghana ha molti tipi di musica tradizionale e moderna. Il suono varia in funzione del gruppo etnico e da regione a regione. La musica ghanese incorpora diversi tipi distinti di strumenti musicali: complessi di percussioni, violino e liuto Goje koloko, musica di corte, tra cui l'Akan atumpan, il Ga stili kpanlogo, e xilofoni usati nella musica asonko. I generi pi\u00f9 noti originari del Ghana sono l'Afro-jazz, che \u00e8 stato creato dall'artista ghanese Kofi Ghanaba, e la sua forma pi\u00f9 ravvicinata di musica profana, l'Highlife.\nL'Highlife ha origine nel tardo Ottocento e inizio Novecento e conosce una diffusione in tutta l'Africa occidentale, soprattutto in Sierra Leone e Nigeria. Nel 1990 un nuovo genere di musica creato dai giovani incorpora le influenze di Highlife, African-reggae, Dancehall e Hiphop. Questo ibrido \u00e8 stato chiamato Hiplife. Artisti ghanesi come R &amp; B e Soul singer Rhian Benson, Highlife, Kojo Antwi, Tinchy Stryder (Kwasi Danquah) e Sarkodie. Avendo un successo internazionale, specialmente nel Regno Unito con una nuova tipologia di stile musicale l'Azonto. Artisti pi\u00f9 noti che cantano questo genere sono Fuse Odg e Tiffany. Tra gli altri cantanti ghanesi spiccano Mack Porter e Ebo Taylor.\nDanza.\nLa danza ghanese \u00e8 varia come la sua musica. Ogni gruppo etnico ha le proprie danze tradizionali e ci sono danze differenti per occasioni differenti quali funerali, feste, narrazioni, lodi e funzioni religiose.\nTra le danze pi\u00f9 importanti si possono citare:\nProduzione letteraria.\nLa produzione letteraria ghanese annovera, nel xx secolo, la figura di Ayi Kwei Armah, tra i pi\u00f9 noti scrittori della letteratura africana in lingua inglese e autore rappresentativo del periodo post- coloniale.\nFilosofia.\nIn campo filosofico da ricordare che nel XVIII secolo si distinse la figura di Anton Wilhelm Amo (1703-1759), naturalizzato tedesco.\nGastronomia.\nOriginario del Ghana \u00e8 un tipico impasto con alimenti amidacei chiamato fufu. Altra popolare ricetta \u00e8 costituita dal riso jollof.\nSport.\nCalcio.\nNei primi anni novanta una generazione di calciatori ghanesi nati tra il 1974 e il 1976 hanno dato vita ad una delle nazionali giovanili pi\u00f9 forti del mondo; soprannominati \"Black Starlets\", riuscirono ad imporsi nei Mondiali Under 17 in Italia e a figurare ad altissimi livelli anche nei seguenti Mondiali Under 20 (secondi) e Olimpiadi del 1992 (terzi). Questa generazione e il suo fuoriclasse assoluto Nii Lamptey furono anche tra le pi\u00f9 grandi promesse non mantenute della storia dello sport, alla luce del fatto che non riuscirono a qualificarsi a nessuno dei Mondiali di Calcio seguenti (nel 2005 i \"Black Starlets\" erano gi\u00e0 in buona parte tramontati) e pochi membri di quella selezione ebbero grande successo nel calcio internazionale con i rispettivi club; il regista Christoph Weber gir\u00f2 su di loro un film, il cui titolo originale \u00e8 Black Starlets - Der Traum vom grossen Fussball (Il sogno di un grande calcio).\nUna seconda generazione vinse il Mondiale Under 17 nel 1995 in Ecuador ma l'evento ebbe meno visibilit\u00e0 della vittoria del 1991 in Italia.\nLa nazionale di calcio del Ghana si \u00e8 qualificata ai Mondiali di Germania 2006 arrivando prima nel Gruppo 2 della Zona Africana davanti alla Repubblica del Congo e al Sudafrica. Il Ghana \u00e8 stato la vera sorpresa di quei mondiali, infatti \u00e8 riuscito a qualificarsi agli ottavi di finale battendo USA e Repubblica Ceca, perdendo poi 3-0 con il Brasile.\nIl 26 giugno 2010 ha raggiunto i quarti di finale della coppa del mondo FIFA in Sudafrica battendo 2-1 ai tempi supplementari gli Stati Uniti d'America, venendo poi eliminato dall'Uruguay. Ha inoltre vinto per quattro volte la Coppa d'Africa e il capocannoniere con 51 reti \u00e8 Asamoah Gyan. Tra gli altri calciatori ghanesi ricordiamo Abedi Pel\u00e9, ritenuto il pi\u00f9 grande calciatore ghanese della storia.\nIl 16 ottobre la Nazionale Under-20 di calcio del Ghana vinse l'edizione 2009 del campionato mondiale di categoria.\nCi sono diverse squadre di calcio in Ghana; in particolare la Accra Hearts of Oak Sporting Club e Asante Kotoko tra gli altri.\nGiochi olimpici.\nIl Ghana ai Giochi olimpici ha finora vinto cinque medaglie ai Giochi olimpici estivi. La prima medaglia olimpica fu la medaglia d'argento vinta nel pugilato da Clement Quartey, a Roma 1960.\nAltri avvenimenti sportivi.\nIl Ghana \u00e8 anche il luogo di nascita del wrestler WWE Kofi Kingston (nato Kofi Sarkodie-Mensah), che sta lottando per il roster di Raw ed \u00e8 stato detentore del WWE Championship, e del calciatore Sulley Muntari, Kevin Prince Boateng, J\u00e9r\u00f4me Boateng (origini ghanesi), Asamoah Gyan, Kwadwo Asamoah e Emmanuel Agyemang-Badu.\nMedia del Ghana.\nI media del Ghana sono ora tra i pi\u00f9 liberi dell'Africa, ma avevano subito una serie di rovesci da parte dei leader militari e periodi di severe restrizioni. Il capitolo 12 della Costituzione del 1992 garantisce in Ghana la libert\u00e0 di stampa e l'indipendenza dei mezzi di comunicazione, mentre il capitolo 2 vieta la censura.\nDopo l'indipendenza, il governo e i media hanno spesso avuto un rapporto teso, con i punti di vendita indipendenti chiusi durante il golpe militare e severe leggi che impedivano ai mezzi di comunicazione le critiche del governo. La libert\u00e0 dei media \u00e8 stata restaurata nel 1992, e dopo l'elezione nel 2000 di John Kufuor le tensioni tra i mezzi di comunicazione privati e il governo sono diminuite. Kufuor \u00e8 stato un sostenitore della libert\u00e0 di stampa e ha abrogato la legge contro la diffamazione anche se sostiene che i media devono agire in modo responsabile.\nI media del Ghana sono stati descritti come \"tra i meno ostacolati\" dell'Africa, in grado di operare con poche limitazioni sui media privati. La stampa privata \u00e8 spesso critica sulla politica del governo. La stampa ha dato ampi resoconti delle Elezioni presidenziali ghanesi del 2008, e l'Associazione dei giornalisti ghanesi (Ghana Journalists Association GJA) ha apprezzato l'elezione di John Atta Mills, nella speranza di instaurare un buon rapporto con il governo.\nMezzi di informazione.\nGiornali:"}
{"id": "699199", "revid": "642594", "url": "https://it.wikipedia.org/wiki?curid=699199", "title": "Arkhangel'sk", "text": ""}
{"id": "699202", "revid": "21079", "url": "https://it.wikipedia.org/wiki?curid=699202", "title": "Numero relativo", "text": ""}
{"id": "699207", "revid": "1318658", "url": "https://it.wikipedia.org/wiki?curid=699207", "title": "Isole Heard e McDonald", "text": "L'isola Heard e le isole McDonald sono isole disabitate che si trovano nei Mari antartici, a circa due terzi di distanza tra il Madagascar e l'Antartide. Esse costituiscono un territorio esterno australiano dal 1947 e contengono i due soli vulcani attivi presenti sul territorio australiano, uno dei quali (Mawson Peak) \u00e8 anche la montagna australiana pi\u00f9 elevata, con 2.745 metri. L'arcipelago si estende su una superficie di 372 km\u00b2.\nGeografia.\nL'isola Heard \u00e8 di gran lunga la maggiore del gruppo, con una superficie di 368\u00a0km\u00b2; \u00e8 brulla e montuosa, coperta per l'80% di ghiacci e dominata dal Mawson Peak, un vulcano alto 2.745\u00a0m che fa parte del massiccio chiamato Big Ben.\nMawson Peak \u00e8 uno dei due soli vulcani attivi del territorio australiano; l'altro si trova sull'isola McDonald. \u00c8 anche uno dei monti pi\u00f9 elevati dell'Australia (pi\u00f9 alto dello stesso Monte Kosciuszko).\nC'\u00e8 un ulteriore piccolo gruppo di isolotti e scogli posti circa 10\u00a0km a nord dell'isola Heard: Shag Islet, Sail Rock e Drury Rock; in tutto essi hanno una superficie di circa 1,1\u00a0km\u00b2.\nLe isole McDonald sono situate 44\u00a0km a ovest dell'isola Heard; sono piccole e rocciose. Esse consistevano, alla data del 1980, dell'isola McDonald (186 metri di massima altezza), Flat Island (55 metri) e Meyer Rock (170 metri), per una superficie complessiva di circa 2,5\u00a0km\u00b2 (di cui 1,13\u00a0km\u00b2 l'isola McDonald). Esse, cos\u00ec come l'isola Heard, rappresentano sporgenze del pianoro delle Kerguelen.\nIl vulcano posto sull'isola McDonald, dopo essere rimasto dormiente per circa 75.000 anni, \u00e8 tornato attivo nel 1992, eruttando successivamente diverse volte. Un'immagine satellitare ripresa nel 2004 ha mostrato che la recente attivit\u00e0 vulcanica aveva congiunto l'isola McDonald alla pi\u00f9 settentrionale Flat Island in un'unica isola, raddoppiandone grosso modo la superficie risultante. Come risultato dell'attivit\u00e0 vulcanica fra novembre 2000 e la fine del 2001, l'area dell'isola McDonald \u00e8 aumentata infatti a 2,45\u00a0km\u00b2, mentre il suo culmine raggiungeva almeno 230\u00a0m; tale attivit\u00e0 vulcanica ha comportato peraltro la completa distruzione della vegetazione dell'isola. L'ultima eruzione di cui si abbia notizia ha avuto luogo nel 2005.\nNon esistono porti n\u00e9 sull'isola Heard n\u00e9 su McDonald; le navi devono ancorare al largo.\nClima.\nPur trovandosi tra il 50\u00ba parallelo e il 55\u00ba parallelo, il clima delle isole Heard e McDonald \u00e8 della tundra, con inverni freddi e rigidi ed estati fresche brevi, e con temperature che non superano mai i 10\u00a0\u00b0C. In estate crescono al suolo muschi, licheni, eriche e ranuncoli dei ghiacci.\nLe precipitazioni annue a livello del mare sull'isola Heard sono nell'ordine di 1300\u20131900\u00a0mm; piove o nevica circa 3 giorni su 4.\nAmministrazione ed economia.\nCome molti altri territori esterni, l'amministrazione \u00e8 curata direttamente dal governo centrale australiano, specificamente dalla Divisione Antartica Australiana del Dipartimento dell'Ambiente e del Patrimonio, che si trova a Hobart e che amministra anche il Territorio Antartico Australiano. Sono abitate da numerose specie di foche e di uccelli marini. Le isole fanno parte di una riserva marina ampia 65.000\u00a0km\u00b2 e sono visitate principalmente per scopi di ricerca.\nFra il 1947 e gli anni cinquanta vi erano campi adibiti a foresteria ad Atlas Cove (su Heard Island) e, nel 1971, a Williams Bay (su McDonald Island).\nAnche se non c'\u00e8 alcun tipo di attivit\u00e0 economica, alle isole \u00e8 stato comunque assegnato un codice nazionale (HM) e un dominio di primo livello internet (.hm).\nStoria.\nHeard Island non ebbe visitatori fino alla met\u00e0 del XIX secolo. Con ogni probabilit\u00e0, fino ad allora nessun essere umano aveva mai visto le isole. Si pensa che Peter Kemp, un cacciatore di foche britannico, sia stato la prima persona ad avvistare le isole, il 27 novembre 1833, mentre a bordo del brigantino \"Magnet\" stava navigando dalle Isole Kerguelen all'Antartide: pare infatti che abbia inserito le isole nella sua mappa del 1833.\nIl capitano John Heard, un cacciatore di foche statunitense che viaggiava a bordo della nave \"Oriental\", avvist\u00f2 le isole il 25 novembre 1853, durante un viaggio da Boston a Melbourne. Rifer\u00ec della scoperta il mese successivo ed ebbe l'onore di vedere un'isola battezzata col suo nome. Sei settimane dopo il capitano William McDonald, a bordo del \"Samarang\", scopr\u00ec le McDonald Islands, il 4 gennaio 1854.\nI primi a metter piede sulle isole furono i cacciatori di foche del \"Corinthian\", comandato dal capitano Erasmus Darwin Rogers, nel marzo del 1855, nel luogo chiamato Oil Barrel Point. Tra il 1855 e il 1880 diversi cacciatori di foche americani vissero sull'isola per periodi anche prolungati, in condizioni spaventose (sempre a Oil Barrel Point). Nel 1880 la maggior parte della popolazione di foche era stata sterminata e i cacciatori lasciarono le isole. In tutto, nei 25 anni di caccia spietata vennero prodotti pi\u00f9 di 100.000 barili di olio di elefante marino.\nA causa delle forti correnti nei pressi delle isole si sono verificati numerosi naufragi. Nel 1997 Heard Island e McDonald Islands sono state inserite nell'elenco dei Patrimoni dell'umanit\u00e0 dell'UNESCO."}
{"id": "699209", "revid": "306856", "url": "https://it.wikipedia.org/wiki?curid=699209", "title": "RKFDV", "text": "Il Reichskommissariat f\u00fcr die Festigung deutschen Volkstums (RKFDV) ovvero il \"Commissariato del Reich per il rafforzamento della germanicit\u00e0\" era diretto dall'\"SS-Obergruppenf\u00fchrer\" (grado pari a quello di Generale di Corpo d'Armata) Ulrich Greifelt. Ufficialmente, comunque, il vero commissario era il \"Reichsf\u00fchrer-SS\" Heinrich Himmler, nominato da Hitler con decreto del 7 ottobre 1939.\nIl RKFDV aveva la sua sede al Kurf\u00fcrstendamm 140 a Berlino-Halensee."}
{"id": "699212", "revid": "123124720", "url": "https://it.wikipedia.org/wiki?curid=699212", "title": "Monte Whitney", "text": "Il Monte Whitney (Paiute: \"Tumanguya\") \u00e8 la montagna pi\u00f9 alta della California e degli Stati Uniti d'America contigui (ovvero escludendo l'Alaska e le Hawaii), essendo situata a 4.421 metri sul livello del mare.\nGeografia.\nSituato al confine fra le contee californiane di Inyo e Tulare, il suo versante meridionale fa parte del territorio del Sequoia National Park. Porta il nome del geologo californiano del XIX secolo Josiah Whitney. \u00c8 stato scalato per la prima volta nel 1873 da Charles Begole, A. H. Johnson e John Lucas.\nCuriosamente si trova a soli 120 km circa in linea d'aria dal punto pi\u00f9 basso degli Stati Uniti continentali, la Valle della Morte (86 metri sotto il livello del mare)."}
{"id": "699213", "revid": "1573940", "url": "https://it.wikipedia.org/wiki?curid=699213", "title": "Crypturellus erythropus", "text": "Il tinamo zamperosse (Crypturellus erythropus )) \u00e8 un uccello della famiglia dei Tinamidi.\nDescrizione.\nLunghezza: 27,5-31,5\u00a0cm.\nPeso: 485 g circa (maschio).\nDistribuzione e habitat.\nVive in Colombia settentrionale e centro-orientale, Venezuela settentrionale, Isola Margarita (Venezuela), Brasile nord-orientale.\nSistematica.\nSuddiviso in 7 sottospecie:\nLa popolazione della sottospecie \"Crypturellus erythropus margaritae\" \u00e8 in drastica diminuzione; la sottospecie tollera poco le modifiche al suo habitat naturale. Esistono alcune estinzioni recenti a livello locale (Guayamur\u00ed, Matasiete, La Valla e Tragaplata). Sono in progetto programmi di riproduzione in cattivit\u00e0 per effettuare ripopolamenti nelle aree in cui \u00e8 recentemente scomparso.\nLa sottospecie \u00e8 protetta dai Decreti No. 1485 e 1486 MARNR. Quasi tutto il suo areale \u00e8 protetto dal Parco nazionale Cerro El Copey."}
{"id": "699217", "revid": "287204", "url": "https://it.wikipedia.org/wiki?curid=699217", "title": "August Bournonville", "text": "Biografia.\nFiglio di Antoine Bournonville (danzatore e coreografo francese esiliato a Stoccolma nel 1792 e poi a Copenaghen), August Bournonville studi\u00f2 al Balletto Reale Danese, sotto la direzione di suo padre. Si un\u00ec alla compagnia del Royal Danish Ballet all'et\u00e0 di 15 anni. Vinse una borsa di studio e quindi pot\u00e9 perfezionare la sua formazione a Parigi con Pierre Gardel e Auguste Vestris, dal 1824 al 1830. Al ritorno dalla Francia succedette al padre alla guida del Balletto Reale Danese, posto che occuper\u00e0 fino al 1877.\nContrariamente alla tendenza del balletto romantico dell'epoca, Bournonville non mette in secondo piano la danza maschile ma d\u00e0 al ballerino la stessa importanza della ballerina. Questa scelta, sia sociale che estetica, \u00e8 ancor oggi percepibile: la scuola danese ha fama di formare grandi interpreti maschili. Lo stile Bournonville \u00e8 rimasto pressoch\u00e9 intatto fino ai giorni nostri ed \u00e8 considerato il vero discendente dello stile francese dell'Ottocento.\nTra le principali caratteristiche di questo stile vi \u00e8 il veloce lavoro dei piedi e l'elevazione. Questo dovuto al fatto che in Danimarca i palcoscenici erano molto piccoli e il coreografo svilupp\u00f2 al massimo il salto verso l'alto e i cambi di direzione veloci ed improvvisi. Molto importante il lavoro sulla mezza punta a volte pi\u00f9 importante che quello in punta, contrariamente alle mode del periodo romantico."}
{"id": "699220", "revid": "66771", "url": "https://it.wikipedia.org/wiki?curid=699220", "title": "Ma\u00eetre de ballet", "text": ""}
{"id": "699221", "revid": "1272592", "url": "https://it.wikipedia.org/wiki?curid=699221", "title": "110\u00ba Congresso degli Stati Uniti d'America", "text": "Il 110\u00ba Congresso degli Stati Uniti d'America, formato dal Senato e dalla Camera dei Rappresentanti, costitu\u00ec, dal 3 gennaio 2007 al 3 gennaio 2009, il ramo legislativo del governo federale statunitense, e la sua attivit\u00e0 coincise approssimativamente con gli ultimi due anni della Presidenza di George W. Bush.\nLa sua composizione era stata definita nelle elezioni di medio termine del 7 novembre 2006, nelle quali il Partito Democratico aveva riconquistato dopo ben 12 anni la maggioranza in entrambe le Camere, strappando al Partito Repubblicano 6 Senatori e 31 Rappresentanti. In conseguenza di ci\u00f2, Nancy Pelosi divenne la prima donna e prima italoamericana a servire come Presidente (Speaker) della Camera dei Rappresentanti, ed il Congresso accolse per la prima volta dei membri musulmani (Keith Ellison) e buddhisti (Mazie Hirono ed Hank Johnson).\nSenato.\nSenatori ordinati per Stato.\nAlabama\nAlaska\nArizona\nArkansas\nCalifornia\nCarolina del Nord\nCarolina del Sud\nColorado\nConnecticut\nDakota del Nord\nDakota del Sud\nDelaware\nFlorida\nGeorgia\nHawaii\nIdaho\nIllinois\nIndiana\nIowa\nKansas\nKentucky\nLouisiana\nMaine\nMaryland\nMassachusetts\nMichigan\nMinnesota\nMississippi\nMissouri\nMontana\nNebraska\nNevada\nNew Hampshire\nNew Jersey\nNew York\nNuovo Messico\nOhio\nOklahoma\nOregon\nPennsylvania\nRhode Island\nTennessee\nTexas\nUtah\nVermont\nVirginia\nVirginia Occidentale\nWashington\nWisconsin\nWyoming"}
{"id": "699222", "revid": "66771", "url": "https://it.wikipedia.org/wiki?curid=699222", "title": "Maestro di danza", "text": ""}
{"id": "699223", "revid": "1573940", "url": "https://it.wikipedia.org/wiki?curid=699223", "title": "Crypturellus kerriae", "text": "Il tinamo del Choc\u00f2 (Crypturellus kerriae )) \u00e8 un uccello appartenente alla famiglia Tinamidae.\nDescrizione.\nLunghezza: 25-26,5\u00a0cm.\nDistribuzione e habitat.\nVive nell'estremo sud-est del Panama (Cerro Qu\u00eda), in Colombia nord-occidentale (Choc\u00f3).\nConservazione.\nLa \"IUCN Red List\" considera \"C.\u00a0kerriae\" come specie vulnerabile, in ragione della ristrettezza del suo areale e della relativa esiguit\u00e0 della popolazione.\nLa specie \u00e8 protetta all'interno del Parco nazionale del Dari\u00e9n (Panama) e del Parco nazionale Ensenada de Utr\u00eda (Colombia). Il Parco nazionale Los Katios in Colombia si caratterizza per la presenza di habitat apparentemente idonei ad ospitare la specie, ma non si ha notizia di avvistamenti in questa area."}
{"id": "699227", "revid": "1718925", "url": "https://it.wikipedia.org/wiki?curid=699227", "title": "Chi Rho", "text": ""}
{"id": "699228", "revid": "599013", "url": "https://it.wikipedia.org/wiki?curid=699228", "title": "Concessioni televisive in Italia", "text": "Le concessioni televisive in Italia sono provvedimenti con cui le autorit\u00e0 preposte attribuiscono a soggetti, pubblici o privati, la possibilit\u00e0 di esercitare l'attivit\u00e0 radiotelevisiva.\nStoria.\nLa prima legge in materia di radiotelegrafia e radiotelefonia fu la legge 30 giugno 1919 n. 395. Tuttavia in Italia l'attivit\u00e0 radiotelevisiva \u00e8 sempre stata esercitata esclusivamente da soggetti pubblici: il R.D. 8 febbraio 1923 n. 1067 stabil\u00ec infatti che l'impianto e l'esercizio di telecomunicazioni per mezzo di onde elettromagnetiche senza l'uso di fili sono riservati allo Stato, con facolt\u00e0 del Governo di affidarle in concessione.\nAi sensi del R.D. 27 febbraio 1936 n. 645 (\"Approvazione del codice postale e delle telecomunicazioni\") l'esercizio esclusivo venne affidato all'EIAR. L'esclusivit\u00e0 dello Stato ad esercitare tale attivit\u00e0, solamente per\u00f2 di rilevanza pubblica, attraverso aziende pubbliche come la Rai, venne confermata prima dal D.P.R. 26 gennaio 1952, n. 180, e poi dalla legge 14 aprile 1975, n. 103; quest'ultima in particolare apr\u00ec la possibilit\u00e0 ai privati di esercitare attivit\u00e0 di trasmissione e diffusione.\nTuttavia nel corso degli anni settanta del XX secolo la giurisprudenza della Corte costituzionale sanc\u00ec il principio della liberalizzazione dell'etere per quello che riguarda le trasmissioni radiotelevisive di ambito locale, indicando al legislatore precise linee guida che il potere legislativo avrebbe dovuto introdurre. Queste linee guida, per\u00f2, non arrivarono, perch\u00e9 ogni forza politica aveva un suo progetto di liberalizzazione, per cui risult\u00f2 molto difficile arrivare ad un progetto che mettesse d'accordo tutte le parti.\nDi conseguenza, ben presto arriv\u00f2 un periodo di enorme vitalit\u00e0 creativa da parte degli operatori, molto poco disciplinata, per cui il periodo viene ricordato come \"Far West televisivo\". Una certa razionalizzazione era stata introdotta, di fatto, con l'introduzione di un sistema gi\u00e0 in atto negli USA: le syndication, tramite le quali le emittenti, pur restando indipendenti, si collegavano per un certo numero di ore ad un'emittente capofila. Il fenomeno aveva di fatto creato un surrogato di reti nazionali e, sotto questo aspetto, venne in seguito segnalato prima dalla Rai e poi dalla magistratura; a quel punto il potere esecutivo intervenne con dei decreti legge (i cosiddetti Decreti Berlusconi), poi convertiti in legge dal Parlamento, i quali - pur ribadendo la riserva dell'esercizio del servizio radiotelevisivo pubblico, a livello di diffusione nazionale, allo Stato - nel contempo sanciva la possibilit\u00e0 per l'emittenza privata di esercitare attivit\u00e0 di radiodiffusione sonora e televisiva sulla base di un piano nazionale. Queste leggi per\u00f2 avevano, ed ebbero, valenza transitoria, e di conseguenza si rendevano necessari degli interventi legislativi definitivi.\nIl lungo periodo di incertezza normativa dur\u00f2 sino al 1990 con l'emanazione della legge Mamm\u00ec che costitu\u00ec una prima disciplina organica della materia. La legge 27 ottobre 1993 n. 422 apport\u00f2 alcune modifiche per il rilascio delle concessioni e dei requisiti dei soggetti richiedenti.\nDal 2008, con l'avvento del digitale terrestre e la conseguente moltiplicazione del numero di canali disponibili, il sistema delle concessioni pu\u00f2 considerarsi ormai superato.\nDisciplina normativa.\nLe fonti normative principali della concessione televisiva sono ad oggi la Legge Maccanico e il regolamento dell'Autorit\u00e0 per le Garanzie nelle Comunicazioni. La Legge Gasparri, poi, ha stabilito l'esistenza di \"differenti titoli abilitativi per le attivit\u00e0 di operatore di rete e fornitore di contenuti televisivi o radiofonici\", e stabilisce inoltre che \"l'autorizzazione non comporta l'assegnazione delle radiofrequenze\" (art. 5), che invece \u00e8 effettuata con un provvedimento separato.\nLa concessione indica la frequenza e le aree di servizio degli impianti dell'emittente. Ha una durata stabilita in 6 anni, ed \u00e8 rinnovabile; pu\u00f2 cessare per rinuncia, morte del proprietario, fallimento o perdita dei requisiti soggettivi (vedi \"Requisiti per la concessione\"). In allegato alla concessione vi \u00e8 una convenzione che riporta obblighi e diritti del concessionario. La materia \u00e8 attualmente regolata dal Testo unico della radiotelevisione emanato nel 2005.\nConcetti.\nEmittenti nazionali e locali.\nAi sensi della legge italiana, le emittenti televisive si distinguono in nazionali (che coprono almeno l'80 per cento del territorio) e locali.\nLe emittenti nazionali si dividono a loro volta in:\nRequisiti per la concessione.\nInnanzitutto la forma sociale richiesta \u00e8 quella di societ\u00e0 per azioni, societ\u00e0 a responsabilit\u00e0 limitata o cooperativa, di nazionalit\u00e0 italiana o europea. Inoltre \u00e8 richiesta una certa misura di capitale sociale.\nI criteri di selezione, nelle graduatorie, sono il patrimonio dell'emittente, il numero di dipendenti, nonch\u00e9 la qualit\u00e0 del progetto editoriale.\nProcedura per il rilascio.\nLa domanda deve essere presentata a una \"Commissione di esperti\" nominata dal Ministro delle Comunicazioni, la quale deve valutare le domande con un punteggio finale, attribuito a seconda del piano dell'emittente, la qualit\u00e0 dell'offerta, l'investiment tecnologico.\nLa concessione \u00e8 infine rilasciata, nel caso delle emittenti locali, dal solo Ministro delle Comunicazioni, mentre per quelli nazionali \u00e8 necessario che il Ministro senta in via preliminare il Consiglio dei ministri.\nConcessioni rilasciate a privati.\nLe concessioni sono state rilasciate prima nel 1992 e poi nel 1999 alle seguenti otto reti nazionali private (la Rai ha un altro trattamento essendo servizio pubblico):\nIn via provvisoria sono state autorizzate due reti (1999): Rete 4 e TELE+ Nero.\nConcessioni e autorizzazioni per ambito locale.\nLe concessioni e le autorizzazioni in ambito locale risultano da comunicazioni del ministero del 2001, mentre mancano notizie di elenchi pi\u00f9 recenti."}
{"id": "699229", "revid": "767487", "url": "https://it.wikipedia.org/wiki?curid=699229", "title": "Cutie Honey (film)", "text": " \u00e8 un film del 2004, diretto da Hideaki Anno. \u00c8 il live action della serie omonima di manga e anime creata da G\u014d Nagai, che appare pure in un cameo al volante dell'auto su cui atterra Cutie Honey, quando viene scaraventata in strada durante lo scontro con Black Claw.\nTrama.\nLo zio di Honey Kisaragi viene rapito da un brutto ceffo che dice di appartenere al clan Panther Claw, e la ragazza si mette immediatamente sulle sue tracce. A corto di energia e di vestiti, prima \u00e8 costretta a scorrazzare seminuda per la citt\u00e0 in cerca di cibo con cui rifocillarsi. Una volta ripristinata l'energia riesce quindi a trasformarsi in Cutie Honey e a sfidare il cattivo Gold Claw. Quando la vittoria sembra a portata di mano, il malefico Gold Claw scappa con lo scienziato e Cutie Honey, con l'aiuto di Seiji Hayami e la poliziotta scontrosa Natsuko Aki, si rimette alla sua ricerca.\nMa solo quando presso le loro abitazioni vengono consegnati degli inviti da parte di Panther Claw, i tre riescono a raggiungere il luogo del rapimento. Qui scoprono che Sister Jill, capo della banda, vuole utilizzare la tecnologia di Cutie Honey per ottenere la vita eterna. Infatti questa tecnologia \u00e8 in grado di rivitalizzare qualsiasi organismo vivente. Cutie si vedr\u00e0 costretta a sacrificarsi per amore dello zio e di Natsuko, usata come esca dai cattivi. Ma alla fine l'esito dello scontro finale si capovolger\u00e0 e l'amore trionfer\u00e0."}
{"id": "699231", "revid": "466539", "url": "https://it.wikipedia.org/wiki?curid=699231", "title": "La Rioja (Argentina)", "text": "La Rioja \u00e8 la capitale dell'omonima provincia argentina, nella parte occidentale del paese, ed ha una popolazione di quasi abitanti. Si trova ai piedi delle \"Sierras Velasco\", a da Buenos Aires e da C\u00f3rdoba.\nGeografia fisica.\nIl clima \u00e8 secco e semi-desertico con temperature medie che vanno da a in inverno e da a in estate, ma con massime che possono superare i .\nL'economia dell'intera provincia \u00e8 storicamente legata all'allevamento di bestiame e all'agricoltura, ed alla produzione di vino. Ma l'inizio degli anni settanta port\u00f2 nella citt\u00e0 una spinta verso l'industrializzazione che attualmente fa di La Rioja un centro importante per l'industria farmaceutica argentina.\nStoria.\nJuan Ramirez de Velasco fond\u00f2 la citt\u00e0 con il nome \"Todos los Santos de la Nueva Rioja\" il 20 maggio 1591, durante il suo mandato di governatore dei Territori di Tucum\u00e1n, in omaggio alla comunit\u00e0 autonoma di La Rioja in Spagna.\nLa citt\u00e0 era l'unico insediamento di una certa importanza nel territorio dell'attuale provincia, e quando un terremoto danneggi\u00f2 gravemente la citt\u00e0 nel 1894, essa contava soltanto abitanti. Fu soltanto negli anni Settanta che la popolazione della citt\u00e0 e della provincia cominciarono a crescere in maniera considerevole.\nSociet\u00e0.\nReligione.\nLa citt\u00e0 \u00e8 sede della diocesi di La Rioja, istituita il 20 aprile 1934 e suffraganea dell'arcidiocesi di San Juan de Cuyo.\nInfrastrutture e trasporti.\nStrade.\nLa principale via d'accesso alla citt\u00e0 \u00e8 la strada nazionale 38 che unisce la provincia di C\u00f3rdoba con San Miguel de Tucum\u00e1n. Da La Rioja origina anche la strada nazionale 75 per Aimogasta, centro del nord della provincia.\nAeroporti.\n\u00c8 servita dall'aeroporto Capit\u00e1n Vicente Almonacid (codice IRJ), distante dal centro della citt\u00e0, con voli regolari su Buenos Aires e Catamarca."}
{"id": "699233", "revid": "118501379", "url": "https://it.wikipedia.org/wiki?curid=699233", "title": "Cinorrodo", "text": "Il cin\u00f2rrodo \u00e8 un falso frutto, ossia un frutto derivante da strutture fiorali diverse dall'ovario. Tipico del genere \"Rosa\", deriva dall'ingrossamento del ricettacolo, \u00e8 carnoso e forma una coppa che contiene gli acheni, i veri frutti di colore giallo o marrone, frammisti a peli.\nLa forma, il colore e le dimensioni dei cinorrodi delle diverse specie varia molto: a maturazione sono arancioni o rossi tra 15 e 25 mm di lunghezza; possono avere forma allungata o sferica ed essere ricoperti o meno da sottili aculei. Nella parte superiore \u00e8 possibile vedere i resti degli stami e dei sepali. Al loro interno sono presenti i veri frutti (da 10 a 30 acheni), che a loro volta contengono ognuno un seme. \nNelle variet\u00e0 di rosa definite \"botaniche\" i cinorrodi costituiscono una caratteristica ornamentale.\nUsi.\nCon i cinorrodi della \"Rosa canina\", molto ricchi di vitamina C, si prepara una confettura.\nSempre con i cinorrodi della \"Rosa canina\", si possono preparare infusi con acqua bollente, popolarmente indicati a sollievo del raffreddore nonch\u00e9 un piacevole liquore ottenuto dopo infusione per un mese circa dei cinorrodi con alcool alimentare, zucchero e acqua.\nIn Slovenia viene prodotta una bibita analcolica, la Cockta.\nIn Svezia i cinorrodi sono la base della nyponsoppa, letteralmente zuppa di rosa canina, che viene servita come dessert o come antipasto.\nI frutti di rosa canina selvatica sono particolarmente ricchi di vitamina C, contenendone di norma 426 mg per 100 g lo 0,4% in peso. Tuttavia, i test RP-HPLC su cinorrodi di rosa canina freschi e su diversi prodotti disponibili in commercio hanno rivelato una vasta gamma di contenuto di acido ascorbico (vitamina C), compreso tra 0,03 e 1,3%"}
{"id": "699234", "revid": "1342067", "url": "https://it.wikipedia.org/wiki?curid=699234", "title": "Burro di arachidi", "text": "Il burro di arachidi \u00e8 un alimento ricavato dalla macinatura di semi di arachidi.\nIl prodotto \u00e8 analogo al mediorientale tahina, un alimento tradizionale da secoli, diffuso in Grecia, Nord Africa e paesi medio orientali a base di semi di sesamo.\nStoria.\nFonti non accreditate ne attribuiscono la paternit\u00e0 ad un farmacista di Saint Louis, George A. Bayle jr., il quale alla fine del XIX secolo invent\u00f2 questo alimento come sostituto proteico della carne, allora alimento molto costoso e non accessibile a molte famiglie delle classi meno abbienti.\nIl burro di arachidi \u00e8 stato brevettato da Marcellus Gilmore Edson nel 1884.\nCoppette di burro di arachidi furono conservate assieme ad altri dolciumi nella \"Candy Desk\" (scrivania delle caramelle) del Senato degli Stati Uniti, una tradizione iniziata negli anni '60 per cui un senatore tiene in una scrivania del Senato dolciumi da offrire ai colleghi senatori.\nComposizione.\nIl burro di arachidi contiene un notevole apporto di proteine vegetali, oltre ad un considerevole contenuto di grassi (per lo pi\u00f9 monoinsaturi) e una buona percentuale di fibre e acido linoleico .\nLa pasta \u00e8 ricca di acido palmitico, sale e zucchero. Oltre ai grassi, contiene proteine, fibra alimentare, vitamine, calcio, fosforo e potassio.\nProduzione.\nProbabilmente il pi\u00f9 famoso produttore di burro di arachidi \u00e8 l'ex-presidente degli Stati Uniti d'America Jimmy Carter, che ha una piantagione a Plains in Georgia.\nConsumo.\nIl burro d'arachidi \u00e8 un alimento molto consumato negli Stati Uniti, servito solitamente in sandwich formati da due fette di pane, dove su una viene spalmato il burro d'arachidi (\"smooth\", \"cremoso\" o \"crunchy\", \"croccante\", a seconda delle preferenze) e sull'altra viene spalmata marmellata, solitamente di fragole o mirtilli. Viene anche impiegato nella produzione di prodotti dolciari da forno, come i famosi \"Scorched peanut cookies\", biscotti al burro di arachidi. Nella Nuova Inghilterra \u00e8 anche diffuso il fluffernutter, un panino con burro di arachidi e crema di marshmallow.\nCollegamenti esterni.\nRicetta Budino al burro di arachidi"}
{"id": "699240", "revid": "119673515", "url": "https://it.wikipedia.org/wiki?curid=699240", "title": "Traduzioni dell'Odissea", "text": "Segue una lista delle pi\u00f9 importanti traduzioni dell'Odissea, poema epico attribuito al poeta greco Omero, ordinate per data di edizione e autore.\nTraduzioni latine di et\u00e0 classica.\nLa traduzione dell'\"Odissea\" di Livio Andronico risale al III secolo a.C. e costituisce una delle prime opere letterarie in latino.\nTraduzioni medioevali (XIV secolo).\nTra il 1360 ed il 1362, su incarico di Boccaccio, il monaco e letterato calabrese, di madrelingua greca (ma residente a Firenze in quegli anni), Leonzio Pilato traduce integralmente, in prosa latina, l'Iliade e l'Odissea (prima traduzione integrale dell'Odissea dopo quella di Livio Andronico, nel frattempo perduta). \nTraduzioni rinascimentali (XV-XVI secolo).\nCon il rinnovato interesse per la letteratura classica vengono edite le prime traduzioni italiane del testo omerico come quelle di Francesco Aretino, di Ludovico Dolce e di Girolamo Baccelli (1582).\nUna traduzione latina fu fatta da Raffaele Maffei intorno al 1510."}
{"id": "699241", "revid": "22356", "url": "https://it.wikipedia.org/wiki?curid=699241", "title": "Captorinidi", "text": ""}
{"id": "699242", "revid": "36426", "url": "https://it.wikipedia.org/wiki?curid=699242", "title": "Torre degli Adimari", "text": ""}
{"id": "699245", "revid": "1305772", "url": "https://it.wikipedia.org/wiki?curid=699245", "title": "Movimento della Sinistra Rivoluzionaria", "text": "Movimento della Sinistra Rivoluzionaria pu\u00f2 riferirsi:"}
{"id": "699247", "revid": "1745361", "url": "https://it.wikipedia.org/wiki?curid=699247", "title": "Mopso (mitologia)", "text": "Nella mitologia greca Mopso (in greco \u039c\u03cc\u03c8\u03bf\u03c2 \"M\u00f2psos\") era un oracolo ed indovino, figlio di Ampice e della ninfa Cloride, oppure figlio del dio Apollo (o del re di Caria Racio) e dell'indovina Manto.\nNon \u00e8 chiaro, tra gli antichi come tra i moderni, se la sua figura sia unica, o se invece si tratti di due personaggi distinti. Il loro mito \u00e8 comunque presentato separatamente e in contesti diversi, per cui la seconda ipotesi \u00e8 pi\u00f9 accreditata.\nIl mito.\nMopso fratellastro di Anfiloco e Tisifone.\nLa madre \u00e8 Manto ed il padre Apollo oppure Racio.\nMopso figlio di Gerana e Nicodama.\nGerana era la regina dei Pigmei, Nicodama quindi era il re contemporaneo.\nMopso l'Argonauta.\nIl figlio di Ampice, Lapita, partecip\u00f2 alla Centauromachia, ai giochi funebri in onore di Pelia e alla caccia al cinghiale calidonio. Nel corso della lotta con i Centauri Mopso uccise Odite e, in una fase successiva dello scontro, vide Ceneo librarsi in volo nelle sembianze di un uccello, dopo essere stato ucciso. Prese parte alla spedizione degli Argonauti alla ricerca del vello d'oro e mor\u00ec durante il viaggio di ritorno, morso nel deserto libico da un serpente.\nMopso figlio di Manto.\nIl figlio di Apollo (o Racio) e Manto - sempre che debba essere considerato un personaggio autonomo e non coincidente con il precedente -, sconfisse l'indovino Calcante in una gara tra indovini e, vincendo, caus\u00f2 la morte di quest'ultimo.\nSecondo la leggenda assieme alla madre Manto avrebbe fondato, a Claro, il Santuario dell'Oracolo di Apollo. A questo segu\u00ec un altro santuario ad Aspendo, nella regione della Panfilia e poi altri santuari in varie \"poleis\" della Cilicia, fra cui Mopsuestia, Mopsucrene e Mallo.\nRacconta Strabone che Mopso regnava sulla citt\u00e0 cilicia di Mallo, da lui fondata assieme al fratello Anfiloco. Quando quest'ultimo aveva riguadagnato la sua citt\u00e0 natale, Mopso assunse da solo le redini del comando - prima tenuto in coreggenza -, ma dovette presto far fronte alle richieste di Anfiloco, il quale, tornato in Cilicia, chiese di essere riassociato al trono. Mopso rifiut\u00f2 e, addivenuti ad un duello, gli sfidanti si uccisero a vicenda.\nDopo la morte, le ombre di Mopso e Anfiloco si unirono in amicizia, andando a costituire un oracolo che si diceva essere pi\u00f9 veritiero di quello delfico."}
{"id": "699251", "revid": "339392", "url": "https://it.wikipedia.org/wiki?curid=699251", "title": "Mikhail Gorbacev", "text": ""}
{"id": "699252", "revid": "767487", "url": "https://it.wikipedia.org/wiki?curid=699252", "title": "Rosario Garibaldi Bosco", "text": "Biografia.\nCostitu\u00ec i \"Fasci dei lavoratori di Palermo\" (29 giugno 1892) e fece parte del comitato centrale dei Fasci Siciliani dei Lavoratori (1893-1894). A seguito della repressione di Crispi sub\u00ec l'arresto il 16 gennaio 1894 e venne sottoposto a processo. Assolto per l'imputazione di cospirazione armata fu condannato a 12 anni per incitamento alla guerra civile. Comunque il 26 maggio 1895 fu eletto alla Camera dei deputati nel collegio di Palermo, ma la nomina fu annullata perch\u00e9 la sua et\u00e0 era inferiore a quanto previsto dalla legge. Successivamente fond\u00f2 la Federazione socialista di Palermo (1896). Inizialmente ader\u00ec alla corrente rivoluzionaria quindi pass\u00f2 su posizioni moderate.\nFu anche scrittore realista, e dal suo dramma \"Il giorno di San Sebastiano\" venne tratto l'omonimo film scritto e girato da Pasquale Scimeca nel 1993.\nInsieme a Filippo Turati, Guido Albertelli, Anna Kuliscioff, Claudio Treves e altri, \u00e8 ricordato tra i fondatori a Genova del Partito Socialista Italiano nel 1892."}
{"id": "699253", "revid": "7967", "url": "https://it.wikipedia.org/wiki?curid=699253", "title": "Fasci Siciliani dei Lavoratori", "text": ""}
{"id": "699269", "revid": "767487", "url": "https://it.wikipedia.org/wiki?curid=699269", "title": "Titone", "text": "Titone () o Titono \u00e8 un personaggio della mitologia greca. Fu un principe di Troia ed il suo nome \u00e8 presente anche nella cultura degli Etruschi.\nGenealogia.\nFiglio di Laomedonte e di Strimo o Placia (figlia di Otreo) o Leucippe, spos\u00f2 la d\u00e8a Eos che gli diede i figli Emazione e Memnone.\nMitologia.\nUomo di mirabile avvenenza, fu rapito da Eos e portato in Aethiopia dove ebbero i due figli e dove la d\u00e8a chiese a Zeus di donargli l'immortalit\u00e0, dimenticando per\u00f2 di richiedere anche l'eterna giovinezza, cos\u00ec lui visse per sempre ma lo fece invecchiando e cos\u00ec, sempre pi\u00f9 vecchio e privo di forze e con solo la possibilit\u00e0 di parlare con una voce acuta, Eos chiese ed ottenne che fosse mutato in una cicala.\nTitone (Tinthu o Tinthun) ed Eos (Thesan) erano spesso raffigurati sul posteriore degli specchi a mano ed in bronzo degli Etruschi. Uno di questi \u00e8 conservato nei Musei Vaticani."}
{"id": "699271", "revid": "1272592", "url": "https://it.wikipedia.org/wiki?curid=699271", "title": "Chiesa di San Benedetto", "text": ""}
{"id": "699272", "revid": "834", "url": "https://it.wikipedia.org/wiki?curid=699272", "title": "Foro di Panizza", "text": ""}
{"id": "699273", "revid": "339392", "url": "https://it.wikipedia.org/wiki?curid=699273", "title": "Topologia in bassa dimensione", "text": ""}
{"id": "699274", "revid": "1565034", "url": "https://it.wikipedia.org/wiki?curid=699274", "title": "Guglielmo Giaquinta", "text": "\u00c8 stato vescovo di Tivoli e fondatore della Famiglia Apostolica \"Pro Sanctitate\". La Chiesa cattolica gli riconosce il titolo di servo di Dio in quanto \u00e8 in corso la fase diocesana della causa di beatificazione.\nBiografia.\nNato a Noto nel giugno del 1914, \u00e8 ordinato sacerdote il 18 marzo 1939. A Roma compie gli studi e presta il suo ministero sacerdotale. Qui il suo ministero lo porta ad approfondire in modo particolare il tema teologico della riscoperta della chiamata universale alla santit\u00e0 come vocazione fondamentale dell'uomo, che sar\u00e0 poi affermata dal Concilio Vaticano II.\nNasce attorno a lui un piccolo gruppo di consacrate laiche, le Oblate Apostoliche , e il Movimento Pro Sanctitate . Impegnato nel Vicariato di Roma, comincia una intensa attivit\u00e0 di ricerca teologica e di cura pastorale. Il 1\u00ba novembre 1968 \u00e8 ordinato vescovo e svolge il suo ministero di pastore nella diocesi di Tivoli, dapprima come amministratore apostolico (con il titolo di Carini) e poi, dal 1974, come vescovo ordinario; lasci\u00f2 la diocesi per motivi di salute nel 1987.\nDa allora si dedica completamente alla famiglia apostolica da lui fondata, la \"Pro Sanctitate\", in cui si articolano diversi organismi coordinati dal messaggio-progetto del Massimalismo Apostolico: la Corrente del Cenacolo e l'Istituto secolare dei Sacerdoti Apostolici Sodales, l'Istituto secolare delle Oblate Apostoliche e il Movimento Pro Sanctitate (sacerdoti, consacrate, famiglie, giovani, monasteri... impegnati nella evangelizzazione della santificazione universale), gli Animatori Sociali (laici impegnati nell'animazione sociale), l'Organizzazione Fraternit\u00e0 Sociale (impegnata nella creazione di strutture sociali fraterne e nella creazione di una rete di fraternit\u00e0).\nMuore il 15 giugno 1994. Il 17 marzo 2004 il cardinale Camillo Ruini firma l'editto in vista dell'apertura della fase diocesana della causa di beatificazione.\nVocazione universale alla santit\u00e0 e alla fraternit\u00e0 - il massimalismo apostolico.\nLa spiritualit\u00e0 giaquintiana si fonda sulla convinzione della \"universale chiamata alla santit\u00e0\". La santit\u00e0, in Giaquinta, \u00e8 intesa come risposta \"massima\" (da dove deriva il termine \"massimalismo\") della creatura umana all'amore di Dio. Questa risposta \u00e8 sentita come un bisogno e un dovere filiale originato dal battesimo, nonch\u00e9 come desiderio e anelito della propria anima. Da questo deriva anche che ogni uomo, sia esso sacerdote, religioso o laico, \u00e8 chiamato ad essere santo e per questo la chiamata viene definita \"universale\". Inoltre la santit\u00e0 \u00e8 una missione e una scelta di vita da proporre a tutti, come coronamento della fede cristiana: da qui la qualificazione del mandato \"apostolico\" e la fondazione di realt\u00e0 ecclesiali che hanno identificato nella chiamata alla santit\u00e0 e alla fraternit\u00e0 il contenuto essenziale del loro annuncio e il fondamento della loro esistenza.\nCausa di beatificazione.\nDi seguito l'editto della causa di beatificazione:\nL'Oratorio di Sante Centurione.\nIl 1\u00ba giugno 2009 \u00e8 stato eseguito a Chieti un oratorio sacro, per solisti, coro ed orchestra, dedicato alla figura di Guglielmo Giaquinta, dal titolo \"Un sogno nel cuore: santi e fratelli nel mondo\". I testi sono stati curati da Loredana Reitano e le musiche dal maestro Sante Centurione. L'evento \u00e8 stato promosso dal movimento \"Pro Sanctitate\" di Pescara, che ha anche pubblicato un CD. Il 2014 \u00e8 l'anno del centenario della nascita, numerose iniziative si susseguono in Italia e nel mondo. Per l'occasione, a Pescara, prende corpo e si realizza una docu-storia sulla vita e sul pensiero di Guglielmo Giaquinta dal titolo \"La Rivoluzione dell'Amore\" . Il 3 ottobre 2014 questa biografia costruita con fotografie e immagini dell'itinerario umano e pastorale di Guglielmo Giaquinta, arricchita dalle letture dei suoi testi, va in scena in un teatro gremito e diventa una biografia rivolta al futuro che chiama a costruire insieme un itinerario umano e cristiano per il mondo.\nGenealogia episcopale.\nLa genealogia episcopale \u00e8:"}
{"id": "699275", "revid": "474175", "url": "https://it.wikipedia.org/wiki?curid=699275", "title": "San Fernando del Valle de Catamarca", "text": " \nSan Fernando del Valle de Catamarca (spesso chiamata semplicemente Catamarca) \u00e8 una citt\u00e0 dell'Argentina nord-orientale, capitale della provincia di Catamarca e del dipartimento di Capital. \nLa citt\u00e0 \u00e8 situata a 550 metri di altitudine ed ha una popolazione di circa 141.000 abitanti, pi\u00f9 di 200.000 considerando i sobborghi, il che rappresenta circa il 70% della popolazione dell'intera provincia.\nGeografia fisica.\nTerritorio.\nLa citt\u00e0 sorge sulle rive del R\u00edo Valle, ai piedi del Cerro Ambato, ed \u00e8 situata a 1131\u00a0km a nord-ovest di Buenos Aires. Le capitali provinciali pi\u00f9 vicine sono La Rioja (154\u00a0km), San Miguel de Tucum\u00e1n (230\u00a0km) e Santiago del Estero (209\u00a0km).\nClima.\nL'arido e mite clima continentale della zona ha una media annuale di 20\u00a0\u00b0C, con una temperatura media massima di 34\u00a0\u00b0C in estate, e una media minima di 5\u00a0\u00b0C in inverno. Nelle zone di alta montagna la temperatura pu\u00f2 scendere fino a 30\u00a0\u00b0C sotto lo zero.\nStoria.\nUn insediamento originario, chiamato Londres, fu fondato dai coloni spagnoli nel 1558; esso divenne permanente nel 1683, per opera di Fernando de Mendoza y Mate de Luna. \"Catamarca\" deriva dalla lingua Quechua e significa \"fortezza sul pendio\".\nLa citt\u00e0, che contava soltanto 8.000 abitanti nel 1882 e fu raggiunta dalla ferrovia nel 1888, crebbe molto lentamente, e la regione rimase povera perfino durante il XX secolo, \nSociet\u00e0.\nReligione.\nLa citt\u00e0 \u00e8 sede della diocesi di Catamarca, istituita il 5 febbraio 1910 e suffraganea dell'arcidiocesi di Salta.\nCultura.\nIstruzione.\nUniversit\u00e0.\nLa citt\u00e0 \u00e8 sede dell'universit\u00e0 nazionale di Catamarca, fondata nel 1972.\nEconomia.\nL'agricoltura \u00e8 la principale attivit\u00e0 economica di San Fernando; tuttavia, le scarse precipitazioni rendono necessaria l'irrigazione. Importante la produzione di frutta e di vino nell'area circostante la citt\u00e0.\nAltre risorse economiche sono la produzione di cotone e l'allevamento, cos\u00ec come le attivit\u00e0 minerarie nelle miniere del \"Farall\u00f3n Negro\", del \"Bajo de la Alumbrera\" e delle \"Capillitas\", dove vengono estratti oro, argento, rame e stagno.\nInfrastrutture e trasporti.\nStrade.\nLa principale via d'accesso alla citt\u00e0 \u00e8 la strada nazionale 38 che unisce la provincia di C\u00f3rdoba con San Miguel de Tucum\u00e1n.\nAeroporti.\nSan Fernando \u00e8 servita dall'aeroporto Felipe Varela (codice CTC), situato 15\u00a0km a sud-est della citt\u00e0, con voli regolari su Buenos Aires e La Rioja."}
{"id": "699279", "revid": "272884", "url": "https://it.wikipedia.org/wiki?curid=699279", "title": "Alphonse Juin", "text": "Biografia.\nSuo padre faceva parte della gendarmeria. Juin entr\u00f2 nel 1910 all'\u00c9cole Sp\u00e9ciale Militaire de Saint-Cyr. Il suo primo comando riguard\u00f2 la conduzione di truppe coloniali; allo scoppio della prima guerra mondiale nel 1914, fu inviato sul fronte occidentale, alla testa di un'unit\u00e0 di \"tabors\" marocchini. In questo periodo sub\u00ec una grave ferita al braccio destro, perdendone l'uso; trascorse la convalescenza in Marocco, dove tenne il comando di una compagnia mitraglieri. Nel 1918 divenne Capo di stato maggiore della 150\u00aa Divisione di fanteria.\nAlla fine della prima guerra mondiale si occup\u00f2 prima dell'insegnamento in accademia, poi riprese il comando attivo in Marocco per la soppressione di una rivolta. Insegn\u00f2 tattica col grado di colonnello; divenne capo di Stato Maggiore Generale allorch\u00e9 torno in colonia e generale dell'armata africana nel 1938.\nSeconda guerra mondiale.\nDurante l'attacco tedesco alla Francia nel 1940 era al comando della 15\u00aa Divisione di fanteria motorizzata a Dunkerque. Fu fatto prigioniero dai tedeschi e rilasciato grazie all'intervento di Philippe P\u00e9tain presso il comando germanico con cui la Francia di Vichy collaborava.\nAl comando dell'armata coloniale di Vichy, nel novembre 1942 si arrese alle truppe statunitensi. Venne prima messo a capo di truppe in Tunisia, poi al comando del corpo di spedizione francese in Italia. Nel 1943 si posizion\u00f2 con le sue truppe durante le battaglie di Cassino nella zona pi\u00f9 vicina alla costa tirrenica della linea Gustav. Ed \u00e8 alle truppe di Alphonse Juin che sono addebitati i turpi delitti, detti \"marocchinate\", commessi all'epoca ai danni della popolazione civile, principalmente del Lazio.\nLa questione del falso volantino.\nNel 1965, l'Associazione Nazionale Vittime Civili di Guerra pubblic\u00f2 il testo di un presunto volantino in francese e in arabo, secondo il quale sarebbe stato lo stesso Juin ad istigare le truppe coloniali francesi alle turpi azioni: \"...oltre quei monti, oltre quei nemici che stanotte ucciderete, c\u2019\u00e8 una terra larga e ricca di donne, di vino, di case. Se voi riuscirete a passare oltre quella linea senza lasciare vivo un solo nemico, il vostro generale vi promette, vi giura, vi proclama che quelle donne, quelle case, quel vino, tutto quello che troverete sar\u00e0 vostro, a vostro piacimento e volont\u00e0. Per 50 ore. E potrete avere tutto, fare tutto, prendere tutto, distruggere e portare via, se avrete vinto, se ve lo sarete meritato. Il vostro generale manterr\u00e0 la promessa, se voi obbedirete per l\u2019ultima volta fino alla vittoria...\". Di tale presunto volantino non \u00e8 mai stato ritrovato l'originale, tanto che il Senato italiano non lo cit\u00f2 all'interno del progetto di legge del 1996 che intendeva riconoscere pubblicamente le sofferenze della popolazione a causa della marocchinate. Cionondimeno, ripresa dall'estrema destra italiana, l'idea delle cinquanta ore di carta bianca garantite da Juin si \u00e8 fortemente impressa nell'immaginario collettivo.\nDopo la guerra.\nIl generale Juin dopo la guerra divenne capo di Stato Maggiore della Difesa nazionale e dal 1951 fu comandante per il centro Europa della NATO. Alphonse Juin, malgrado non parteggiasse per Charles de Gaulle, non sostenne il colpo di Stato dei generali.\nMor\u00ec il 27 gennaio 1967 e fu sepolto all'H\u00f4tel des Invalides."}
{"id": "699281", "revid": "599013", "url": "https://it.wikipedia.org/wiki?curid=699281", "title": "Corpo (esoterismo)", "text": "In numerose tradizioni, religioni e scuole di pensiero orientali ed esoteriche, il corpo \u00e8 considerato tutto ci\u00f2 che \u2013 a livello pi\u00f9 o meno materiale\u00a0\u2013 riveste e ricopre la \u00abvera essenza\u00bb spirituale di un essere che deve, attraverso pratiche spirituali, liberarsi delle necessit\u00e0 materiali corporee per raggiungere i pi\u00f9 alti gradi di spiritualit\u00e0(sviluppo dell'anima). Trattandosi di un'essenza \"nascosta\", il suo studio attiene alla cosiddetta anatomia occulta.\nStoria.\nA una concezione risalente a Platone, che vedeva nei corpi la manifestazione fenomenica di un'idea trascendente, o ad Aristotele che individuava nei corpi un sinolo, cio\u00e8 un'unione, di sostrato materiale e forma spirituale, si \u00e8 andata sempre pi\u00f9 sostituendo nell'et\u00e0 moderna una visione esclusivamente materialista che riduceva il corpo ad una mera estensione spazio-temporale.\nCon Cartesio, che separ\u00f2 rigidamente la \"res extensa\" o \u00absostanza estesa\u00bb, dalla \"res cogitans\" o \u00absostanza pensante\u00bb, venne da un lato inaugurata una concezione soltanto meccanicista e quantitativa dei corpi, ripresa dall'atomismo di Democrito, mentre dall'altro, sul piano mentale, fu eliminata la distinzione che la filosofia greca poneva tra i livelli dell'anima, in particolare tra \"nous\" e \"dianoia\", ossia tra intelletto e ragione, distinzione fatta propria dalla scolastica, e tramandata fino al Rinascimento. Sino allora, almeno per quanto riguarda la tradizione occidentale, le varie dottrine dell'antichit\u00e0 avevano trovato una sintesi filosofica nel neoplatonismo, concepito da Ficino come \"pia philosophia\", cio\u00e8 come un'unica dottrina filosofico-religiosa, antitetica alle correnti di pensiero atee e materialiste, che percorrendo la storia dell'umanit\u00e0 ne unificava i diversi filoni spirituali, da Platone al Cristianesimo. \nFu cos\u00ec che nel Rinascimento, all'interno di certi ambienti alchemico-cristiani dell'Europa, aveva ripreso vigore una visione esoterica dell'essere umano, concepito come un microcosmo in cui si riflette il macrocosmo, e quindi come un insieme di parti che concorrono a formare un tutto organico, ognuna delle quali veniva associata ad esempio a un particolare pianeta, o un particolare metallo. All'interno del neoplatonismo confluivano anche concezioni del pitagorismo e del \"Corpus Hermeticum\", la dottrina gi\u00e0 ripresa, almeno in parte, da Porfirio, da Giamblico e Proclo.\nAnche se con accezioni e funzionalit\u00e0 parzialmente diverse da quelle neoplatoniche, le distinzioni e le specifiche peculiarit\u00e0 attribuite ai corpi sono ritornate nelle dottrine esoteriche moderne, in particolare con la Societ\u00e0 Teosofica fondata da Helena Blavatsky, e con l'antroposofia di Rudolf Steiner.\nLe tre suddivisioni.\nLa tradizione occidentale, rifacendosi alle dottrine greche e giudaico-cristiane, ha generalmente proposto una suddivisione dell'essere umano in tre livelli. Platone lo suddivideva in una componente razionale (\"loghist\u00f2n\"), volitiva (\"thumoeid\u00e8s\"), e concupiscibile (\"epithymetik\u00f2n\"), oppure, in un altro contesto: \"nous\" (intelletto), \"thumos\" (passione), e \"epithumia\" (appetito). Aristotele differenziava invece le funzioni dell'anima umana in: intellettiva, sensitiva e vegetativa. Queste suddivisioni sono state poi assimilate e integrate nella tripartizione evangelica fatta da Paolo di Tarso che distingueva il corpo, l'anima e lo spirito, nei quali la tradizione agostiniana vedr\u00e0 l'immagine della Trinit\u00e0.\nOgni livello \u00e8 a sua volta ulteriormente suddivisibile, compreso quello fisico, che pu\u00f2 essere concepito come una composizione dei quattro elementi fondamentali (aria, acqua, terra, fuoco). In seno all'anima, ad esempio, la scolastica medioevale ha fatto propria la tripartizione aristotelica dell'essere umano in anima vegetativa (comune alle piante), sensitiva (comune agli animali), e razionale (esclusiva dell'uomo). \nAnalogamente, secondo l'antroposofia steineriana, il primo livello \u00e8 quello propriamente fisico, mentre ai due superiori (anima e spirito) si attribuisce un'ulteriore suddivisione a seconda dei vari livelli di densit\u00e0. La costituzione occulta dell'uomo risulta quindi la seguente:\nSi tratta quindi di sette corpi in tutto, che nel lessico filosofico greco-latino trovano corrispondenza nei seguenti termini:\nCorpo grossolano.\nIl corpo grossolano non \u00e8 altro che il corpo fisico, soggetto a nascita e morte. Esso \u00e8 ovviamente il corpo pi\u00f9 denso in modo assoluto, tant'\u00e8 che pu\u00f2 essere percepito con i normali organi di senso. Rudolf Steiner lo equipara alla condizione dei minerali, sebbene le forze in esso attive siano poste al servizio di altre componenti pi\u00f9 elevate:\nCorpo sottile.\nLe dottrine metafisico-esoteriche definiscono genericamente corpo sottile ogni tipo di struttura extracorporea che convive con la struttura fisica, e di cui ogni essere vivente \u00e8 dotato. Le terapie che utilizzano il concetto di vibrazione, come l'omeopatia o i fiori di Bach, si propongono di agire su questo tipo di struttura.\nPresso la filosofia orientale, il corpo sottile indica il campo di energia composto dagli organi \"eterici\" che hanno ognuno un corrispondente sul piano fisico, come il cuore, il fegato, e cos\u00ec via. Nella tradizione indiana vi sono poi quegli organi conosciuti come i chakra, la kundalini, e i flussi di energia vitale (\"prana\" che scorre nei \"nadi\"), mentre nella tradizione cinese ad esso appartengono i meridiani e gli altri organi come il triplice riscaldatore. L'insieme di questi corpi formano i vari strati dell\"aura\", legati tra di loro in modo tale che ogni cambiamento a livello fisico venga avvertito dapprima nel corpo eterico, poi in quello astrale, poi in quello mentale, e infine in quello causale; viceversa i cambiamenti del corpo sottile si manifestano come cambiamenti di colore negli strati dell'aura prima di arrivare agli strati interni del corpo fisico.\nIl corpo sottile \u00e8 quindi solitamente suddiviso in:\nCorpo eterico.\n\u00c8 il pi\u00f9 denso di tutti e il pi\u00f9 direttamente connesso con il corpo fisico. I cambiamenti dello stato fisico sono immediatamente avvertiti come variazioni di energia nel corpo eterico.\nLa sua funzione \u00e8 quella di strutturare dinamicamente il corpo fisico secondo un'articolazione intelligentemente prevista ma non personalizzata. Gli spiritisti chiamano il corpo eterico anche \"perispirito\", intendendolo come una specie di raccoglitore di involucri strumentali dello Spirito, oppure \"doppio eterico\", essendo in fondo un duplicato del corpo fisico, il quale ne risulta modellato. Su di esso sono situati i chakra, e vi affluisce il prana, ossia di quel tipo di energia funzionale al nutrimento della dimensione psichica.\nSteiner lo chiama anche \u00abcorpo vitale\u00bb, trattandosi di quel veicolo che conferisce vitalit\u00e0 all'organismo, e a cui riconosce, pur con molti distinguo, una certa parentela col concetto di forza vitale di cui parlavano gli scienziati nella prima met\u00e0 del XIX secolo, prima che venisse bandito dalla biologia. Il corpo eterico \u00e8 ci\u00f2 che accomuna l'uomo alle piante, le quali vivono come in uno stato permanente di sonno. \nLa separazione del corpo eterico dal corpo fisico \u00e8 ci\u00f2 che sul piano visibile determina la morte.\nCorpo astrale, animico, o emozionale.\n\u00c8 meno denso ma ancora pi\u00f9 complesso del corpo eterico; riflette lo stato emotivo dell'individuo, ed \u00e8 sede e motore dei sentimenti, dei desideri, delle emozioni.\nPoich\u00e9 ogni passione ha la sua tonalit\u00e0 astrale, i suoi colori si riverberano sull'involucro generale dell'aura. Helena Blavatsky lo scompone in sette principi, prossimi al livello fisico. Rudolf Steiner lo chiama anche \u00abcorpo psichico\u00bb, \u00abcorpo di coscienza\u00bb, e a volte \u00abcorpo dei desideri\u00bb. Non \u00e8 associato a forme fisiche o eteriche, ma possiede forma ovoidale ed \u00e8 percorso da correnti di forze psichiche che si manifestano in maniera luminosa, colorata o trasparente. \u00c8 strettamente collegato con le ghiandole endocrine, ed \u00e8 a partire da questo livello che avrebbero origine il 90% delle malattie fisiche.\nSecondo Steiner, il corpo astrale \u00e8 responsabile dello stato di veglia a cui ci ridestiamo dopo il sonno. Durante lo stato di incoscienza del sonno, il corpo astrale si separa da quello eterico: mentre il secondo rimane all'interno del corpo fisico, il primo deve esplicare la sua azione in un ambiente astrale extra-corporeo dove poter reintegrare quelle forme e quei modelli da veicolare al corpo eterico, funzionali a sua volta della conservazione del corpo fisico.\nTrattandosi di un terzo strato, il corpo astrale non ha, di per s\u00e9, influenza diretta sul corpo fisico; la sua azione sulla materia passa sempre per il sostrato eterico, fungente da guaina di protezione.\nAnche Porfirio e Giamblico parlavano di un sostrato a cui l'anima eterica si associa una volta uscita dal corpo fisico, in attesa di reincarnarsi. In questi scritti neoplatonici \u00e8 definito \u1f45\u03c7\u03b7\u03bc\u03b1, veicolo dell'anima. In seguito sar\u00e0 poi concepito come associato all'anima anche quando si trova incarnata in un corpo.\nCorpo mentale.\n\u00c8 costituito dall'unione della mente con gli organi di percezione, ed \u00e8 il corpo adibito alla formulazione del pensiero. Sede dell'Io e delle intuizioni, ma ancora al di sotto della percezione pura dello Spirito, non ha un corrispettivo sul piano sensibile, n\u00e9 su quello animale, ed \u00e8 pertanto esclusivo dell'essere umano.\nRudolf Steiner a questo livello non parla di corpo ma di anima, distinguendola in tre componenti:\nL'anima senziente pu\u00f2 tuttavia essere fatta coincidere con il precedente corpo astrale, mentre l'anima cosciente con il livello successivo del S\u00e9 spirituale. L'anima razionale \u00e8 invece quella che caratterizza pi\u00f9 propriamente l'Io, a cui l'uomo perviene tramite la sensazione che, in mezzo al mutare delle esperienze di dolore e piacere, o di fame e di sete, vi \u00e8 qualcosa che permane. Ed \u00e8 proprio questo sentimento che differenzia l'uomo dagli animali, e che operando nell'ambito della razionalit\u00e0, consente il perdurare della conoscenza tramite la memoria.\nL'anima razionale o mentale \u00e8 il punto dove si ha il passaggio dal corporeo all'animico, perch\u00e9 \u00e8 grazie all'anima che l'uomo \u00e8 in grado di guidare le proprie conoscenze, svincolandosi dagli oggetti presenti della percezione, a cui il corpo astrale limita le proprie esperienze, diventando capace di richiamare anche quelle del passato.\nQuesti diversi corpi fin qui esaminati costituiscono cos\u00ec, attraverso la loro sintesi, la personalit\u00e0 dell'uomo (storica e psicosociale) che si rinnova o si trasforma attraverso la reincarnazione.\nCorpo spirituale o causale.\nL'Io pu\u00f2 anche andare oltre le esperienze, che seppur rielaborate dalla propria memoria, egli ha pur sempre ricevuto dall'esterno. Egli pu\u00f2 rivolgere la propria attenzione interamente su s\u00e9 stesso, pervenendo alla percezione della propria essenza attraverso l'autocoscienza.\nSi tratta di una struttura ulteriore che non pu\u00f2 essere compresa e percepita se non attraverso una certa attivit\u00e0 interiore: \u00e8 il \u00absantuario nascosto\u00bb dell'anima a cui non pu\u00f2 avere accesso nulla di esterno ad essa, ma pu\u00f2 essere raggiunto solo immergendosi nel divino che \u00e8 nell'uomo. Per Alice Bailey il \"corpo spirituale\" \u00e8 la \u00abLuce interiore chiamata Anima\u00bb. Gli orientali parlano a questo livello di \"corpo causale\", prima origine di ogni altra manifestazione. Steiner la chiama \u00abanima cosciente\u00bb, la quale conduce a una conoscenza interiore di s\u00e9 stessi, cos\u00ec come il corpo astrale (sensazione), unito alla capacit\u00e0 mnemonica dell'Io (intelletto), raggiunge una conoscenza del mondo esterno.\nDa qui ha inizio il percorso che ogni uomo deve saper compiere individualmente per riuscire a percepire lo Spirito, a cui si accede con la medesima attivit\u00e0 che egli sviluppa per percepire s\u00e9 stesso. Diventando padrone degli elementi inferiori della propria anima, l'Io riesce a nobilitarla e spiritualizzarla, aggiungendo cos\u00ec nuovi elementi al suo essere.\nGli elementi che l'Io dovr\u00e0 sviluppare sono i seguenti:\nS\u00e9 spirituale.\n\u00c8 il primo livello della componente spirituale dell'uomo, a cui si collega ci\u00f2 che Steiner chiama diversamente \u00abanima cosciente\u00bb, poich\u00e9 in esso l'anima si connette con lo spirito. Presente nell'uomo solo in germe, il S\u00e9 spirituale si sviluppa grazie al lavoro compiuto dall'Io sul \"corpo astrale\", che ne risulta via via dominato e trasformato.\nPresso la sapienza orientale \u00e8 denominato \u00abManas\u00bb.\nSpirito vitale.\n\u00c8 la controparte spirituale del \"corpo eterico\" o vitale, che si sviluppa quando l'Io lavora su di esso. Si tratta di un lavoro pi\u00f9 arduo che sul corpo astrale, poich\u00e9 il corpo eterico \u00e8 avvolto sotto due strati: la costruzione dello Spirito vitale consiste infatti nel modificare il proprio temperamento e le peculiarit\u00e0 pi\u00f9 profonde del carattere.\nGli impulsi pi\u00f9 forti che spingono l'uomo ad agire sul corpo eterico sono gli insegnamenti di natura religiosa, che creano in lui un sentimento costante in grado di conferire ai suoi pensieri e volizioni, modellati nel S\u00e9 spirituale, una caratteristica di unitariet\u00e0 e di durata che si mantiene attraverso i loro cambiamenti.\nIn modo analogo agiscono sull'uomo gli influssi dell'arte:\nLo Spirito vitale \u00e8 analogamente conosciuto presso la filosofia orientale come \u00abBuddhi\u00bb.\nUomo-Spirito.\nIl lavoro dell'Io pu\u00f2 estendersi, oltre che ai corpi astrale ed eterico, anche a quello fisico: \u00e8 cos\u00ec che si sviluppa il grado pi\u00f9 alto dell'evoluzione umana rappresentato dall'Uomo-Spirito. Un segno di tale lavoro, da non intendersi per\u00f2 come di natura rozzamente materiale, si pu\u00f2 scorgere ad esempio nei fenomeni dell'impallidire o del rossire. Steiner tiene a precisare che solo approfondendo la conoscenza soprasensibile si pu\u00f2 arrivare a capire la natura di questo lavoro dell'Io sul corpo fisico, inaccessibile altrimenti all'esperienza ordinaria.\nQuesto elemento supremo \u00e8 lo stesso che \u00e8 chiamato \u00abAtma\u00bb dalla sapienza orientale.\nIl corpo esoterico nelle dottrine orientali.\nTradizione indiana.\nLa scuola filosofica induista dell'Advaita Ved\u0101nta identifica con il termine Kosha (lett. \"involucro\" o \"guaina\") i cinque corpi che rivestono l'\u0100tman, l'essenza immortale fatta di pura beatitudine. Questi cinque involucri, velando la verit\u00e0 di Brahman (radice impersonale e metafisica dell'esistenza, e principio fondante di ogni realt\u00e0), generano la manifestazione stessa (in tutti i suoi aspetti), il senso dell'Io e quello di separativit\u00e0, che l'uomo deve gradualmente superare per riscoprire la propria autentica identit\u00e0: di \"essere\" il Brahman.\nMedicina tradizionale cinese.\nSecondo la medicina tradizionale cinese il corpo umano \u00e8 pervaso a livello eterico da un'energia (\"qi\") che scorre nei meridiani. I vari organi, ognuno dei quali \u00e8 associato a uno dei dodici meridiani principali, sono visti come una funzione particolare in cui si specializza quest'energia. Esiste cio\u00e8 un cuore, un intestino, un polmone, e cos\u00ec via, non solo del corpo fisico, ma anche dell'anima, dei pensieri, dei sentimenti. Gli organi-funzione sono complessivamente i seguenti: rene, vescica, fegato, cistifellea, stomaco, milza-pancreas, polmone, intestino crasso, cuore, intestino tenue, pericardio e triplice riscaldatore.\nTriplice riscaldatore.\nTriplice riscaldatore, o triplice focolare, nella terminologia MTC denota un organo di materia fine, situato all'altezza dello stomaco, che non trova corrispondenza sul piano fisico. \u00c8 incaricato di trasformare gli alimenti in energia, ed \u00e8 perci\u00f2 suddiviso in tre parti: quella centrale si occupa pi\u00f9 propriamente di questa trasformazione, generando un flusso di energia pura, che viene indirizzata verso l'alto dalla parte superiore del focolare. All'altezza dei polmoni questo flusso si mescola con l'energia cosmica penetrata attraverso l'aria, andando a costituire la prima forma di energia di cui si serve l'essere umano. Viene poi generato anche un flusso di energia impura, trattata invece dalla parte inferiore dell'organo. Dopo una prima depurazione essa giunge cos\u00ec, attraverso un canale interno, fino ai reni, dove viene ulteriormente depurata. L'energia di scarto finisce nell'urina, mentre quella purificata percorre un canale che collega i reni al fegato, e di qui al meridiano della cistifellea. Quest'ultimo fuoriesce infine all'altezza dell'angolo esterno dell'occhio, determinando l'alternanza degli stati sonno-veglia.\nIn definitiva, il triplice riscaldatore \u00e8 caratterizzato da numerose connessioni energetiche con le altre parti del corpo e rappresenta in generale l'organo della vitalit\u00e0."}
{"id": "699282", "revid": "11497", "url": "https://it.wikipedia.org/wiki?curid=699282", "title": "Organo di senso", "text": ""}
{"id": "699290", "revid": "109824944", "url": "https://it.wikipedia.org/wiki?curid=699290", "title": "Centro per la Riforma dello Stato", "text": "Il Centro di studi e iniziative per la Riforma dello Stato (CRS) \u00e8 una fondazione specializzata sui temi politico-istituzionali, fondata nel 1972 come centro studi del Partito Comunista Italiano.\nIl suo primo presidente fu Umberto Terracini. Poi, negli anni ottanta, la presidenza di Pietro Ingrao diede forte impulso e una certa autonomia alle sue attivit\u00e0. Nel 1984 la rivista \"Democrazia e diritto\", nata negli anni sessanta come periodico dell'associazione dei \"Giuristi democratici\", si integr\u00f2 con il Centro. Dopo lo scioglimento del PCI, il CRS acquist\u00f2 piena autonomia.\nNel 2004, sotto la presidenza di Mario Tronti, il Centro acquisisce l'Archivio Ingrao e avvia la propria trasformazione in Fondazione.\nDal 2015 la presidente \u00e8 Maria Luisa Boccia."}
{"id": "699293", "revid": "43347506", "url": "https://it.wikipedia.org/wiki?curid=699293", "title": "Schola palatina", "text": "Per Schola palatina (Scuola palatina) si pu\u00f2 intendere:"}
{"id": "699295", "revid": "767487", "url": "https://it.wikipedia.org/wiki?curid=699295", "title": "Abscess", "text": "Gli Abscess sono stati una band crossover thrash e death metal statunitense.\nStoria degli Abscess.\nIl gruppo si \u00e8 formato ad Oakland nel 1994, grazie a Chris Reifert e Danny Coralles, entrambi membri originari degli Autopsy. Sono considerati assieme a band come Crisis, Converge e molti altri come precusori del sottogenere ibrido tra il metalcore e il death metal chiamato anche deathcore."}
{"id": "699298", "revid": "110157", "url": "https://it.wikipedia.org/wiki?curid=699298", "title": "Formosa (Argentina)", "text": "Formosa \u00e8 una citt\u00e0 dell'Argentina settentrionale, capitale dell'omonima provincia. Sorge sulle rive del fiume Paraguay, a circa 1.200\u00a0km da Buenos Aires. Ha una popolazione di oltre 220.000 abitanti.\nFormosa \u00e8 il principale centro economico, industriale, commerciale, politico e culturale della sua provincia.\nGeografia.\nFormosa \u00e8 situata lungo la sponda sinistra del fiume Paraguay, che segna il confine tra Argentina e Paraguay. La citt\u00e0 \u00e8 situata a 1137 km a nord della capitale Buenos Aires.\nClima.\nIl clima \u00e8 umido subtropicale, con temperature medie fra i 22\u00a0\u00b0C e i 33\u00a0\u00b0C in estate e fra i 12\u00a0\u00b0C e i 23\u00a0\u00b0C in inverno. Formosa non ha una stagione secca.\nToponimia.\nIl nome della citt\u00e0 e della provincia derivano dall'antico termine spagnolo \"fermosa\" (attualmente \"hermosa\") che significa \"bella\".\nStoria.\nIn origine queste terre erano abitate esclusivamente dagli indigeni toba e wich\u00ed. L'8 aprile 1879, il comandante Luis Jorge Fontana fond\u00f2 l'insediamento che sarebbe diventato il capoluogo del Territorio Nazionale di Formosa dal 1884 al 15 giugno del 1955, quando ottenne lo status di provincia.\nSociet\u00e0.\nReligione.\nLa citt\u00e0 \u00e8 sede della diocesi di Formosa, istituita l'11 febbraio 1957 e suffraganea dell'arcidiocesi di Resistencia.\nCultura.\nIstruzione.\nMusei.\nFormosa \u00e8 sede delle seguenti istituzioni museali:\nUniversit\u00e0.\nLa citt\u00e0 \u00e8 sede dal 1988 dell'Universit\u00e0 Nazionale di Formosa.\nLetteratura.\nFormosa \u00e8 menzionata nel romanzo \"In viaggio con la zia\", di Graham Greene.\nInfrastrutture e trasporti.\nStrade.\nFormosa \u00e8 attraversata dalla strada nazionale 11, che da Rosario giunge sino alla frontiera con il Paraguay. Nella parte nord della citt\u00e0 inizia il percorso della RN 81, che dopo aver attraversato in senso est-ovest la provincia di Formosa s'interseca con la RN 34 nella limitrofa provincia di Salta.\nAeroporti.\nLa citt\u00e0 \u00e8 servita dall'aeroporto El Puc\u00fa (codice FMA), 7\u00a0km a sud della citt\u00e0, con voli regolari su Buenos Aires.\nPorti.\nIl porto di Formosa, situato lungo il corso del Paraguay, \u00e8 uno dei principali canali d'esportazione per i prodotti della manifattura locale verso il R\u00edo de la Plata e l'estero. Numerose lance effettuano un servizio di trasporto passeggeri verso la cittadina paraguaiana di Alberdi, situata lungo la riva opposta del fiume. \nSport.\nLe principali societ\u00e0 sportive di Formosa sono il Club Sportivo Patria, il Club Sportivo General San Mart\u00edn e il Club Sol de Am\u00e9rica.\nIl principale impianto sportivo della citt\u00e0 \u00e8 lo stadio Antonio Romero, di propriet\u00e0 della Liga Formose\u00f1a de F\u00fatbol. Oltre ad ospitare le partite interne di alcune squadre locali, funge da terreno di gioco per formazioni di altre citt\u00e0 per le gare della Copa Argentina."}
{"id": "699317", "revid": "1610933", "url": "https://it.wikipedia.org/wiki?curid=699317", "title": "Girfalco", "text": ""}
{"id": "699326", "revid": "486946", "url": "https://it.wikipedia.org/wiki?curid=699326", "title": "Movimiento Izquierda Revolucionaria (Cile)", "text": ""}
{"id": "699338", "revid": "110157", "url": "https://it.wikipedia.org/wiki?curid=699338", "title": "Arrondissement di Bastogne", "text": "L'arrondissement di Bastogne (in francese \"Arrondissement de Bastogne\", in olandese \"Arrondissement Bastenaken\") \u00e8 una suddivisione amministrativa belga, situata nella provincia del Lussemburgo e nella regione della Vallonia.\nComposizione.\nL'arrondissement di Bastogne raggruppa 8 comuni:\nSociet\u00e0.\nEvoluzione demografica.\n\"Abitanti censiti\""}
{"id": "699339", "revid": "1982", "url": "https://it.wikipedia.org/wiki?curid=699339", "title": "Arrondissement di Bastenaken", "text": ""}
{"id": "699341", "revid": "119817085", "url": "https://it.wikipedia.org/wiki?curid=699341", "title": "Smalcalda", "text": "Smalcalda (in tedesco: \"Schmalkalden\") \u00e8 una citt\u00e0 di abitanti della Turingia, in Germania.Appartiene al circondario (\"Landkreis\") di Smalcalda-Meiningen (targa SM).\nGeografia fisica.\nSmalcalda \u00e8 posta a sul versante sud-occidentale della foresta di Turingia.\nStoria.\nIl nome della citt\u00e0 \u00e8 documentato ufficialmente per la prima volta nell'874 d.C. con il nome di \"Smalacalda\" (cio\u00e8 \"piccolo fiume\").\nVenne elevata al rango di citt\u00e0 nel 1227 e vent'anni pi\u00f9 tardi divenne feudo degli Heneberg ai quali rimase fino al 1583 quando entr\u00f2 a far parte dei domini dell'Assia, i cui signori vantavano gi\u00e0 dei diritti su di essa dal 1360.\n\u00c8 celebre per essere stata nel 1531 la sede della costituzione della Lega dei principi protestanti contro l'imperatore Carlo V (da cui appunto Lega di Smalcalda) nel convulso periodo di lotte riformiste all'indomani della \"Confessio Augustana\" fatta da Filippo Melantone.\nNel 1866 Smalcalda pass\u00f2 con l'Assia alla Prussia.\nNel 2018 venne aggregato alla citt\u00e0 di Smalcalda il comune di Springstille.\nGeografia antropica.\nAppartengono alla citt\u00e0 di Smalcalda le frazioni di Asbach, Grumbach, Mittelschmalkalden, Mittelstille, M\u00f6ckers, Springstille e Wernshausen.\nEconomia.\nLe principali risorse economiche della citt\u00e0 sono date dall'estrazione di minerali di ferro e industrie metalmeccaniche, ottiche, del legno e del tabacco.\nAmministrazione.\nGemellaggi.\nSmalcalda \u00e8 gemellata con:\nLa citt\u00e0 intrattiene rapporti di amicizia con:"}
{"id": "699342", "revid": "124695254", "url": "https://it.wikipedia.org/wiki?curid=699342", "title": "Lichene", "text": "I licheni sono organismi simbionti derivanti dall'associazione di due individui: un organismo autotrofo, un cianobatterio o un'alga (per lo pi\u00f9 una clorofita), e un fungo, in genere un ascomicete o un basidiomicete. Sono caratterizzati da un tallo e vengono classificati basandosi sulla tassonomia della specie fungina (nelle classificazioni precedenti facevano parte delle crittogame).\nI due simbionti convivono traendo reciproco vantaggio: il fungo, eterotrofo, sopravvive grazie ai composti organici prodotti dalla fotosintesi del cianobatterio o dell'alga, mentre quest'ultima riceve in cambio protezione, sali minerali ed acqua.\nL'evoluzione della lichenizzazione \u00e8 probabilmente molto antica e non \u00e8 avvenuta da un gruppo monofiletico di funghi lichenizzati.\nLa lichenizzazione si \u00e8 evoluta indipendentemente in numerosi gruppi, ipotesi avallata anche dai recenti studi molecolari.\nLa vera natura simbiotica fu riconosciuta solo nel 1867 da Simon Schwendener.\nEtimologia.\nIl nome lichene dal greco \"\u03bb\u03b5\u03b9\u03c7\u03ae\u03bd\" (\"leich\u00e9n\"), dalla radice di \"\u03bb\u03b5\u03af\u03c7\u03c9\" (\"leicho\"), cio\u00e8 \"lambisco\", per la struttura appianata del tallo.\nMicobionte.\nIl micobionte \u00e8 il simbionte fungino. Circa il 25% di tutti i funghi \u00e8 lichenizzato ed in particolare:\nL'85% dei micobionti sono in simbiosi con alghe verdi, il 10% con cianobatteri e il 3-4% contemporaneamente con entrambi.\nIl 55% dei funghi lichenizzanti forma talli omeomeri, il 20% forma talli placoidi o squamulosi e il 25% forma talli fogliosi o fruticosi (talli eteromeri).\nFotobionte.\nIl fotobionte \u00e8 il simbionte fotosintetico (cianobatterio o alga).\nSe ne conoscono circa 200 specie, la maggior parte delle quali sono delle clorofite, sia specie unicellulari sia filamentose, cos\u00ec suddivise:\nI licheni che hanno come simbionte fotosintetico un cianobatterio assumono colore e consistenza particolari e possono essere definiti nel complesso \"cianolicheni\".\nL'unione simbiotica non \u00e8 sempre specie specifica: esperimenti in vitro hanno dimostrato che un singolo micobionte (\"Cladonia cristatella\") risintetizza con 13 specie di \"Trebouxia\" isolate [Ahmadjian, 1977].\nMorfologia.\nIl tallo lichenico, sulla base della forma e delle modalit\u00e0 di adesione al substrato, pu\u00f2 assumere differenti morfologie:\nIn sezione trasversale in un lichene eteromero si possono osservare le seguenti parti:\nI licheni si diffondono sia attraverso la riproduzione sessuata (disseminazione di spore che coinvolge il solo fungo) sia attraverso la riproduzione vegetativa.\nMetabolismo.\nI \"licheni\" possono sintetizzare prodotti del metabolismo secondario definiti nel loro complesso sostanze licheniche ed accumulati spesso in forma cristallina sulle ife.\nQueste sostanze presentano molti ruoli adattativi per la sussistenza della simbiosi lichenica tra cui:\nAspetti funzionali\nAspetti protettivi\nInoltre le sostanze licheniche rivestono un ruolo anche al di fuori della simbiosi con utilizzi anche sfruttati dall'uomo, come ad esempio:\nFossili.\nLa \"Winfrenatia reticulata\" (cianolichene) ritrovata nelle selci renane del primo Devoniano (specie coeva dei pi\u00f9 antichi e conosciuti funghi micorrizici arbuscolari) apre nuovi orizzonti negli studi paleomicologici.\nGeneri di licheni.\nI funghi lichenizzati (licheni) comprendono moltissimi generi, tra i quali:\nLicheni come campionatori di inquinanti persistenti.\nI licheni sono ottimi indicatori ambientali: grazie alle loro capacit\u00e0 di assorbimento, sono in grado di accumulare una grande quantit\u00e0 di metalli dispersi nell'aria. La concentrazione di questi metalli viene determinata analizzando i talli dei licheni.\nIl principale metodo di accumulo dei licheni si basa su bioassorbimento: lo ione metallico interagisce con gruppi metalloleganti presenti sulle pareti cellulari o all'interno della matrice stessa dei licheni.\nAlcuni licheni hanno un rateo di crescita molto stabile e fisso nel tempo, quindi \u00e8 possibile utilizzare la dimensione di un lichene cresciuto su una roccia, per stimare da quanti anni quella roccia \u00e8 stata esposta all'ambiente subaereo, per esempio quando i ghiacciai si ritirano."}
{"id": "699344", "revid": "1543377", "url": "https://it.wikipedia.org/wiki?curid=699344", "title": "Il racconto del cavaliere", "text": "Il racconto del cavaliere (\"The Knight's Tale\") \u00e8 la prima novella narrata ne \"I racconti di Canterbury\" di Geoffrey Chaucer.\nNei propri racconti Geoffrey Chaucer solitamente descrive i personaggi con realismo ed ironia , in questo caso il poeta non ironizza sulla figura del cavaliere , in quanto \u00e8 ritenuto un uomo esemplare . Infatti Chaucer incomincia la descrizione del cavaliere presentando i suoi nobili valori, che lo rendono (come viene riportato nella prima riga del testo) un \u201cdistinguished man\u201d (uomo distinto). Successivamente Chaucer descrive la sua carriera militare , con lo scopo di enfatizzare la sua nobilt\u00e0 d\u2019animo ed il suo coraggio. Il cavaliere combatt\u00e9 nelle crociate , in quindici battaglie mortali ed in numerose paesi, difese dunque arduamente la propria patria e la propria religione. Successivamente Chaucer ribadisce il suo essere un uomo distinto : umile , pacato e non volgare .\nInfine Chaucer descrive i suoi semplici e trasandati vestiti , il cavaliere sotto questo punto di vista viene descritto umile e non attaccato ai beni materiali , come gran parte dei pellegrini che Chaucer critica all\u2019interno dell\u2019opera.\nNote stilistiche.\nIl racconto, che si rif\u00e0 all'epoca classica, \u00e8 per\u00f2 permeato in modo forte dal pensiero medioevale dell'autore. Non vi \u00e8 difatti nella novella un senso di storicit\u00e0, che verr\u00e0 ad affermarsi dall'Umanesimo in avanti, ma le vicende vengono reinterpretate in chiave contemporanea, come se Teseo, Arcite e Palamone fossero personaggi del Medioevo. Anche i titoli con cui vengono appellati i diversi personaggi, tra cui spicca il titolo di duca dato a Teseo, sono il frutto dell'interpretazione dei classici che solitamente si dava nel Medioevo."}
{"id": "699349", "revid": "123334876", "url": "https://it.wikipedia.org/wiki?curid=699349", "title": "Savoia-Acaia", "text": "Il ramo dei Savoia-Acaia (o Savoia-Acaja) nasce con Filippo (1278 \u2013 1334), figlio di Tommaso III di Savoia, Signore del Piemonte (1250 ca. - 1282) e di Guya di Borgogna, che assume il titolo di Principe di Acaia quando sposa Isabella di Villehardouin (1263 \u2013 1312), nel 1301, figlia di Guglielmo II di Villehardouin, Principe di Acaia, e termina con il decesso di Ludovico di Savoia-Acaia, nel 1418, privo di eredi legittimi.\nIl feudo ebbe come capitale Pinerolo. La nascita di un figlio naturale, Ludovico, Signore di Racconigi, dar\u00e0 vita al ramo collaterale Savoia-Racconigi.\nOrigini del Principato.\nIl Principato di Acaia era stato creato da Guglielmo di Champlitte dal quale pass\u00f2 al compagno d'armi Goffredo I di Villehardouin durante la Quarta Crociata, tenuto in seguito dagli Angi\u00f2 di Napoli dopo il matrimonio di Isabella di Villehardouin (figlia di Guglielmo II di Villehardouin, figlio a sua volta di Goffredo I) con Filippo, figlio cadetto di Carlo I d'Angi\u00f2. Nel 1285 quest'ultimo mor\u00ec senza eredi, e nel 1289 la sovranit\u00e0 sull'Acaia torn\u00f2 ad Isabella che spos\u00f2 in seconde nozze Filippo I di Savoia, figlio di Tommaso III, il quale divenne cos\u00ec Principe di Acaia e dette origine al nome del ramo dei Savoia-Acaia.\nL'autonomia di Filippo I di Savoia-Acaia in Piemonte, era stata fortemente limitata dallo zio Amedeo V: col matrimonio orientale egli sperava di ottenere maggiore prestigio. Al contrario delle sue aspettative, per\u00f2, egli riusc\u00ec soltanto a sottomettere Corinto e Patrasso. Sconfortato, rientr\u00f2 in Piemonte insieme alla moglie e alla figlia Margherita, che era stata tenuta prigioniera con la madre Isabella da Carlo II d'Angi\u00f2 per rimediare a quella che quest'ultimo riteneva l'usurpazione del titolo di d'Acaia, e per gli screzi sorti tra i Savoia e Carlo in Piemonte meridionale. Filippo dovette cedere il titolo nel 1307, ottenendo da Carlo II d'Angi\u00f2 il contado di Alba.\nIn seguito alle lotte sorte nel 1305 in Piemonte per la successione al trono monferrino dopo la morte di Giovanni I, Tommaso di Savoia-Acaia cerc\u00f2 di estendere i suoi precedenti domini piemontesi, che gi\u00e0 prima della nomina a signore di Acaia erano abbastanza considerevoli, siti intorno a Pinerolo. Principali mire del principe erano Asti, Chieri e Ivrea.\nPolitica di Giacomo di Savoia-Acaia.\nNel 1314 anche Fossano entr\u00f2 a far parte del territorio dei Savoia-Acaia, divenendone la seconda capitale. Alla morte di Filippo, questi volle che gli succedesse il figlio Giacomo, che govern\u00f2 in realt\u00e0 solo dal 1340.\nUnendosi in matrimonio con Sibilla del Balzo, figlia di un generale di Carlo II d'Angi\u00f2, Giacomo consolidava i difficili rapporti con i francesi. Assai tesa, invece, rimase la politica con gli altri principati piemontesi, in particolare con Manfredo IV di Saluzzo, con Giovanni II del Monferrato e con Amedeo VI di Savoia.\nDichiarando guerra ai Paleologi, Giacomo occup\u00f2 Ivrea, scatenando le ire di Amedeo VI, che assedi\u00f2 Fossano nel 1359. Nel 1360 Giacomo venne dichiarato traditore e fatto prigioniero e riusc\u00ec a ottenere la libert\u00e0 solo pagando un ingente riscatto.\nLa fine: Amedeo e Ludovico di Savoia-Acaia.\nAmedeo era il secondogenito di Giacomo e dovette diventare nuovo principe entrando in competizione con il fratello maggiore Filippo II di Savoia-Acaia, che era stato diseredato dal padre.\nRimasto in buoni rapporti con Amedeo VII di Savoia e con Amedeo VIII di Savoia, Amedeo si scontr\u00f2 con Tommaso III di Saluzzo, facendolo prigioniero, e sottrasse Mondov\u00ec a Teodoro II del Monferrato nel 1396.\nLa morte senza figli di Amedeo fece succedere il fratello Ludovico, che cerc\u00f2 di sanare i rapporti con i Monferrato attraverso un'attenta politica matrimoniale, ma continuando la guerra contro i Saluzzo.\nLa morte di Ludovico nel 1418 signific\u00f2 la fine della dinastia. Amedeo VIII inglob\u00f2 i territori dell'Acaia piemontese e Pinerolo cess\u00f2 di essere capitale. Il figlio naturale di Ludovico, anch'esso di nome Ludovico fu infeudato dal padre del territorio di Racconigi e Migliabruna dando cos\u00ec inizio alla famiglia marchesale dei Savoia-Racconigi."}
{"id": "699350", "revid": "78273", "url": "https://it.wikipedia.org/wiki?curid=699350", "title": "Aleksej Kossygin", "text": ""}
{"id": "699356", "revid": "1745361", "url": "https://it.wikipedia.org/wiki?curid=699356", "title": "Astreo", "text": "Astreo () \u00e8 un personaggio della mitologia greca, un titano figlio di Crio ed Euribia.\nGenealogia.\nFratello di Perse e Pallante, da lui e dalla moglie Eos (l'aurora) nacquero le stelle ed i tre venti del mediterraneo (Borea il vento del nord, Austro il vento del sud, e Zefiro, il vento dell'ovest). I venti greci erano tradizionalmente tre e solo nell'Odissea di Omero si ritrova il quarto (l'Euro).\nAlla coppia viene anche attribuita la paternit\u00e0 degli \"Astra Planeta\", cio\u00e8 i pianeti visibili ad occhio nudo quando riflettono la luce del sole: Mercurio (Hermes, \u0395\u03c1\u03bc\u03ae\u03c2), Venere (Afrodite, \u0391\u03c6\u03c1\u03bf\u03b4\u03af\u03c4\u03b7), Marte (Ares, \u0386\u03c1\u03b7\u03c2), Giove (Zeus, \u0394\u03af\u03b1\u03c2) e Saturno (Crono, \u039a\u03c1\u03cc\u03bd\u03bf\u03c2).\nAd Astreo ed Eos viene anche fatta discendere la figlia Astrea che era la dea della costellazione della Vergine ed Apeliote, anch'esso un vento dell'est.\nInfine le stelle, a loro attribuite, tra cui Fosforo ed Espero.\nMitologia.\nAstreo era il titano delle stelle e dei pianeti, dell'astrologia e del crepuscolo (inteso come l'attimo intercorrente tra la scomparsa della luce solare e l'arrivo della luce degli astri nel buio notturno).\nViene nominato nelle Dionisiache di Nonno di Panopoli come dio delle profezie e degli oroscopi, dal quale si reca Demetra per conoscere il destino della figlia Persefone."}
{"id": "699357", "revid": "834", "url": "https://it.wikipedia.org/wiki?curid=699357", "title": "William Alexander Abbott", "text": ""}
{"id": "699358", "revid": "767487", "url": "https://it.wikipedia.org/wiki?curid=699358", "title": "Concorso apparente di norme", "text": "L'espressione concorso apparente di norme (o conflitto apparente di norme), nel diritto penale italiano, si riferisce ai casi nei quali la medesima azione \u00e8 prevista e punita da pi\u00f9 di una norma. Tali casi sono disciplinati dall'art. 15, codice penale, il quale stabilisce che \"quando pi\u00f9 leggi penali o pi\u00f9 disposizioni della medesima legge penale regolano la stessa materia, la legge o la disposizione di legge speciale deroga alla legge o alla disposizione di legge generale, salvo che sia altrimenti stabilito\".\nLa \"ratio\" di tale disciplina \u00e8 escludere che al colpevole venga applicato il regime del concorso di reati in modo ingiustificato.\nNello stabilire la regola di cui sopra, il legislatore italiano ha accolto il cosiddetto \"criterio di specialit\u00e0\", secondo il quale \"lex specialis derogat legi generali\". Un esempio \u00e8 quello tra rapina e violenza privata.\nResta per\u00f2 da discutere cosa si intenda esattamente per \"stessa materia\". Secondo un primo orientamento, sostenuto da una costante giurisprudenza, tale espressione allude all'identit\u00e0 o omogeneit\u00e0 del bene giuridico tutelato dalla fattispecie. L'applicazione di siffatto criterio porterebbe per\u00f2 a concludere che, nell'esempio riportato sopra, il colpevole di rapina venga accusato anche di violenza privata.\nAltro orientamento ha invece posto l'attenzione su di un'analisi \"in concreto\" del concetto di stessa materia. La specialit\u00e0 \"in concreto\" non richiederebbe il rapporto \"genere\" a \"specie\" proprio della specialit\u00e0 in senso classico, ma analizzerebbe le norme applicabili alla condotta scegliendo, per l'appunto, quella che in concreto si attagli meglio al caso specifico. Tale orientamento, minoritario, paga per\u00f2 il fatto di non essere un criterio che dirime conflitti tra norme, ma tra fatti e norme. Tra norme un rapporto di specialit\u00e0 o esiste, o non esiste (come afferma Fiandaca - Musco) e non pu\u00f2 dipendere dal verificarsi del fatto concreto.\nApprofondimento.\nLa constatazione dei problemi scaturenti dall'espressione \"stessa materia\" ha portato la dottrina a discutere su ulteriori criteri, oltre a quello di specialit\u00e0, in grado di offrire soluzioni pi\u00f9 adeguate al fenomeno di concorso apparente di norme.\nSecondo Fiandaca e Musco, il criterio di \"sussidiariet\u00e0\" sarebbe in grado di individuare una relazione fra norme che prevedono gradi diversi di offesa al medesimo bene giuridico: ad esempio, fra la contravvenzione di atti contrari alla pubblica decenza e il delitto di atti osceni. In tali casi, la norma che prevede l'offesa pi\u00f9 grave andrebbe applicata in sostituzione della fattispecie che prevede un'offesa di grado minore.\nUlteriore criterio \u00e8 quello di \"consunzione\" (assorbimento). Esso afferma che, quando la commissione di un reato \u00e8 solitamente accompagnata dalla commissione di un secondo, ulteriore reato (si pensi a una truffa commessa millantando credito), la comune valutazione sociale porta a escludere che al medesimo soggetto possano essere addebitati ambo i reati: in tutti questi casi andrebbe solo applicata la norma che prevede la pena pi\u00f9 grave. Secondo Mantovani, tale criterio sarebbe l'espressione di un principio pi\u00f9 generale, detto appunto \"ne bis in idem\" sostanziale, accolto dal legislatore penale in sede di disciplina del concorso di norme penali."}
{"id": "699359", "revid": "6923", "url": "https://it.wikipedia.org/wiki?curid=699359", "title": "Tiffany Fallon", "text": "\u00c8 stata playmate dell'anno di Playboy nel 2005 e del mese nel dicembre 2004. \u00c8 stata anche Miss Georgia 2001 e terza classificata a Miss USA. Tiffany \u00e8 stata Playmate a 30 anni. Di origini native e irlandesi, \u00e8 sposata con il cantante country Joe Don Rooney. \u00c8 alta 168\u00a0cm, pesa 52\u00a0kg e le sue misure sono 91-58-93.La sua carriera televisiva vanta dal 2005 la presenza fissa all'evento annuale \"The Girls Next Door\" dove sfoggia nelle sue doti di Playmate. Nel 2008 ha tentanto la carriera come imprenditrice ma viene eliminata nella finale nel programma \"The Apprentice\". Nel natale 2011 ha condotto l'eventoCMA Country Christmas. Nel cinema vanta la partecipazione di un cameo nel film Ragazze da sballo interpretando una sexy casalinga e nel 2013 ci riprova con un film tv di cui \u00e8 protagonista Freeze Love uscito a Capodanno in America.\nMusicografia.\nnel videoclip Toby Keith's \"Who's Your Daddy?"}
{"id": "699361", "revid": "1444886", "url": "https://it.wikipedia.org/wiki?curid=699361", "title": "Filippo I di Savoia-Acaia", "text": "Origine.\nFilippo, secondo lo storico francese, Samuel Guichenon, nel suo \"Histoire g\u00e9n\u00e9alogique de la royale maison de Savoie\", era il figlio maschio primogenito di Tommaso III, Signore del Piemonte e conte di Moriana, e della moglie, Guya o Gaia di Borgogna , che ancora secondo Samuel Guichenon era figlia di Ugo di Ch\u00e2lon, Conte consorte di Borgogna e Signore di Salins e della Contessa di Borgogna, Adelaide d'Andechs.Tommaso III di Savoia, secondo Samuel Guichenon, era il figlio maschio primogenito di Tommaso II, signore del Piemonte, Conte di Savoia, d'Aosta e di Moriana, Conte di Fiandra e di Hainaut e della sua seconda moglie, Beatrice Fieschi, che era la terza figlia femmina di Teodoro Fieschi, conte di Lavagna, e della di lui consorte Simona de Volta di Capo Corso.\nBiografia.\nFilippo nacque a Susa, nel 1278.\nSuo padre, Tommaso III, secondo Samuel Guichenon, si ammal\u00f2 a Saint-Genix-sur-Guiers, dove nel maggio del 1282, fece testamento nel quale richiedeva di essere sepolto nell'Abbazia di Altacomba (\"in monasterio de Altacomba\"), disponeva dei lasciti per la moglie, Guya (\"domin\u00e6 Gui\u00e6 de Burgundia consorti me\u00e6\"), e la madre, Beatrice (\"matri me\u00e6 domin\u00e6 B. comitiss\u00e6\"), nominava suo erede il figlio primogenito Filippo (\"Philippum de Sabaudia filium meum primogenitum\"), disponendo adeguati appannaggi per gli altri quatto figli (\"aliis filiis meis Petro, Thom\u00e6, Amedeo et Guillermo fratribus suis\"), disponendo che la moglie fosse tutrice dei figli, assistita dal di lei fratello, Signore di Salins, Conte di Chalon e Conte di Borgogna, Ottone IV (\"dominum Othonem comitem Burgundi\u00e6 dict\u00e6 domin\u00e6 Guy\u00e6 germanum)\" e un suo cugino, Aimaro di Rossiglione, arcivescovo di Lione (\"consanguineum meum R. patrem dominum Aymarum archiepiscopum Lugdunensem\"); il testamento \u00e8 riprodotto integralmente nelle \"Preuves de l'Histoire g\u00e9n\u00e9alogique de la royale maison de Savoie\" di Samuel Guichenon.Suo padre, Tommaso mor\u00ec a Saint-Genix-sur-Guiers, il 16 maggio 1282 (secondo Samuel Guichenon, il 15 maggio) e sempre secondo il Guichenon, fu sepolto nell'Abbazia di San Michele della Chiusa, in Piemonte, mentre risulta sepolto come da lui richiesto ad Altacomba.In effetti Filippo crebbe sotto la tutela della madre e dello zio, il fratello di suo padre, il conte di Bauges e Bresse, Amedeo\nConte di Savoia era il suo prozio, Filippo I, che mor\u00ec il 15 o il 16 agosto 1285 nel castello di Rossillon nel Bugey, tra Lione e Ginevra; Il necrologio delle \"Maurienne Chartes, Obituaire du Chapitre de Saint-Jean-de-Maurienne\" riporta la morte di Filippo (\"dni Philippi quondam comitis Sabaudie\") il 16 agosto (XVI Kal Sep.). La successione, anche per le disposizioni testamentarie del conte, Amedeo IV, stabiliva che, in mancanza di un erede maschio, il suo erede era il fratello, il nonno di Filippo, Tommaso II; quindi essendo morti sia il nonno, che il padre il successore avrebbe dovuto essere Filippo, che al momento aveva circa sette anni, per cui fu stabilito che il successore sarebbe stato il secondogenito di Tommaso II, suo zio, Amedeo V.Guya, la madre di Filippo e l'altro fratello di suo padre, Ludovico o Luigi, chiesero la spartizione della contea e, nel gennaio 1286, si giunse ad un accordo: in cambio dell'omaggio feudale, Luigi riceveva dal fratello l'intero Vaud, con il titolo di Barone, il paese di Bugey e una pensione annua di 400 lire, mentre a Filippo furono concessi i territori di Pinerolo e Torino; lo storico francese, Victor Flour de Saint-Genis, nel suo \"Histoire de Savoie\" riporta che l'arbitrato fu concluso a Lione e regol\u00f2 la spartizione delle eredit\u00e0 dei loro genitori e degli zii, Pietro II e Filippo I.Il 24 febbraio 1295, Filippo prese possesso della Signoria del Piemonte, dopo un arbitrato del 1294.\nIl 12 febbraio 1301, Filippo spos\u00f2 a Roma la Principessa d'Acaia, Isabella di Villehardouin (*1263 \u20201312), figlia di Guglielmo II di Villehardouin, Principe di Acaia.Il 23 febbraio Filippo ricevette l'investitura di Principe di Acaia dal re di Sicilia, Carlo d'Angi\u00f2, in rappresentanza del figlio il principe di Taranto, Filippo I d'Angi\u00f2, come da documento di \"investitura\" nelle \"Preuves de l'Histoire g\u00e9n\u00e9alogique de la royale maison de Savoie\" di Samuel Guichenon. In una lettera successiva Filippo I d'Angi\u00f2 riconosce Filippo di Savoia come Principe di Acaia.Gli sposi subito dopo le nozze si recarono in Piemonte, in quanto Filippo aveva da sistemare la sua signoria prima della partenza per la Morea.\nRecatosi in Grecia l'anno successivo al matrimonio con Isabella, tramite la quale era divenuto Principe di Acaia, per esercitarne col\u00e0 il potere, cerc\u00f2 di conquistare ai bizantini tutta la Laconia, mentre il suo predecessore, Fiorenzo di Hainaut, con una politica saggia ed umana, aveva mantenuto la pace con il governatore bizantino di Mistr\u00e0, restituendo alla Morea la prosperit\u00e0 economica. Ma il suo carattere autoritario, oltre che con i greci, lo mise rapidamente in conflitto con i baroni locali, che egli cerc\u00f2 di mettere al passo ma dovette invece accettare nel 1304 l'istituzione di un parlamento. Filippo, durante i tre anni passati in Morea non riusc\u00ec a stabilire un governo soddisfacente; inoltre, dato che come signore del Piemonte era in disaccordo con la politica angioina del confinante conte di Provenza e re di Sicilia, Carlo II, il disaccordo si approfond\u00ec a tal punto che Carlo II, nel 1306, dichiar\u00f2 che Filippo era decaduto dai suoi diritti feudali sul Principato di Acaia; Filippo fu accusato di slealt\u00e0 e di aver fallito nel sostenere Carlo in una campagna militare contro l'Epiro e Isabella di non aver richiesto il consenso del sovrano prima di sposare il Savoia.Filippo, nel maggio del 1307, rinunci\u00f2 alle sue insostenibili pretese sul principato in cambio di concessioni in Italia, mentre la moglie Isabella, si separ\u00f2 da Filippo e trascorse i suoi ultimi anni in esilio, nell'Hainaut, le terre del suo secondo marito, Florent, mentre il figlio di Carlo II, Filippo I d'Angi\u00f2, fu riconosciuto principe di Acaia (Filippo II di Acaia).Comunque Filippo di Savoia mantenne il titolo di principe di Acaia e ricevette in feudo la contea di Alba, in Abruzzo, come da documento di \"elezione\" nelle \"Preuves de l'Histoire g\u00e9n\u00e9alogique de la royale maison de Savoie\" di Samuel Guichenon.\nTornato in Piemonte, Filippo di Savoia-Acaia sostenne lo zio Amedeo V di Savoia nella sua politica espansionistica; nell'autunno del 1310, assieme allo zio, il conte di Savoia, Amedeo V, ed al cugino, il Barone di Vaud, Luigi II, accolse molto calorosamente Arrigo VII, che si recava a Roma per essere incoronato imperatore; una lettera di Arrigo a Filippo sta a dimostrare i buoni rapporti con Arrigo VII.L'anno successivo, pur essendo il Vicario imperiale di Arrigo VII, Filippo gli sollev\u00f2 conto le citt\u00e0 di Asti e Vercelli.\nFilippo, nel 1311, fece un accordo col Delfino, Giovanni II.Nel 1318, concluse un trattato col marchese di Saluzzo, Manfredo IV ed il signore di Milano, Matteo I Visconti.\nComunque Filippo continu\u00f2 a rivaleggiare coi conti di Savoia, ma mentre con Amedeo V, le dispute venivano risolte con arbitrati e intese provvisorie, con i cugini, prima Edoardoe poi Aimone, detto \"Il pacifico\", il conflitto si inaspr\u00ec.\nIl 9 giugno del 1330, Filippo fece testamento, designando il figlio maschio primogenito Giacomo (\"Jacobum eius filium primogenitum\"), come suo erede, citando tutti gli altri figli, femmine e maschi, ancora in vita e la sua seconda moglie, Caterina, che avrebbe dovuto avere la tutela dei figli (\"tutricem et curatricem Dominam Catharinam eorum matrem\").\nSecondo Samuel Guichenon, Filippo mori a Pinerolo, il 25 settembre del 1334 dove fu sepolto nella chiesa dei francescani; gli succedette il figlio maschio primogenito, Giacomo.\nMatrimoni e discendenza.\nFilippo in prime nozze aveva sposato Isabella di Villehardouin, figlia di Guglielmo II di Villehardouin, Principe di Acaia, e di Anna Comneno Ducaina, figlia, secondo \"Le livre de la conqueste de la princ\u00e9e de la Mor\u00e9e\", del Despota d'Epiro, Michele II Ducas e di Teodora Petralife:Isabella era al suo terzo matrimonio, avendo sposato in prime nozze, sempre secondo \"Le livre de la conqueste de la princ\u00e9e de la Mor\u00e9e\", il re titolare di Sardegna, giudice titolare di Torres e re titolare di Tessalonica, Filippo d'Angi\u00f2, figlio secondogenito maschio del re di Sicilia, Carlo I d'Angi\u00f2, figlio del re di Francia Luigi VIII, e di Beatrice di Provenza, ultimogenita del conte di Provenza, Raimondo Berengario IV; Isabella a Filippo d'Angi\u00f2 non diede figli.Isabella, in seconde nozze, aveva sposato, ancora secondo \"Le livre de la conqueste de la princ\u00e9e de la Mor\u00e9e\", Fiorenzo di Hainaut (1255 - 1297), conestabile del regno di Napoli, figlio ultimogenito del Conte di Hainaut, Giovanni d'Avesnes, e della reggente della contea d'Olanda, Adelaide d'Olanda; al suo secondo marito Isabella diede una figlia: Matilde (1293 - 1331), futura principessa di Acaia.\nFilippo da Isabella ebbe tre figlie: \nMorta la prima moglie Isabella, Filippo, nel 1312, spos\u00f2, secondo il \"De Allobrogibus libri novem\", Caterina de la Tour du Pin.(\u20201337), che sempre secondo il \"De Allobrogibus libri novem\", era figlia di Umberto I del Viennois, barone de la Tour-du-Pin e delfino del Viennois e conte di Albon e di Anna di Borgogna, delfina del Viennois e contessa di Albon, contessa di Grenoble, di Oisans, di Brian\u00e7on, di Embrun e di Gap.Filippo da Caterina ebbe dieci figli: \nFilippo ebbe anche numerosi figli illegittimi tra cui:"}
{"id": "699362", "revid": "78273", "url": "https://it.wikipedia.org/wiki?curid=699362", "title": "Boris Eltsin", "text": ""}
{"id": "699363", "revid": "237256", "url": "https://it.wikipedia.org/wiki?curid=699363", "title": "Yuri Luzhkov", "text": ""}
{"id": "699364", "revid": "2011865", "url": "https://it.wikipedia.org/wiki?curid=699364", "title": "Berretta", "text": "La berretta, detta anche tricorno, \u00e8 uno dei molteplici copricapi utilizzati dal clero cattolico. Ha forme squadrate e presenta tre alette rigide e un fiocco sulla parte superiore.\nUtilizzo.\nLa berretta \u00e8 indossata in modo tale che un'aletta punti sulla fronte, una verso la destra e una sul retro della testa.\nTale copricapo viene indossato in tempi definiti dalle rubriche anche all'interno delle celebrazioni sacre, in processioni e funzioni all'aperto. \u00c8 particolare invece l'utilizzo si compie nella processione iniziale della messa di consacrazione episcopale. I candidati all'episcopato fanno ingresso nella cattedrale indossando i paramenti della Santa Messa e in capo la berretta paonazza.\nLa berretta fa parte dell'insieme di abiti e insegne ecclesiastiche di presbiteri, prelati, vescovi, cardinali. Pertanto se a questi \u00e8 chiesto esplicitamente (in protocolli religiosi o civili) di presentarsi con l'abito corale, dovranno avere in capo oltre che lo zucchetto, anche la berretta.\nLa berretta cardinalizia.\nPer estensione si dice di \"ricevere la berretta rossa\" quando un membro del clero \u00e8 insignito del titolo cardinalizio. Tale modo di dire, intende proprio richiamare il momento nel quale il papa pone sul capo del neocardinale il cappello in oggetto. Attualmente, di norma, la creazione dei cardinali avviene pubblicamente attraverso il concistoro.\nPer un antico privilegio, i capi di Stati cattolici, ad esempio Italia, Spagna, Francia, Portogallo, e forse altri, avevano in passato il diritto di imporre loro stessi la berretta al nunzio apostolico che fosse stato creato cardinale. In altre parole, al nunzio accreditato presso il loro Governo, che con la nomina a porporato cessava dalla carica e ritornava a Roma, il sovrano o il presidente della Repubblica potevano consegnare la berretta cardinalizia. Il nunzio stava inginocchiato di fronte a loro e, alla presenza di uno stuolo di funzionari e dignitari statali, avveniva la caratteristica e inusuale cerimonia. Tutto avveniva solitamente nel palazzo sede del capo dello Stato.\nCos\u00ec avvenne nel dicembre 1958 per monsignor Giuseppe Fietta, fino a quel momento nunzio apostolico in Italia, cui il presidente Giovanni Gronchi impose la berretta in una solenne cerimonia al Quirinale. Similmente il presidente del Portogallo impose la berretta al suo nunzio, e cos\u00ec il capo di Stato spagnolo, Francisco Franco.\nIl caso pi\u00f9 singolare, per la celebrit\u00e0, negli anni a venire, del neo cardinale, e per la figura del capo dello Stato, avvenne nel 1953, a Parigi. Nel palazzo dell'Eliseo, il presidente della Repubblica francese, Vincent Auriol, impose la berretta cardinalizia a monsignor Angelo Giuseppe Roncalli, per nove anni nunzio apostolico in quella sede diplomatica cos\u00ec importante e, in quel periodo, anche difficile.\nAuriol era socialista e si dichiarava ateo. Ma insistette per avvalersi di questo privilegio, prima esercitato dai re francesi. Il neo cardinale Roncalli, di l\u00ec a cinque anni, sarebbe diventato papa, con il nome di Giovanni XXIII.\nPapa Paolo VI, per\u00f2, decise di abolire questo privilegio, nei primi anni del suo pontificato. Oggi pertanto tutti i cardinali ricevono, al momento della loro nomina, la berretta cardinalizia dalle mani del pontefice, in genere in Basilica di San Pietro.\nLa berretta dottorale.\nDottorati delle universit\u00e0 e facolt\u00e0 pontificie hanno il diritto di portare la berretta dottorale, con quattro apici o alette, ma solo fuori delle cerimonie liturgiche. I modelli e i rispettivi colori di berretta sono differenti a seconda del grado ecclesiastico di appartenenza e delle facolt\u00e0: \"262. Doctoratus ac Scentiae effectus canonici sic recensentur can. 1378...doctoribus seu gradum academicum in una ex quatuor supradictis facultatibus \u00abvide 261: philosophia, theologia, ius canonicum, Sacra Scriptura\u00bb supremum obtinentibus, rite creatis, seu promotis regulariter post examen, iuxta \u00ab statuta a Sede Apostolica probata \u00bb (can. 1376, \u00a7 2) saltem quoad usum validum \u00ab facultatis ab eadem Aplca. Sede concessae \u00bb (can. 1377, \u00a7 1), deferendi, extra sacras functiones, (quarum nomine ad hunc eflectum non venit ex usu sacra praedicatio), nisi aliunde amplietur eis hoc ius quoad a) annulum etiam cum gemma \u00ab ipsis a iure huius canonis concessum \u00bb (can. 136, \u00a7 2), b) et biretum doctorale, (idest: cum quatuor apicibus) utpote insigne huius gradus ac diverso colore ornatum pro Facultate.:"}
{"id": "699365", "revid": "76963", "url": "https://it.wikipedia.org/wiki?curid=699365", "title": "Christina Santiago", "text": "\u00c8 diventata playmate del mese nell'agosto 2002 e playmate dell'anno nel 2003 per la rivista Playboy. Quando fu eletta Playmate dell'anno, la sua foto non apparve sulla copertina di Playboy: venne invece pubblicata la foto di Sarah Kozer e non venne neanche nominata nella prima pagina. Nel 2005 pos\u00f2 per il calendario sexy di costumi da bagno \"Playmates at Play at the Playboy Mansion\": si trattava del primo tentativo della rivista statunitense di pubblicare dei calendari senza nudi integrali."}
{"id": "699367", "revid": "106456", "url": "https://it.wikipedia.org/wiki?curid=699367", "title": "Principato di Acaia", "text": ""}
{"id": "699369", "revid": "46291", "url": "https://it.wikipedia.org/wiki?curid=699369", "title": "Nyctea", "text": ""}
{"id": "699372", "revid": "1573940", "url": "https://it.wikipedia.org/wiki?curid=699372", "title": "Casuarius casuarius", "text": "Il casuario australiano (Casuarius casuarius ()) \u00e8 un uccello della famiglia dei Casuaridi.\nDescrizione.\nIl casuario australiano possiede un piumaggio rigido e ispido di colore nero, mentre il collo e la testa sono privi di piume e sono di un vivace colore azzurro, con una macchia rossa intorno alla base del collo, e due lunghi bargigli rossi che misurano fino a 17,8 centimetri (7,0 pollici) di lunghezza che pendono dalla gola. La testa \u00e8 adornata da una caratteristica cresta a \"casco\" marrone, che pu\u00f2 misurare dai 13 ai 16,9 centimetri (da 5,1 a 6,7 pollici). Il becco pu\u00f2 variare da 9,8 a 19 centimetri (da 3,9 a 7,5 pollici) di lunghezza. I piedi di questi uccelli possiedono tre dita, di cui il primo dito presenta un letale artiglio a forma di pugnale lungo fino a 12 centimetri (4,7 pollici). Il piumaggio \u00e8 sessualmente monomorfo, sebbene le femmine siano pi\u00f9 grandi dei maschi e sono dotate di una cresta pi\u00f9 alta, un becco pi\u00f9 grande e pelle nuda pi\u00f9 chiara. I pulcini hanno, invece, un piumaggio beige a strisce longitudinali marroni.\nIl casuario australiano \u00e8 forse il pi\u00f9 grande membro della famiglia Casuariidae, ed \u00e8 riconosciuto come il secondo uccello pi\u00f9 pesante sulla terra, con un peso massimo stimato di per un'altezza di . In media, questa specie varia da di lunghezza. L'altezza media \u00e8 di circa ; le femmine hanno un peso medio di , mentre i maschi hanno un peso medio di . Il casuario uniappendicolato ha all'incirca le stesse dimensioni ed \u00e8 forse leggermente meno sessualmente dimorfico rispetto alla specie australiana. La maggior parte degli uccelli adulti pesa da . Ci\u00f2 lo rende tecnicamente il pi\u00f9 grande uccello asiatico (data l'estinzione dello struzzo arabo) nonch\u00e9 il pi\u00f9 grande uccello australiano (sebbene l'em\u00f9 potrebbe essere leggermente pi\u00f9 alto).\nTassonomia.\nLa maggior parte delle autorit\u00e0 scientifiche considera monotipico il casuario australiano, sebbene siano state descritte diverse sottospecie. Tuttavia, si \u00e8 dimostrato arduo confermare la validit\u00e0 di queste sottospecie a causa delle variazioni individuali, legate all'et\u00e0, alla scarsit\u00e0 di esemplari vivi, la stabilit\u00e0 degli esemplari (la pelle chiara della testa e del collo - la base della descrizione di diverse sottospecie \u2014 svanisce negli esemplari nel corso della vita) e la pratica di scambiare casuari vivi per migliaia di anni, alcuni dei quali probabilmente sono fuggiti o introdotti deliberatamente in altre regioni lontane dal loro habitat d'origine.\nI casuari sono strettamente legati ai kiwi, ed entrambe le famiglie discendono da un antenato comune, vissuto circa 40 milioni di anni fa.\nIl nome binomiale \"Casuarius casuarius\" deriva dal nome malese dell'animale \"kesuari\". Il casuario australiano fu descritto per la prima volta da Carl Linneo, nella sua opera del XVIII secolo \"Systema Naturae\", sotto il nome di \"Struthio casuarius\", sulla base di un esemplare di Ceram, nel 1758. Questa specie rappresenta la specie tipo del genere \"Casuarius\".\nIl casuario australiano \u00e8 stato descritto con un gran numero di nomi scientifici, che ora sono considerati sinonimi per la specie.\nDistribuzione e habitat.\nQuesto uccello \u00e8 diffuso in Indonesia, Nuova Guinea e Australia nordorientale. Predilige principalmente le foreste tropicali, sebbene sia stato avvistato anche in pianure, savane e mangrovie. La specie predilige altitudini inferiori ai in Australia e inferiore ai in Nuova Guinea.\nBiologia.\nComportamento.\nI casuari australiani si nutrono di frutti caduti sul suolo della foresta, e sono in grado di digerire in sicurezza alcuni frutti tossici per altri animali. Questi uccelli si nutrono anche di funghi, insetti e piccoli vertebrati. Il casuario australiano \u00e8 un uccello solitario, che si accoppia solo durante la stagione riproduttiva, a fine inverno o primavera. Il maschio costruisce il nido al suolo, costituito da materiale vegetale dallo spessore compreso tra i 5 e i 10 centimetri (2\u20134 pollici), abbastanza spesso da permettere all'umidit\u00e0 di defluire dalle uova, e largo fino a 100 centimetri (39 pollici). Dopo che la femmina ha deposto le uova \u00e8 il maschio a covarle e ad allevare i pulcini da solo. In genere vengono deposte fino a tre o quattro uova per covata, che misurano da . Le uova hanno una superficie granulata e inizialmente sono di colore verde brillante, per meglio mimetizzarsi con il suolo, sebbene sbiadiscano con il tempo.\nI casuari australiani sono solitamente silenziosi, tranne che durante la stagione riproduttiva dove emettono forti suoni a bassa frequenza. La vocalizzazione a \"boom\" prodotta dai casuari \u00e8 il richiamo di uccello con la frequenza pi\u00f9 bassa registrata ed \u00e8 al limite inferiore dell'udito umano. Altri suoni registrati da questi uccelli includono sibili e brontolii. I pulcini emettono fischi acuti frequenti per chiamare il padre.\nSe messo alle strette o se si sente minacciato il casuario pu\u00f2 divenire molto aggressivo e usare i suoi artigli a pugnale delle zampe posteriori, sferrando potenti calci, che possono provocare serie ferite e persino uccidere uomini o altri animali. Tuttavia, solitamente questi animali preferiscono la fuga alla scontro, ricorrendo a queste letali armi solo se provocati o per difendere la prole.\nConservazione.\nSebbene la popolazione del casuario australiano sia in declino a causa della continua perdita di habitat, caccia eccessiva, ed introduzione di specie invasive, questo uccello, nel 2017, \u00e8 stato valutato come a rischio minimo sulla Lista Rossa IUCN delle specie minacciate. Tuttavia, la popolazione australiana \u00e8 elencata come in pericolo ai sensi della legislazione federale e dello stato del Queensland. Alcune minacce sono la perdita dell'habitat (disboscamento), animali domestici randagi che mangiano le loro uova e uccidono i pulcini, la caccia eccessiva e gli incidenti stradali. La costruzione di strade, l'introduzione di specie domestiche invasive, e la caccia sono le peggiori di queste minacce. In uno studio del 2002, in un territorio di e tra i , sono stati stimati circa in Australia.\nI casuari australiani sono aggiunta esotica e colorata in molti giardini zoologici di tutto il mondo, come alla White Oak Conservation di Yulee, in Florida, negli Stati Uniti. In Italia, gli unici parchi a possedere esemplari di casuario australiano sono L'Oasi degli Animali, nei pressi di Torino, e il Parco Natura Viva, Bussolengo."}
{"id": "699373", "revid": "1610933", "url": "https://it.wikipedia.org/wiki?curid=699373", "title": "Civetta delle nevi", "text": ""}
{"id": "699377", "revid": "1154737", "url": "https://it.wikipedia.org/wiki?curid=699377", "title": "Monte Nero (Emilia-Romagna)", "text": "Il Monte Nero (1752\u00a0m s.l.m) \u00e8 una delle vette pi\u00f9 alte della provincia di Piacenza.\nDescrizione.\nLa montagna \u00e8 divisa tra il comune di Ferriere in val Nure e la valle del Ceno, a pochi chilometri dalla provincia di Parma. Fa parte dell'Appennino piacentino.\n\u00c8 una delle mete preferite dagli escursionisti, situato in una zona di piacevoli attrazioni naturalistiche come il Lago Nero, il Monte Maggiorasca, e il Monte Bue che offre anche la possibilit\u00e0 d'arrampicata con una breve via ferrata."}
{"id": "699379", "revid": "1610933", "url": "https://it.wikipedia.org/wiki?curid=699379", "title": "Gufo delle nevi", "text": ""}
{"id": "699380", "revid": "106456", "url": "https://it.wikipedia.org/wiki?curid=699380", "title": "Acaja", "text": ""}
{"id": "699386", "revid": "22356", "url": "https://it.wikipedia.org/wiki?curid=699386", "title": "Protorotirididi", "text": ""}
{"id": "699387", "revid": "287204", "url": "https://it.wikipedia.org/wiki?curid=699387", "title": "Monica Leigh", "text": "La Leigh inizialmente fu \"Cyber Girl of the Week\" per playboy nell'agosto 2005, poi del mese nel dicembre dello stesso anno. Il marzo successivo venne nominata prima Playmate del mese poi Cyber Girl dell'anno. Courtney Rachel Culkin, miss aprile 2005, \u00e8 sua amica sin da quando aveva 12 anni e le ha consigliato questa strada. \u00c8 apparsa quattro volte nel reality americano \"The Girls Next Door\"."}
{"id": "699391", "revid": "2206847", "url": "https://it.wikipedia.org/wiki?curid=699391", "title": "Raccolta differenziata", "text": "Nella gestione dei rifiuti, per raccolta differenziata si intende un sistema di smistamento dei rifiuti che prevede come primo passaggio una loro differenziazione da parte dei cittadini in base alla natura del singolo elemento o delle sue parti costitutive (es. vetro, carta, plastica, organico).\nIl fine ultimo \u00e8 dunque la separazione dei rifiuti in modo tale da reindirizzare ciascun tipo di rifiuto differenziato verso il rispettivo pi\u00f9 adatto di\n trattamento di smaltimento o recupero che va dallo stoccaggio in discarica o all'incenerimento/termovalorizzazione per il residuo indifferenziato, al compostaggio per l'organico e al riciclo per il differenziato propriamente detto (carta, vetro, alluminio, acciaio, plastica, RAEE).\nPer quanto detto la raccolta differenziata \u00e8 propedeutica alla corretta e pi\u00f9 avanzata gestione dei rifiuti costituendone di fatto la prima fase dell'intero processo, ma perde di senso in assenza di infrastrutture di recupero e riciclo post raccolta differenziata. Il corretto smaltimento della raccolta differenziata porta al riciclo dei rifiuti differenziabili col vantaggio di recupero di materie prime ed energia e minor prodotto finale destinato a inceneritori/termovalorizzatori e discariche.\nStoria.\nLa raccolta differenziata fu imposta implicitamente a tutto il territorio della CEE dalla direttiva 75/442 del 1975 (oggi sostituita da direttive pi\u00f9 recenti), la quale all'art. 3 imponeva di promuovere la riduzione dei rifiuti, il recupero e il riuso e all'art. 7 la \"razionalizzazione\" della raccolta, della cernita e del trattamento.\nDescrizione.\nNecessit\u00e0 della raccolta differenziata.\nI problemi ecologici e di difesa ambientale rendono sempre pi\u00f9 difficile reperire aree per le discariche di tipo tradizionale, nelle quali immettere materiali di tutti i generi, indifferenziati, talvolta inquinanti (come medicinali, batterie, solventi) o pi\u00f9 spesso utili come fonte di materie prime (come ad esempio acciaio, alluminio, carta, plastica, vetro).\nIl riciclaggio dei rifiuti, oltre a risolvere il problema delle discariche, consente dunque importanti risparmi di energia e di materie prime (p.es. la produzione di 1 t di carta riciclata richiede circa 400.000 litri d'acqua e 5000 kWh in meno di una stessa quantit\u00e0 di carta nuova - oltre a risparmiare 15 alberi).\nAnche il conferimento in discarica tradizionale dell'umido risulta uno spreco, poich\u00e9 pu\u00f2 essere utilizzato per produrre compost.\nLa composizione media dei rifiuti \u00e8 un dato difficile da stabilire in quanto varia con la zona, la ricchezza e la cultura del cittadino, nonch\u00e9 con la produzione industriale del luogo. Un dato certo \u00e8 che la produzione giornaliera media per abitante \u00e8 in aumento, e nel 2006, in Italia si avvicinava a 1,5\u00a0kg al giorno.\nScopo finale delle norme nazionali e regionali in materia di rifiuti \u00e8 di ridurre quanto pi\u00f9 possibile la quantit\u00e0 di residuo non riciclabile da portare in discarica o da trattare con inceneritori o termovalorizzatori, e, contemporaneamente, recuperare, mediante il riciclaggio dei rifiuti, tutte le materie prime riutilizzabili, che divengono cos\u00ec fonte di ricchezza e non pi\u00f9 di inquinamento.\nSono presenti nel territorio molte aziende che si occupano di progettazione, realizzazione e montaggio di cestini e bidoni per la raccolta differenziata.\nI colori dei cassonetti della raccolta differenziata.\nFino a tempi recenti non \u00e8 esistita una standardizzazione del colore per la raccolta differenziata, mentre nel 2013 \u00e8 stata emessa la norma UNI 840:2013 che affronta il tema della codifica dei colori nei rifiuti. La norma specifica le dimensioni e i requisiti di progettazione dei contenitori per rifiuti e riciclo con capacit\u00e0 di 400, 1300 e 1700 l. Lo schema \u00e8 questo:\nTipi di rifiuti.\nI rifiuti separabili (differenziabili) differiscono da quelli non separabili (indifferenziato) per caratteristiche proprie di trattabilit\u00e0/riciclabilit\u00e0 o meno.\nOrganico.\nI rifiuti organici, chiamati anche \"umido\", in discarica generano il cosiddetto biogas (metano) che talvolta \u00e8 utilizzato come fonte energetica e il percolato cio\u00e8 il liquame che si raccoglie sul fondo della discarica. Le discariche hanno il fondo creato con fogli di PVC termosaldato che incanala il percolato verso il fondo dove viene raccolto e portato ad impianti di depurazione. \u00c8 per questo che la discarica deve essere sorvegliata fino a 20 anni dopo la chiusura. Gli impianti di compostaggio possono \"pretrattare\" il rifiuto prima di disporlo in discarica recuperando il metano ed evitando la formazione di percolato.\nL'organico in molti comuni \u00e8 gestito in casa dai cittadini, che lo riciclano in proprio attraverso il compostaggio domestico. In giardino con un contenitore apposito detto compostiera, anche autocostruito, si raccoglie la frazione organica di cucina e dell'orto/giardino che mediante un processo aerobico di decomposizione si trasforma in concime adatto ad essere riutilizzato direttamente nell'orto. Molti comuni riconoscono al cittadino compostatore uno sconto sulla tassa/tariffa dei rifiuti per la gestione in proprio di questa frazione.\nCarta.\nLa carta, che \u00e8 fatta di cellulosa, pu\u00f2 essere riciclata: la cellulosa si estrae dal legno e da altri vegetali, in questo caso viene ricavata dalla carta della raccolta differenziata e la si riutilizza per produrre la carta riciclata.\nNel riciclaggio della carta vi sono procedure per l'eliminazione dell'inchiostro (procedure possibilmente non inquinanti o a bassissimo impatto ambientale) che devono essere applicate.\nAi fini del riconoscimento esiste la marchiatura volontaria di riconoscimento del materiale prevalente da parte dei produttori. Nel caso della carta il simbolo che rappresenta tutti i contenitori a base carta (a partire dal 25%) \u00e8 CA, che indica carta accoppiata ad altro materiale, ad esempio i prodotti della Tetra Pak, riciclabile utilizzando tecniche particolari.\nLa raccolta differenziata della carta \u00e8 importante in un'ottica di risparmio delle risorse ambientali, in quanto, per fare una tonnellata di carta da cellulosa vergine occorrono ben 15 alberi, 440.000 litri d'acqua e 7.600 kWh di energia elettrica\nVetro.\nAffinch\u00e9 il vetro raccolto possa essere riciclato in vetreria \u00e8 necessario sottoporlo a un'operazione di selezione presso un impianto di trattamento specializzato. Il trattamento \u00e8 composto di varie operazioni di cernita (manuale o meccanica), frantumazione, vagliatura. In particolare, vengono eliminati nell'ordine:\nCeramica, porcellana, terracotta, Pyrex, cristallo, specchi e lampadine non sono assolutamente riciclabili e vanno conferiti nei rifiuti indifferenziati onde evitare di contaminare il rottame di vetro da destinare al riciclo.\nPlastica.\nAnche per la raccolta differenziata della plastica bisogna seguire certe regole di base.\nIn Italia nel normale circuito di raccolta differenziata della plastica gestito da COREPLA possono essere introdotti solamente gli imballaggi. Tutti gli altri oggetti in plastica possono essere riciclati solo attraverso circuiti di raccolta differenti, consegnandoli presso le isole ecologiche comunali. Nel caso in cui questo genere di servizio non sia attivo piccoli oggetti in plastica non imballaggio devono essere conferiti nella frazione non riciclabile.\nDal 1\u00ba maggio 2012, anche piatti e bicchieri di plastica sono considerati imballaggi possono essere conferiti nella raccolta differenziata della plastica, ma rimangono escluse le posate. Da gennaio 2014 si possono conferire nella plastica anche le grucce appendiabiti, anche se hanno il gancio di metallo. I sacchetti delle patatine, dei surgelati e del caff\u00e8 (poliaccoppiati plastica-alluminio) possono essere conferiti nella plastica anche se sono argentati.\nGli imballaggi in plastica conferibili nella differenziata possono riportare il simbolo caratteristico (tre frecce a formare un triangolo) con all'interno il numero SPI (\"Society of the Plastics Industry\") identificativo del polimero specifico (PET 1, PEHD 2, PVC 3, PELD 4, PP 5, PS 6, OTHER 7).\nLe plastiche pi\u00f9 facilmente riciclabili e che trovano maggiore spazio sul mercato sono nell'ordine il PET, il PEHD e il PELD. Tutte le altre plastiche, dette plastiche eterogenee (\"plasmix\"), sono pi\u00f9 difficili da riciclare e in Italia vengono riciclate solo in alcuni impianti pi\u00f9 evoluti; spesso vengono avviate al recupero energetico.\nAlluminio.\nGli imballaggi in alluminio, salvo casi molto particolari, vengono raccolti insieme ad altri tipi di materiali (p.es. vetro, plastica, acciaio), con modalit\u00e0 che variano da comune a comune.\nGli imballaggi pi\u00f9 comuni che circolano in casa e in cui l'alluminio \u00e8 quasi sempre presente sono: lattine per bevande, bombolette aerosol, scatolette e vaschette per alimenti, tubetti flessibili come i tubetti della maionese. A questi vanno aggiunti il cosiddetto \"foglio sottile\" (per esempio i fogli d'alluminio in rotoli) e i tappi o similari con chiusura a vite. Gli imballaggi in alluminio sono identificati dal simbolo alu oppure AL. In caso di dubbio, il modo pi\u00f9 semplice per accertarsi della natura di un oggetto in metallo \u00e8 l'uso d'una calamita: l'alluminio \u00e8 totalmente amagnetico.\nAcciaio.\nAnche gli imballaggi in acciaio, come alcune lattine, scatolette, bombolette aerosol, tappi a corona e coperchi di barattoli in vetro sono riciclabili e vengono generalmente raccolti insieme ad altri materiali. Sono distinguibili per le sigle 'ACC' o 'FE' e inoltre vengono attratti dalla calamita.\nI metalli presenti nei beni durevoli dismessi, generalmente raccolti nei centri di raccolta comunali o mediante servizi di ritiro a domicilio, sono anch'essi riciclabili.\nModalit\u00e0 di raccolta differenziata.\nRaccolta stradale.\nQuando la raccolta differenziata viene condotta in strada, i cittadini devono mettere i loro rifiuti in contenitori presenti sul marciapiede.\nDifferenziando i rifiuti sono necessari anche diversi tipi di contenitori. Un contenitore utilizzato comunemente \u00e8 la \"campana\" la cui forma ricorda proprio la classica campana di bronzo dei campanili delle chiese. \u00c8 destinato solitamente alla raccolta di vetro, lattine o plastica (o di una combinazione di questi materiali). A differenza del cassonetto, che deve essere ribaltato per lo svuotamento, la campana viene svuotata dal basso, sollevandola e aprendo la base inferiore con un comando meccanico situato accanto al gancio di sollevamento.\nOvviamente, anche i cassonetti, eventualmente modificati, possono servire alla raccolta differenziata in cui si raccoglie l'immondizia.\nIn alcune citt\u00e0, per ragioni di spazio e di estetica, sono stati installati cassonetti interrati, in cui i rifiuti vengono depositati attraverso una botola presente a livello della strada.\nQuesto metodo presenta alcuni vantaggi, tra cui la possibilit\u00e0 per l'utente di conferire i propri rifiuti in qualsiasi momento e minori costi di raccolta, dato che i camion devono prelevare i rifiuti solo dai cassonetti collocati in determinati luoghi e non da ogni singola abitazione, condominio o attivit\u00e0. Tuttavia, ha lo svantaggio di ridurre la percentuale di raccolta differenziata nonch\u00e9 la qualit\u00e0 del materiale raccolto in modo differenziato, in quanto il corretto conferimento dei rifiuti \u00e8 subordinato al senso civico dei cittadini, non essendo possibile sanzionare eventuali conferimenti erronei, essendo i contenitori stradali utilizzabili da chiunque e non nominativi.\nRaccolta porta a porta.\nNella raccolta differenziata porta a porta, non sono i cittadini a portare i rifiuti nei cassonetti, ma sono gli incaricati del servizio che passano a domicilio a ritirarli. Per facilitare le operazioni vengono spesso forniti alle famiglie sacchi in plastica bioplastica o carta, cestini e bidoni.\nQuesto metodo permette un controllo della correttezza con cui la singola utenza effettua la raccolta differenziata, e quindi l'erogazione di sanzioni in caso di conferimenti erronei. Di conseguenza, permette di raggiungere percentuali di raccolta differenziata pi\u00f9 elevate rispetto al sistema dei contenitori stradali. D'altra parte, comporta maggiori costi di raccolta e difficolt\u00e0 organizzative per gli utenti, che devono esporre i propri rifiuti fuori casa in giorni e orari prestabiliti.\nUtilizzo di cassonetti privati.\nUn sistema intermedio tra l'uso dei cassonetti stradali e la raccolta porta a porta \u00e8 l'utilizzo di cassonetti collocati in luoghi pubblici o di pertinenza condominiale, ma apribili solo con l'uso di una chiave o di una tessera magnetica che viene rilasciata a un numero ristretto di residenti (ad esempio i residenti di un complesso condominiale o di una via).\nRaccolta multimateriale.\nLa raccolta differenziata presuppone che in uno stesso contenitore o sacco vengano inseriti rifiuti omogenei (solo carta o solo plastica o solo vetro e cos\u00ec via). Tuttavia, per comodit\u00e0 degli utenti, \u00e8 possibile abbinare prodotti facilmente separabili a valle (raccolta multimateriale): per esempio, vetro, plastica e metallo.\nIncentivi al riciclaggio.\nIn molti dei Comuni che primeggiano nella raccolta differenziata viene applicato un incentivo diretto alla selezione. In pratica viene applicato il principio \"pi\u00f9 inquini pi\u00f9 paghi\". Per contro pi\u00f9 ricicli pi\u00f9 risparmi. Per applicare una misura precisa di quanto il cittadino sia bravo, il comune vende (talvolta con distributori automatici) gli unici sacchetti abilitati allo smaltimento dei rifiuti non riciclabili al costo del sacchetto pi\u00f9 il costo dei rifiuti che questo contiene. Quindi se un cittadino differenzia bene i suoi rifiuti dovr\u00e0 acquistare meno sacchi. Nel Comune di Terni, in Umbria, si utilizza la banda magnetica del tesserino del servizio sanitario nazionale per identificare il cittadino durante l'uso del distributore automatico di sacchi.\nNel mondo.\nIn Italia.\nRaccolta differenziata in Italia"}
{"id": "699395", "revid": "124871154", "url": "https://it.wikipedia.org/wiki?curid=699395", "title": "Mohamed Atta", "text": "In base ai rapporti dell'FBI, Atta \u00e8 stato riconosciuto anche come il leader dei 19 dirottatori coinvolti negli attentati dell'11 settembre 2001.\nBiografia.\nLa giovent\u00f9.\nAtta nasce il 1\u00ba settembre 1968 a Kafr el-Sheikh, una cittadina egiziana sul Delta del Nilo. Di origini saudite, cresce in una famiglia molto severa a Giza, sobborgo del Cairo. Atta passa larga parte della sua infanzia e della giovinezza studiando a casa propria con ottimi risultati, secondo quelli che sono i desideri paterni.\nNel 1990 si laurea in Architettura presso l'Universit\u00e0 del Cairo e si iscrive al \"Sindacato degli Ingegneri\", controllato dai Fratelli Musulmani (cui Atta per\u00f2 non si iscriver\u00e0 mai direttamente). Non dimostra un'attitudine particolarmente religiosa in questo periodo.\nIl trasferimento in Germania.\nNel 1993 Mohamed Atta si trasferisce in Germania e si iscrive alla \"Technische Universit\u00e4t Hamburg-Harburg\" di Amburgo, dove segue corsi di pianificazione edilizia. Si mantiene e paga gli studi lavorando come venditore di automobili.\nFra il 1994 e il 1995, Atta collabora con due suoi colleghi universitari (Ralph Bodenstein e Volker Hauth) nella stesura di un rapporto sui lavori di ristrutturazione delle mura antiche di varie citt\u00e0 intrapresi dal Governo egiziano. Contemporaneamente, Atta si reca pi\u00f9 volte ad Aleppo (Siria), talvolta assieme ad Hauth, per raccogliere dati sulla sua tesi. I suoi amici tedeschi lo descrivono come un uomo intelligente, religioso e fortemente contrario alla politica occidentale riguardo al Vicino Oriente, compresi gli Accordi di Oslo e la Guerra del Golfo. Ralph Bodenstein dice di lui in un'intervista alla NBC durante lo speciale \"The Making of the Death Pilots\":\nLa Commissione sull'11 settembre ha affermato che:\nDurante la sua permanenza in Germania Atta diventa sempre pi\u00f9 religioso, tanto che nel 1994 si reca alla Mecca per il Hajj, il pellegrinaggio rituale islamico. Ritornato in Germania, Atta inizia a frequentare un gruppo di preghiera islamico presso l'Universit\u00e0, che si pensa sia stato il vero luogo di reclutamento alla causa fondamentalista. Altri studenti ricordano alcune sue affermazioni fortemente anti-americane ed antisemite. Nel 1995, sottoscrive un mutuo senza condizioni di 25.000 dollari per aiutare un certo Muharrem Acar a mettere su una panetteria turca.\nNel 1996 scrive il suo testamento in presenza di due suoi compagni di preghiera all'Universit\u00e0. Atta \u00e8 molto deciso nel chiedere per s\u00e9 un funerale sobrio e rispettoso delle norme islamiche. Fra la met\u00e0 del 1997 e l'ottobre del 1998, lascia l'universit\u00e0 ed Amburgo per \"\"motivi familiari\". Effettivamente, Atta torna in Egitto nel 1998 per rivedere la famiglia e concedersi un breve periodo di vacanza. I suoi vecchi amici si accorgono per\u00f2 che \u00e8 diventato molto pi\u00f9 rigido ed osservante di quanto non lo fosse prima.\nMohamed Atta si laurea solo nel 1999 con una tesi sull'evoluzione del paesaggio urbano di Aleppo, esplorando i temi generali del conflitto fra la civilt\u00e0 araba e la modernit\u00e0. Nel suo lavoro, critica il modo in cui i grattacieli e i moderni progetti di sviluppo hanno \"rovinato\"\" il tessuto della citt\u00e0 siriana, bloccandone le strade ed alterandone la skyline.\nLa \"cellula di Amburgo\".\nSecondo la ricostruzione dell'FBI, il 1\u00ba novembre 1998 Atta si trasferisce in un appartamento sulla Marienstra\u00dfe assieme a Ramzi bin al-Shibh: nasce cos\u00ec la cosiddetta \"cellula di Amburgo\".\nI tre si incontrano tre o quattro volte alla settimana per discutere e per progettare attentati. Molti membri di al-Qa'ida hanno vissuto in quell'appartamento, fra cui Zakariyya al-Sabbar (Essabar) e i dirottatori Marwan al-Shehhi e Walid al-Shehri. In tutto, 29 persone hanno dichiarato di avere il proprio domicilio presso l'appartamento, che per\u00f2 risultava preso in affitto da Atta. Anche l'ideatore degli attentati dell'11 settembre 2001, Khalid Shaykh Muhammad, ha visitato ripetutamente l'appartamento.\nVerso la fine del 1999, Atta, al-Shehhi, Bahaji, Ramzi bin al-Shibh e Ziyad Jarrah decidono di andare in Cecenia e combattere contro i russi. Durante il viaggio, vengono intercettati da due uomini di al-Qa'ida, Khalid al-Masri e Mohamedou Ould Slahi, che convincono i cinque componenti della \"cellula\" a cambiare i propri piani: anzich\u00e9 dirigersi in Cecenia, avrebbero dovuto procurarsi un visto per il Pakistan e, una volta l\u00ec, recarsi in uno dei campi di addestramento qaidisti in Afghanistan ed incontrarsi con Osama bin Laden.\nIl 29 novembre 1999, Mohamed Atta si imbarca (assieme ad al-Shehhi e Jarrah) sul volo TK1662 della Turkish Airlines da Amburgo ad Istanbul, dove poi prendono il volo TK1056 per Karachi (Pakistan). Dopo circa due giorni di viaggio, raggiungono la loro destinazione: il campo di addestramento di Al-Qa'ida presso le fattorie di Tarnak, vicino a Kandahar, in Afghanistan. Qui i tre si addestrano, secondo le ricostruzioni degli investigatori tedeschi, fra la fine del 1999 e i primi mesi del 2000. Fra le altre cose, Atta impara anche a falsificare passaporti.\nIl 18 gennaio 2000 Atta registra il suo video-testamento, che verr\u00e0 ritrovato solo nell'ottobre del 2006. Il 24 febbraio 2000, i tre dirottatori si imbarcano sul volo TK1057 della Turkish Airlines da Karachi a Istanbul, dove poi prendono il volo TK1661 per Amburgo. Immediatamente dopo essere tornati in Germania, Atta, al-Shehhi e Jarrah dichiarano di aver smarrito il proprio passaporto, probabilmente per cancellare le tracce della loro permanenza in Afghanistan.\nAtta ed al-Shehhi hanno compiuto inoltre, fra il 1998 e il 2000, vari viaggi nelle Filippine, alloggiando in un costoso hotel accanto ad un'ex-base aerea statunitense e visitando almeno una scuola di volo locale.\nUna volta tornati dall'Afghanistan, Atta e i suoi complici si sforzano di non apparire pi\u00f9 come dei fondamentalisti: si rasano la barba ed evitano di frequentare alcuni soggetti considerati estremisti. Tuttavia, proprio a partire dal 2000, la CIA pone sotto sorveglianza Atta.\nNel marzo del 2000 Atta inizia a contattare 31 differenti scuole di volo negli Stati Uniti per chiedere informazioni sui corsi, comunque meno costosi rispetto a quelli tedeschi. Fra il 1\u00ba e il 2 giugno, Atta si trasferisce a Praga via autobus e, dopo una notte sola di pernottamento, prende il primo aereo per trasferirsi negli Stati Uniti.\nIl trasferimento negli Stati Uniti.\nAtta mette piede negli Stati Uniti per la prima volta il 3 giugno 2000 all'aeroporto di Newark (New Jersey). Appena arrivati, Atta e gli altri componenti della cosiddetta \"cellula di Amburgo\" aprono dei conti correnti e continuano a cercare una scuola di volo. Atta acquista anche una Pontiac rossa del 1989. La CIA interrompe le proprie azioni di sorveglianza su Atta a partire dal giorno del suo ingresso negli Stati Uniti. Non \u00e8 chiaro se l'FBI o qualche altra agenzia sia subentrata o meno nella sorveglianza.\nNel luglio 2000 Atta e Marwan al-Shehhi si trasferiscono a Venice (Florida), dove si iscrivono alla scuola di volo \"Huffman Aviation\". Atta si presenta come un discendente della famiglia reale saudita e presenta al-Shehhi come la sua guardia del corpo. Entrambi conseguono a novembre la licenza di pilota commerciale per velivoli di peso non superiore alle 12.000 libbre.\nIl 5 novembre Atta compra alcuni video sulle cabine di pilotaggio dei Boeing 747-200 e dei Boeing 757-200 allo \"Sporty's Pilot Shop\" di Batavia (Ohio). L'11 dicembre, Atta acquista sempre presso lo stesso negozio altri due video, rispettivamente sugli Airbus A320 e sui Boeing 767-300ER.\nIl 21 dicembre Atta ed al-Shehhi ottengono materialmente le loro licenze da pilota. Fra il 26 e il 27 dicembre, si addestrano con un piper \"Cherokee\" che per\u00f2 si blocca sulla pista del Miami International Airport. I due abbandonano il velivolo ai margini di una pista dell'aeroporto. Il giorno successivo un funzionario della FAA telefona alla \"Huffman\" e redarguisce il capo istruttore della scuola, Dan Pursell, ma la cosa non ha ulteriori conseguenze.\nIl 29 dicembre, si recano all'aeroporto di Opa-locka (Florida) e fanno pratica con un simulatore di volo per Boeing 727. Il 2 gennaio 2001 viene registrata una telefonata di Atta all'Ambasciata del Marocco a Washington. Il giorno dopo al-Shehhi si reca proprio in Marocco, mentre il 4 gennaio Atta si reca in Spagna, per coordinarsi con Ramzi bin al-Shibh. Il 10 gennaio Atta ritorna negli Stati Uniti. Dalla fine di gennaio fino a marzo Atta ed al-Shehhi si trasferiscono in Georgia, dove continuano le esercitazioni e la raccolta di informazioni utili.\nIl 3 aprile i due affittano una casella postale a Virginia Beach (in Virginia). L'11 aprile si trasferiscono a Coral Springs, in Florida, dove attendono l'arrivo degli altri dirottatori. Il 16 aprile Atta viene multato a Contea di Broward (Florida) perch\u00e9 trovato in possesso di una patente di guida non valida. Il 2 maggio Atta ne consegue una valida a Lauderdale Lakes, in Florida.\nLa controversia di Praga.\nNei mesi successivi agli attentati dell'11 settembre 2001, alcuni ufficiali del Ministero dell'Interno della Repubblica Ceca affermano che Atta ha compiuto un viaggio a Praga l'8 aprile 2001 per incontrarsi con Ahmed Khalil Ibrahim Samir al-Ani, un agente segreto iracheno. L'informazione viene passata all'FBI come \"fonte non valutata\".\nNonostante l'Amministrazione Bush abbia citato l'avvenimento come una prova del collegamento fra Saddam Hussein e al-Qa'ida, \u00e8 stato successivamente dimostrato che l'incontro non si \u00e8 mai tenuto. Alcuni ufficiali dei servizi segreti cechi hanno successivamente affermato che l'informazione \u00e8 giunta soltanto dopo che \u00e8 stato reso pubblico l'identikit di Atta e che la fonte - un informatore arabo - si \u00e8 probabilmente sbagliata, scambiando un altro uomo per Atta.\nLe riunioni preparatorie.\nIl 27 giugno 2001 Atta si sposta da Fort Lauderdale a Boston, prima tappa di un viaggio che concluder\u00e0 il giorno dopo, passando per San Francisco e arrivando a Las Vegas. Qui Atta si incontra con gli altri tre piloti designati (Marwan al-Shehhi, Hani Hanjour e Ziyad Jarrah) per una riunione preparatoria. Atta lascia alcune tracce evidenti del suo passaggio: il noleggio di una Chevrolet Malibu presso una filiale della \"Alamo Rent-a-car\" e il pagamento di 49,50 dollari in contanti per una camera all'hotel \"EconoLodge\", dove mostra una tessera della American Automobile Association per ottenere uno sconto.\nFra il 7 e il 9 luglio, Atta vola a Madrid per incontrarsi un'ultima volta con Ramzi bin al-Shibh. Il 7 luglio, si sposta da Tampa a Zurigo, via Miami. Mentre si trova in terra elvetica (8 luglio), preleva 1.000 franchi svizzeri e usa la sua carta di credito per comprare un paio di coltellini svizzeri e del cioccolato presso il duty-free dell'aeroporto di Zurigo. Il giorno dopo (9 luglio) raggiunge la sua meta, Madrid, a bordo del volo 656 della Iberia Airlines.\nAtta passa circa cinque ore all'aeroporto, dopodich\u00e9 affitta una camera in un hotel a Barajas, quartiere vicino all'aeroporto. \u00c8 accompagnato da un uomo di 41 anni, tale Iqbal Afzal Admat, di passaporto irlandese. I due, in base alla documentazione dell'albergo, fanno lunghe chiamate telefoniche verso Amburgo e Manchester.\nSempre il 9 luglio, Atta noleggia una Hyundai color argento e si dirige verso la citt\u00e0 costiera di Tarragona, dove affitta una camera presso l\"'Hotel Sant Jordi\" (13 luglio 2001). Qui incontra il suo vecchio compagno di appartamento Ramzi bin al-Shibh, giunto nei giorni precedenti da Amburgo.\nDal 13 al 19 luglio, si trovano pochissime tracce dei movimenti dei due. Una delle poche disponibili risale al 13 luglio, quando Atta si reca in un'agenzia di viaggi per prenotare il volo di ritorno a Miami per il 19. L'assenza di prenotazioni alberghiere, di pagamenti con carta di credito o altre tracce lascia supporre che i due uomini si siano incontrati in un luogo sicuro, individuato dagli agenti di al-Q\u0101\u02bfida in Spagna. Alcuni indizi hanno permesso agli investigatori di risalire al siriano Imad Yarkas, considerato l'uomo di punta di al-Q\u0101\u02bfida nella penisola iberica.\nL'incontro fra i due serve a definire i dettagli degli attacchi: Atta guider\u00e0 uno dei due aerei destinati a schiantarsi contro il World Trade Center. Entrambi discutono anche delle difficolt\u00e0 avute da Atta con Jarrah, tanto che Ramzi bin al-Shibh paventa un suo abbandono. Nel Rapporto della Commissione sull'11 settembre, si ipotizza che \u00e8 proprio in questa riunione che si decide di iniziare l'addestramento di Zakariyya Musawi come possibile sostituto di Jarrah.\nRamzi bin al-Shibh torna in Germania il 16 luglio, mentre Atta resta altri tre giorni a Salou (nei pressi di Tarragona), soggiornando prima al \"Casablanca Playa hotel\" e poi al \"Hostal Montsant\". Il 19 luglio, Atta torna negli Stati Uniti.\nGli ultimi preparativi.\nSi suppone che il 4 agosto Atta si sia recato all'Orlando International Airport di Orlando (Florida) per accogliere il presunto \"Ventesimo dirottatore\" Mohamed al-Kahtani, in arrivo da Dubai. al-Kahtani viene per\u00f2 bloccato e costretto al rimpatrio da un ispettore del Servizio immigrazione perch\u00e9 considerato \"\"sospetto\". Secondo le ricostruzioni, Atta (o un uomo la cui voce era molto simile) avrebbe chiamato un numero \"legato ad al-Q\u0101\u02bfida\" per avvertire di quanto successo.\nA met\u00e0 agosto, Atta chiama Ramzi bin al-Shibh per comunicargli la data delle operazioni. Per farlo, Atta usa un indovinello: gli chiede che cosa possono significare \"due bastoncini, un trattino e una lecca-lecca con il bastoncino rivolto verso il basso\" disposti uno accanto all'altro. Visivamente, gli oggetti compongono la data dell'11 settembre (11-9).\nIl 23 agosto, Atta si vede revocare la patente in contumacia per non essersi presentato all'udienza relativa alla multa per guida senza patente, subita il 16 aprile precedente. Quello stesso giorno, il Mossad consegna alla CIA una lista di 19 nomi (in cui \u00e8 incluso anche Atta) di presunti terroristi in procinto di compiere un attentato in un futuro prossimo. Solo quattro nomi sono dati per certi: quello di Atta, di Marwan al-Shehhi, di Khalid al-Midhar e di Nawaf al-Hazmi. La lista per\u00f2 non verr\u00e0 presa in seria considerazione.\nFra il 25 agosto e il 3 settembre, vengono acquistati tutti e 19 i biglietti aerei per l'11 settembre 2001. Atta acquista il suo il 29 agosto. Il giorno dopo, Atta compra un coltellino in un Wal-Mart accanto all'hotel dove soggiorna nei giorni precedenti all'11 settembre. Fra il 4 e l'8 settembre Atta invia ad un certo Mustafa Ahmad negli Emirati Arabi Uniti prima un pacchetto e poi due bonifici, il primo di 2.860 dollari e il secondo di 5.000. Il 10 settembre anche Marwan al-Shehhi e Walid al-Shehri effettuano un bonifico di varie migliaia di dollari verso Mustafa Ahmad.\nLungo tutta l'estate del 2001, Atta e gli altri dirottatori si imbarcano continuamente su voli sempre diversi, per acquisire il maggior numero di informazioni e compiere le prove generali dei dirottamenti. Alcuni (fra cui lo stesso Atta) sono visti pi\u00f9 di una volta a Las Vegas, intenti a farsi notare mentre (contravvenendo alle norme religiose islamiche) bevono alcolici, giocano d'azzardo e pagano spogliarelliste.\nQualche tempo dopo gli attentati, alcuni camerieri del ristorante \"Shuckum's Oyster Bar\" di Hollywood (Florida) hanno affermato di aver servito Atta ed al-Shehhi il 7 o l'8 settembre. Anche l\u00ec i due sono stati osservati mentre bevevano alcolici. Addirittura Atta, visibilmente ubriaco, avrebbe litigato con il padrone del locale riguardo al conto, urlando: \"Pensi che non sia in grado di pagare il conto? Io sono un pilota della American Airlines! Certo che posso pagare il mio fottuto conto!\".\nGli attacchi.\nIl 10 settembre 2001 Atta va a prendere Abd al-Aziz al-Omari al \"Milner Hotel\" di Boston con una Nissan Altima blu presa in affitto e si dirige al \"Comfort Inn\" di South Portland (Maine), dove arrivano alle 17:43 ed affittano la camera 232. I due passano il resto della loro ultima serata comportandosi in maniera apparentemente normale: si fermano 15 minuti a mangiare da Pizza Hut, fanno il pieno alla vettura, prelevano dei soldi da un bancomat e si fermano a comprare qualcosa al Walmart vicino al loro albergo.\nAlle 05:33 dell'11 settembre 2001, Atta ed al-Omari lasciano l'albergo e si dirigono al Portland International Jetport per imbarcarsi sul volo delle ore 06:00 della Colgan Air per Boston. Probabilmente, i due si imbarcano qui per evitare controlli troppo approfonditi, che avrebbero dovuto invece sostenere al Logan International Airport di Boston. La Commissione sull'11 settembre scrive:\nAtta viene selezionato dal sistema CAPPS, che prevede un controllo pi\u00f9 approfondito del bagaglio e permette di evitare ulteriori controlli di sicurezza. Una volta arrivati al Logan Airport, Atta riceve una chiamata alle 06:52 da Marwan al-Shehhi per confermare l'inizio delle operazioni. Atta ed al-Omari si imbarcano otto minuti pi\u00f9 tardi sul volo American Airlines 11. Atta occupa il posto 8D.\nIl volo decolla alle 07:59, in ritardo di 14 minuti rispetto all'orario previsto. Intorno alle 08:13, hanno inizio le operazioni di dirottamento: Atta e al-Omari irrompono in cabina di pilotaggio, uccidendo entrambi i piloti e prendendo i comandi dell'aeromobile; intanto i fratelli al-Shehri costringono i passeggeri a spostarsi verso la coda dell'aereo per evitare che interferiscano con il dirottamento. Alle 8:21 il transponder viene spento. Alle 08:24 parte una comunicazione dall'aereo, presumibilmente da parte di Atta: \"Abbiamo alcuni aerei. State tranquilli e andr\u00e0 tutto bene. Stiamo tornando all'aeroporto\". Circa 20 secondi dopo, Atta fa partire una seconda comunicazione: \"Nessuno si muova, tutto andr\u00e0 bene. Se cercate di reagire, metterete in pericolo voi stessi e il velivolo. State tranquilli\". Le comunicazioni sono intese per i passeggeri dell'aereo, ma per errore vengono ascoltate dal Centro FAA di Boston.\nAlle 08:46:28, il volo American Airlines 11 si schianta contro la Torre Nord del World Trade Center. In tutto moriranno 92 persone sull'aereo (compresi 5 dirottatori e 11 membri dell'equipaggio) ed altre 1.366 persone circa a causa del crollo della Torre (avvenuto alle 10:28).\nI bagagli di Atta non sono stati imbarcati sul volo AA11, a causa di un leggero ritardo del volo della Colgan Air da Portland a Boston. Una volta rinvenuti dalle autorit\u00e0 federali, si scoprir\u00e0 che contenevano uniformi da pilota, manuali di volo ed un opuscolo di quattro pagine in arabo, ritrovato anche nei bagagli degli altri dirottatori. L'opuscolo contiene una serie di raccomandazioni e consigli come: \"Giura di morire e rinnova le tue intenzioni\", \"Sentiti completamente tranquillo, perch\u00e9 il tempo in cui ti sposerai con il Paradiso \u00e8 vicino\" e \"Controlla le tue armi prima di andartene ed anche molto tempo prima. Devi affilare bene il tuo coltello e non devi far sentire a disagio l'animale \"(si riferisce agli occidentali) \"mentre lo sgozzi\".\nIl video-testamento.\nIl 1\u00ba ottobre 2006 il \"Sunday Times\" ha pubblicato un video risalente al 18 gennaio 2000 di circa un'ora, che mostra Muhammad Atta e Ziyad Jarrah in un campo di addestramento qaidista in Afghanistan. Non c'\u00e8 audio, ma la qualit\u00e0 del video \u00e8 ottima e il filmato non appare montato. Apparentemente sembra essere un video-testamento dei due dirottatori. Nel filmato si vede anche Osama bin Laden mentre arringa i suoi seguaci in un complesso vicino alla citt\u00e0 di Kandahar. Fra questi, \u00e8 stato riconosciuto anche Ramzi bin al-Shibh.\nSecondo il \"Sunday Times\":\nLe reazioni del padre.\nIn un'intervista rilasciata pochi giorni dopo gli attentati, Mohamed el-Amir Atta - padre di Muhammad Atta e avvocato in pensione - nega decisamente ogni coinvolgimento del figlio, che descrive come un ragazzo \"timido e dolce\". Atta senior accusa il Mossad di voler incastrare suo figlio, che si sarebbe rifiutato da giovane di entrare in una squadra locale di pallacanestro, quando seppe che era vicina alle posizioni dei Fratelli Musulmani. L'unica affermazione \"vagamente politica\" che il padre ricorda riguarda la ristrutturazione della moschea del Cairo, da lui giudicata \"troppo costosa\". \"Quei soldi\", per il giovane Atta, \"avrebbero dovuto essere spesi per creare nuovi posti di lavoro\"\". Quando l'intervistatore gli rende noto che suo figlio \u00e8 stato visto mentre beveva alcolici in Florida, Atta senior reagisce stizzito:\nAtta senior si dice inoltre sicuro che l'FBI abbia sbagliato persona e che suo figlio fosse vivo: In un'intervista rilasciata una settimana dopo al settimanale \"Newsweek\", Atta senior conferma buona parte delle sue affermazioni. Ma al contrario dell'intervista precedente, afferma:\nNel settembre del 2002, in un'intervista alla rivista tedesca \"Bild am Sonntag\", Atta senior torna a dirsi sicuro del fatto che suo figlio \u00e8 vivo e che si nasconde da qualche parte. Inoltre afferma di aver parlato con lui al telefono il 13 settembre 2001, due giorni dopo gli attacchi. Nel luglio del 2005, infine, il padre di Atta in un'intervista alla CNN riconosce ed approva il \"martirio\" del figlio, esaltando anche gli attentati di Londra del 2005 ed affermando che i due eventi rappresentano \"l'inizio di una guerra religiosa che durer\u00e0 cinquant'anni e che vedr\u00e0 molti combattenti come suo figlio\"."}
{"id": "699405", "revid": "21079", "url": "https://it.wikipedia.org/wiki?curid=699405", "title": "La casa del vento", "text": ""}
{"id": "699406", "revid": "1610933", "url": "https://it.wikipedia.org/wiki?curid=699406", "title": "Scimmia dalla barba bianca", "text": ""}
{"id": "699410", "revid": "122980897", "url": "https://it.wikipedia.org/wiki?curid=699410", "title": "Classificazione dei Primati", "text": ""}
{"id": "699417", "revid": "729019", "url": "https://it.wikipedia.org/wiki?curid=699417", "title": "Battistini (metropolitana di Roma)", "text": "Battistini \u00e8 il capolinea nord-occidentale della linea A della metropolitana di Roma; si trova all'incrocio di via Mattia Battistini con via Ennio Bonifazi, nel territorio del XIII Municipio, quartiere Primavalle, e ha un unico accesso a livello stradale.\nStoria.\nLa stazione fu aperta il come tappa finale del prolungamento di , iniziato circa 10 anni prima, della linea A della quale costituisce, da allora, il capolinea nord-occidentale.\nLa stazione \u00e8 sotterranea ed entrambi i binari sono collocati all'interno di una sola canna.\nDal 27 giugno 2007 Battistini \u00e8 provvista di varchi antievasione, prima stazione della linea A a esserne stata dotata."}
{"id": "699434", "revid": "324090", "url": "https://it.wikipedia.org/wiki?curid=699434", "title": "Homel'", "text": "Homel' (; ) \u00e8 la seconda citt\u00e0 (515.325 ab. al 2013) pi\u00f9 popolosa della Bielorussia, capoluogo dell'omonima voblasc'.\nGeografia fisica.\nHomel' \u00e8 situata nella parte sudorientale del paese, a circa 300\u00a0km a sud-est dalla capitale Minsk, lungo la sponda destra del fiume So\u017e. Dista una cinquantina di km sia dalla frontiera con la Russia sia da quella ucraina.\nStoria.\nLa prima menzione di Homel' nelle cronache storiche risale al XII secolo e la data comunemente accettata \u00e8 il 1142. Homel' entr\u00f2 a far parte dell'Impero russo nel 1772, a seguito della prima spartizione della Polonia. Nel 1854 Homel' si fuse con la vicina citt\u00e0 di Bielica, situata sulla sponda opposta del fiume, che da quel momento costituisce uno dei quattro quartieri della citt\u00e0. Nel 1903 la locale comunit\u00e0 ebraica, grazie a dei gruppi di autodifesa, riusc\u00ec a respingere un pogrom.\nA seguito della Rivoluzione d'ottobre Gomel fu occupata dapprima dai bolscevichi e, dal 1\u00ba marzo 1918, dalle truppe tedesche. Nello stesso mese la citt\u00e0 fu affidata all'amministrazione del neonato stato ucraino e, successivamente, da quella della Repubblica Popolare Ucraina. Il 14 febbraio 1919 fu conquistata definitivamente dall'Armata Rossa e inclusa nel territorio della Repubblica Socialista Federativa Sovietica Russa. Fu assegnata alla Repubblica Socialista Sovietica Bielorussa nel 1926.\nDurante la seconda guerra mondiale fu occupata dalle truppe naziste il 19 gennaio 1941, nel corso dell'operazione Barbarossa.\nNel XIX secolo la comunit\u00e0 israelitica costituiva oltre il 50% dell'intera popolazione cittadina, mentre alla vigilia del conflitto Homel' ospitava circa 50.000 ebrei (circa un terzo della popolazione). Alcuni ebrei riuscirono a fuggire nei primi mesi della guerra, ma quelli che rimasero vennero rinchiusi nei ghetti e poi uccisi nei campi di sterminio nazisti. Il rabbino Avraham Elyashiv guidava la comunit\u00e0 ebraica di Gomel prima dell'Olocausto, nella citt\u00e0 che allora contava ben 24 sinagoghe. Duramente colpita dagli eventi bellici, Homel' fu liberata dall'Armata Rossa il 26 novembre 1943.\nGomel fu una delle citt\u00e0 pi\u00f9 colpite dalla nube radioattiva sprigionatasi su tutta l'Europa a seguito del disastro di \u010cernobyl' del 1986: molti bambini colpiti dalle radiazioni furono accolti da famiglie italiane per un programma di risanamento fisico e a distanza di decenni un bielorusso su due tra quelli nati in quel periodo parla italiano.\nEconomia.\nTurismo.\nLa citt\u00e0 non \u00e8 meta turistica d'eccellenza, come tutta la Bielorussia, ciononostante possiede alcune attrattive, esse si trovano principalmente nel parco presso il fiume So\u017e e comprendono il Palazzo Paskevi\u010d, la bellissima cappella, il Giardino d'Inverno e altri palazzi secondari. Inoltre, si organizzano regolarmente nel periodo estivo brevi crociere turistiche sul fiume So\u017e. Come \u00e8 usuale in Bielorussia, la citt\u00e0 \u00e8 ricca di spazi verdi e parchi.\nInfrastrutture e trasporti.\nStrade.\nHomel' \u00e8 situata all'intersezione tra la strada M5 per Minsk, la strada M10, che unisce la frontiera russa con Kobryn, e la strada M8, che congiunge il nord-est della Bielorussia con il confine ucraino.\nFerrovie.\nHomel' \u00e8 il principale snodo ferroviario del sud-est della Bielorussia. Dalla stazione cittadina partono le linee per Minsk, per Br\u0117st e per la citt\u00e0 ucraina di \u010cernihiv.\nSport.\nIl pi\u00f9 importante club calcistico cittadino \u00e8 il FC Gomel, che milita nella massima divisione bielorussa."}
{"id": "699435", "revid": "320578", "url": "https://it.wikipedia.org/wiki?curid=699435", "title": "Gomel", "text": ""}
{"id": "699464", "revid": "106908", "url": "https://it.wikipedia.org/wiki?curid=699464", "title": "Pasic", "text": ""}
{"id": "699465", "revid": "228587", "url": "https://it.wikipedia.org/wiki?curid=699465", "title": "Life Racing Engines", "text": "Life Racing Engines (comunemente e semplicemente nota come Life) \u00e8 stata una scuderia italiana di Formula 1. Fondata da Ernesto Vita nel 1989, prese parte al campionato 1990.\nCarente di mezzi e preparazione, il team sopravvisse per un'unica stagione, in cui non riusc\u00ec mai a presentare la propria vettura nella griglia di partenza di un Gran Premio: non super\u00f2 infatti mai le prequalifiche e rimase assai lontano da una pur minima competitivit\u00e0.\nStoria.\nNascita della scuderia.\nNel 1989 la Formula 1 fu interessata da un importante cambiamento regolamentare: il divieto di utilizzare la sovralimentazione (che aveva dominato la scena nelle stagioni precedenti) e il ritorno ai motori aspirati stimol\u00f2 vari ingegneri a progettare nuove unit\u00e0 motrici da impiegare sulle monoposto da competizione.\nGi\u00e0 attorno al 1966, nel passaggio regolamentare alla cilindrata di 3000 c\u00b3, la Ferrari aveva provato al banco un prototipo di motore radiale da 16 cilindri \"a doppia V\", con quattro bancate a 60\u00b0 da 4 cilindri l'una e un imbiellaggio di tipo aeronautico. L'idea ed il progetto erano del tecnico Franco Rocchi, che aveva una profonda esperienza nel settore dell'aviazione, avendo lavorato per anni alle Officine Meccaniche Reggiane. Prendendo le mosse dall'esperienza di dieci anni prima della BRM col motore P15 da 16 cilindri a V (due bancate da 8 cilindri ciascuna), Rocchi si era convinto che riconfigurando l'architettura a W, in modo da dimezzare la lunghezza del propulsore, si sarebbe generato un guadagno in termini di peso e momento polare. Il motore cos\u00ec concepito pales\u00f2 debolezza strutturale a una delle testate e, complice un'ulteriore restrizione regolamentare, fu infine accantonato: la Scuderia di Maranello scelse pertanto la pi\u00f9 convenzionale configurazione a 12 cilindri contrapposti.\nLa notizia dell'esistenza di tale prototipo giunse all'orecchio dell'imprenditore Ernesto Vita, che ne rimase affascinato e contatt\u00f2 Rocchi (non pi\u00f9 attivo dagli anni 1970 per motivi di salute) perch\u00e9 riprendesse in mano il progetto e gliene cedesse i diritti, cos\u00ec da inserirsi nel giro della Formula 1 come fornitore di motori. Il progettista accondiscese e dal suo lavoro nacque l'F35, un propulsore plurifrazionato a dodici cilindri, disposti non nella consueta architettura a V, bens\u00ec a W (tre bancate, ognuna delle quali ospitava quattro cilindri); fatta salva la cilindrata (3500 c\u00b3), esso ricalcava l'architettura dello storico propulsore Napier Lion, che dall'iniziale uso aeronautico era presto passato a impieghi agonistici su autovetture. Rispetto a un tradizionale V12, quello sviluppato da Rocchi era pi\u00f9 corto, potendo consentire sulla carta di costruirvi attorno una vettura compatta e dunque (a parit\u00e0 di potenza e cilindrata) ben pi\u00f9 agile rispetto alle macchine dotate di un comune propulsore a due bancate.\nVita era fermamente convinto della validit\u00e0 del \"progetto W12\": un motore cos\u00ec innovativo, realizzato da un tecnico esperto e qualificato, sarebbe a suo avviso risultato appetibile agli occhi degli sponsor e degli investitori. Allo scopo cre\u00f2, insieme al direttore sportivo e responsabile acquisti Gianpiero Lauro, il marchio \"Life Racing Engines\" (laddove la parola inglese \"Life\" \u00e8 una traduzione letterale del cognome del patron), col quale propose a diversi team del massimo campionato automobilistico (tra gli altri la Tyrrell) la fornitura della sua innovativa unit\u00e0 motrice, che venne presentata ufficialmente alla cerimonia dei caschi d'oro 1988 a Milano.\nLa aspettative furono tuttavia deluse: la maggior parte degli addetti ai lavori e dei finanziatori delle scuderie di Formula 1 si dimostrarono abbastanza indifferenti all'iniziativa e scettici sulle possibilit\u00e0 di successo. Il motore del resto era poco potente (soli 480 cavalli, mentre a titolo d'esempio un V8 della Judd - uno dei meno performanti al tempo adottati nella categoria - ne sviluppava 600) e la sua architettura peculiare ne rendeva arduo, e dunque costoso, l'eventuale sviluppo. Nondimeno, agli alti regimi di rotazione, l'iniezione Magneti Marelli andava in crisi e i tecnici dovettero pertanto ripiegare su un altro fornitore.\nDesiderando comunque portare tale motore alla prova della pista e pur di non rendere vani i propri investimenti, verso il 1990 Vita decise quindi di \"scendere in campo\" in prima persona e trasform\u00f2 la Life in una vera e propria scuderia da competizione: grazie ad alcune sponsorizzazioni (tra le quali spiccava PIC, un misconosciuto conglomerato sovietico attivo nel ramo bellico, che stando a quanto dichiarato dal patron era in affari con lui per convertirsi a produzioni civili e collaborare allo sviluppo della scuderia) pot\u00e9 iscriversi al campionato di F1 per l'anno 1990.\nLa Life in pista.\nLe premesse.\nVita acquist\u00f2 da Lamberto Leoni un telaio ideato da Gianni Marelli (ex dipendente Ferrari) e Richard Divila per l'abortito team First, che aveva vanamente tentato di entrare in Formula 1 nel 1989 con una monoposto denominata F189 (spinta da un motore 8 cilindri Judd) e lo fece modificare per adattarlo al motore W12 e ai regolamenti per la stagione 1990. Si intervenne quindi sull'area del cofano, che al di sotto della presa \"airscoop\" assunse un aspetto tondeggiante e voluminoso, con prese d'aria supplementari ai lati del poggiatesta, a somiglianza (tra l'altro) delle vetture costruite dalla Benetton tra il 1987 e il 1989. L'operazione di adattamento fu comunque agevolata dal fatto che Rocchi aveva previsto l'impiego di flange d'attacco del motore al telaio e al cambio del tutto analoghe a quelle adottate per i propulsori V8.\nAl motore Life venne affiancato un cambio manuale Hewland a 6 marce prodotto dall'omonima azienda inglese. Per il carburante ci si accord\u00f2 con l'Agip, mentre per la scelta degli pneumatici si and\u00f2 sui Goodyear, campioni del mondo in carica 1989 e adottati dai top team come McLaren, Williams e Ferrari. La carrozzeria venne colorata in rosso corsa, mentre gli alettoni erano neri.\nPer dimostrare le proprie ambizioni di competitivit\u00e0, Vita ingaggi\u00f2 come pilota un giovane debuttante di buon talento: l'australiano Gary Brabham (figlio dell'ex campione del mondo Jack), affiancato dal collaudatore ex Scuderia Ferrari Franco Scapini, che nel 1989 aveva guidato la Lancia LC2 nel mondiale prototipi. Non venne ingaggiata una seconda guida in quanto il modesto budget a disposizione del team aveva consentito di realizzare la macchina in un singolo esemplare. \nSulla carta la vettura aveva un \u201cbiglietto da visita\u201d rispettabile: i comunicati ufficiali del team la descrivevano come comoda da guidare e versatile nella messa a punto; alla progettazione avevano lavorato ingegneri e tecnici con un passato in Ferrari o all'Alfa Romeo (oltre a Rocchi e Marelli c'era anche Walter Salvarani, che aveva progettato \"ad hoc\" una scatola del cambio, la quale non fu per\u00f2 mai costruita), mentre gomme e carburante erano i medesimi dei top team. Abbinata a un motore dall\u2019architettura unica, la Life si presentava come una delle debuttanti pi\u00f9 peculiari ed ambiziose in Formula 1 per l'anno 1990. \nA dispetto delle intenzioni, la squadra non si rivel\u00f2 all'altezza. Alcune fonti riportarono che la sede operativa fosse un piccolo garage nel comune modenese di Formigine; il collaudatore Scapini, intervistato a distanza di anni, descrisse invece l'impianto come \u00abadeguato alla categoria e alla squadra\u00bb, in quanto dotato di un banco prova motore Borghi e Severi con impianto di acquisizione dati AVL e di un reparto di montaggio motori. I materiali comunque non abbondavano: vi erano soli due telai e quattro unit\u00e0 motrici W12, sicch\u00e9, per evitare di incappare in guasti o incidenti, la cui riparazione avrebbe potuto essere difficile e costosa, la Life venne scarsamente collaudata nella fase pre-stagionale.\nL\u2019esperienza in pista.\nLa situazione tecnico-organizzativa precaria ebbe il suo riscontro nei risultati: nelle prequalifiche del primo Gran Premio della stagione, disputato sul circuito di Phoenix, Brabham pot\u00e9 effettuare soli quattro giri e rimase ad oltre trenta secondi di distacco da Claudio Langes, penultimo al volante della EuroBrun. Nella gara successiva a Interlagos, dopo una sessione di prove libere incoraggiante, in cui complice il maltempo riusc\u00ec a stare sotto il limite del 107% dal miglior tempo (imposto per accedere alla griglia di partenza), l'australiano non riusc\u00ec nemmeno a partecipare alle prequalifiche, percorrendo soli quattrocento metri nella pit lane prima che la vettura si guastasse. \nA questo punto il pilota decise di abbandonare la scuderia; al suo posto fu ingaggiato l'esperto Bruno Giacomelli, che per\u00f2 non gareggiava in Formula 1 dal 1983. I risultati non migliorarono: la vettura si rompeva sempre dopo pochissime tornate e quando Giacomelli riusciva a portare a termine qualche giro lanciato subiva regolarmente distacchi di oltre dieci secondi dall'ultimo dei piloti ammessi alle qualifiche. Dopo il Gran Premio d'Italia la Life decise di abbandonare il motore W12 (rivelatosi anche fragile, con frequenti rotture alle bielle secondarie che comandavano uno dei pistoni) in favore di un pi\u00f9 convenzionale V8 fornito dalla Judd, ma ci\u00f2 non risollev\u00f2 le sorti della scuderia: al Gran Premio successivo, sul circuito dell'Estoril, Giacomelli riusc\u00ec a scendere in pista compiendo un solo giro, durante il quale perdette il cofano motore. Dopo un ultimo infruttuoso tentativo di prequalificarsi nel Gran Premio di Spagna, la squadra si ritir\u00f2 dal campionato, rinunciando alle ultime due gare in programma e cessando le attivit\u00e0. \nA dispetto delle assicurazioni del patron, che annunci\u00f2 l'intenzione di riorganizzare il team e proseguire lo sviluppo della macchina per l'anno successivo, l'esistenza della Life termin\u00f2 di l\u00ec a poco; Vita continu\u00f2 la propria attivit\u00e0 in altre categorie motoristiche.\nDiversi anni dopo la sola Life F190 costruita, passata nelle mani del collezionista Lorenzo Prandina, venne restaurata dall'ex capo meccanico della scuderia Oliver Piazzi (che la riequipaggi\u00f2 con l'originario W12) e nuovamente mostrata al pubblico al festival di Goodwood del 2007 (in cui venne pilotata dal proprietario e da Arturo Merzario) e del 2009 (con al volante Derek Bell).\nFonti.\n "}
{"id": "699475", "revid": "26751", "url": "https://it.wikipedia.org/wiki?curid=699475", "title": "Porpoising", "text": ""}
{"id": "699476", "revid": "46931", "url": "https://it.wikipedia.org/wiki?curid=699476", "title": "Movimiento Quinta Rep\u00fablica", "text": ""}
{"id": "699482", "revid": "1543377", "url": "https://it.wikipedia.org/wiki?curid=699482", "title": "Ibridazione fluorescente in situ", "text": "L'ibridazione fluorescente in sito, in inglese Fluorescent in situ hybridization (FISH) \u00e8 una tecnica citogenetica che pu\u00f2 essere utilizzata per rilevare e localizzare la presenza o l'assenza di specifiche sequenze di DNA nei cromosomi. Essa utilizza delle sonde a fluorescenza che si legano in modo estremamente selettivo per via di una sequenza complementare ad alcune specifiche regioni del cromosoma. Per individuare il sito di legame tra sonda e cromosoma si utilizzano tecniche di microscopia a fluorescenza. \u00c8 stato sviluppato da ricercatori biomedici nei primi anni '80. La FISH pu\u00f2 anche essere usata per rilevare e localizzare specifici target di RNA (mRNA, lncRNA e miRNA) in cellule, cellule tumorali circolanti e campioni di tessuto. In questo contesto, pu\u00f2 aiutare a definire i modelli spazio-temporali dell'espressione genica all'interno di cellule e tessuti.\nProcesso.\nLe sonde di RNA possono essere progettate per qualsiasi gene o qualsiasi sequenza all'interno di un gene per la visualizzazione di mRNA, lncRNA e miRNA nei tessuti e nelle cellule. La FISH viene utilizzata esaminando il ciclo di riproduzione cellulare, in particolare durante l'interfase dei nuclei per evidenziare eventuali anomalie cromosomiche.\nPer preparare la sonda, che deve essere abbastanza lunga per ibridare esattamente il suo obiettivo (e non un'altra sequenza simile del genoma), ma non deve essere tanto grande da impedire il processo e potrebbe essere marcata con metodi diretti o indiretti: sono da preferire i metodi indiretti in cui il segnale \u00e8 determinato, non direttamente da un fluorocromo legato ad un nucleotide della sonda, ma dall'interazione di biotina o digossigenina legate ad un nucleotide sempre della sonda, con substrati (avidina/streptavidina o anticorpi anti-digossigenina) legati direttamente ad un fluorocromo. Questo metodo permetter\u00e0 la visualizzazione di un segnale migliore e pi\u00f9 intenso, rispetto ad una marcatura diretta del nucleotide della sonda. \nEssa pu\u00f2 essere fatta in vari modi, per esempio con la nick translation e la reazione a catena della polimerasi usando dei nucleotidi marcati.\nPoi, si produce un preparato cromosomico. I cromosomi sono attaccati saldamente al substrato, di solito di vetro. Dopo la preparazione si applica la sonda al DNA del cromosoma e si inizia l'ibridazione. In molti passaggi di lavaggio tutte le sonde non ibridate o parzialmente ibridate vengono rimosse.\nLe sonde sono spesso derivate da frammenti di DNA che sono stati isolati, purificati e amplificati per l'uso nel Progetto genoma umano. La dimensione del genoma umano \u00e8 cos\u00ec grande, rispetto alla lunghezza che potrebbe essere sequenziata direttamente, che era necessario dividere il genoma in frammenti. (Nell'eventuale analisi, questi frammenti sono stati messi in ordine digerendo una copia di ciascun frammento in frammenti ancora pi\u00f9 piccoli usando endonucleasi specifici della sequenza, misurando le dimensioni di ciascun piccolo frammento usando la cromatografia di esclusione delle dimensioni e usando tali informazioni per determinare dove grandi frammenti si sovrapponevano l'un l'altro). Per preservare i frammenti con le loro sequenze individuali di DNA, i frammenti venivano aggiunti in una popolazione di batteri continuamente replicanti. Ogni popolazione che mantiene un singolo cromosoma artificiale, sono immagazzinate in vari laboratori in tutto il mondo. I cromosomi artificiali (BAC) possono essere coltivati, estratti ed etichettati, in qualsiasi laboratorio contenente una biblioteca. Le librerie genomiche prendono spesso il nome dell'istituzione in cui sono state sviluppate. Un esempio \u00e8 la libreria RPCI-11, che prende il nome dal Roswell Park Cancer Institute di Buffalo NY. Questi frammenti sono dell'ordine di 100.000 coppie di basi e costituiscono la base per la maggior parte delle sonde FISH.\nSe l'amplificazione del segnale \u00e8 necessaria a superare il limite della sensibilit\u00e0 del microscopio (che dipende da molti fattori come l'efficienza della sonda, il tipo di sonda e la tinta fluorescente), gli anticorpi fluorescenti o la streptavidina si legano alle molecole marcate, per amplificarne la fluorescenza.\nInfine, il campione \u00e8 poi messo in un composto non-imbiancante e osservato al microscopio a fluorescenza.\nInterfase FISH.\nNell'interfase FISH la sonda \u00e8 applicata a preparati con nuclei, anche a citospin, sezioni paraffiniche, o anche a nuclei estratti da blocchi paraffinici. L'ibridazione \u00e8 svolta in modo simile. I segnali fluorescenti sono visti come punti nel nucleo cellulare, che \u00e8 di solito colorato con una tinta di contrasto che riconosce il DNA.\nFiber-FISH.\nNella Fiber-FISH, i cromosomi interfasici vengono fatti aderire ad un vetrino in modo che siano allungati e distesi in forma di fibra cromatinica di minimo avvolgimento, piuttosto che in una conformazione relativa ai territori nucleari visibili in una normale FISH interfasica. I vetrini vengono esposti a una soluzione di DNA purificato o seminati con cellule trattate con proteinasi e soluzioni di lisi. La distensione dei cromosomi permette una risoluzione molto pi\u00f9 elevata della FISH, fino ad 1 kb. La preparazione dei campioni di Fiber-FISH, anche se concettualmente semplice, \u00e8 in realt\u00e0 \u00e8 piuttosto complessa nell'esecuzione e viene eseguita da pochi laboratori specializzati.\nApplicazioni.\nLa FISH pu\u00f2 essere utilizzata per mappare la sequenze di uno specifico cromosoma. Anche se ci sono altri modi per far ci\u00f2, il vantaggio principale della FISH \u00e8 che essa non dipende dalla ricombinazione e cos\u00ec pu\u00f2 essere utilizzata nelle regioni cromosomiche dove \u00e8 soppressa, come nel centromero. Essa pu\u00f2 essere utilizzata per mappare le sequenze ripetitive che si presentano in diversi punti del cromosoma.\nLa FISH pu\u00f2 essere utilizzata anche per colorare i cromosomi per raffrontare due specie o variet\u00e0 utilizzando il DNA di interi cromosomi o addirittura anche l'intero genoma di una specie o di una variet\u00e0 come sonda nel studiare un'altra specie o variet\u00e0. In questo modo, le anormalit\u00e0 dei cromosomi possono essere identificate e si possono cos\u00ec dedurre le relazioni evolutive.\nLa FISH pu\u00f2 essere utilizzata per identificare microorganismi ed \u00e8 ampiamente utilizzata nel campo della microecologia. I Biofilm sono (spesso), per esempio, complesse organizzazioni batteriche multispecie. Preparare le sonde per una specie e utilizzare la FISH con questa sonda permette di visualizzare la distribuzione di questa specie specifica nel biofilm. Preparando la sonda (in due colori diversi) per due specie permette di osservare e studiare la collocazione di queste due specie all'interno del biofilm, rivelando la fine architettura del biofilm.\nLa FISH si applica anche in studi clinici per scoprire se un paziente \u00e8 stato infettato da un agente patogeno, i batteri presi dai tessuti o dai fluidi del paziente si sviluppano di solito sull'agar agar (un polisaccaride) per determinare l'identit\u00e0 dell'agente patogeno. Tuttavia molti batteri, anche quelli noti da tempo, non crescono molto bene in laboratorio. La FISH pu\u00f2 essere utilizzata per definire direttamente la presenza dell'agente patogeno sui campioni del tessuto del paziente.\nLe sonde batteriche della FISH sono spesso iniettori per la regione dell'rRNA 16s."}
{"id": "699486", "revid": "834", "url": "https://it.wikipedia.org/wiki?curid=699486", "title": "FISH", "text": ""}
{"id": "699488", "revid": "124430753", "url": "https://it.wikipedia.org/wiki?curid=699488", "title": "Piccolo libro di Anna Magdalena Bach", "text": "Il Piccolo libro di Anna Magdalena Bach, conosciuto anche come il Quaderno di Anna Magdalena Bach (tedesco: \"Notenb\u00fcchlein f\u00fcr Anna Magdalena Bach\") fa riferimento a due manoscritti che il compositore tedesco Johann Sebastian Bach diede in dono alla sua seconda moglie Anna Magdalena Bach.\nIl quaderno comprende minuetti, rond\u00f2, polacche, corali, sonate, preludi, musette, marce, gavotte ed alcune arie per voce di soprano.\nIl primo libretto fu scritto nel 1722 a K\u00f6then e il secondo nel 1725 a Lipsia; il titolo \u00e8 pi\u00f9 comunemente usato per riferirsi all'ultimo.\nLa differenza primaria tra le due collezioni \u00e8 che il libretto del 1722 contiene solo lavori di Johann Sebastian Bach (comprese parti delle Suites francesi, l'aria delle Variazioni Goldberg e il primo preludio del Clavicembalo ben temperato), mentre quello del 1725 comprende anche musiche scritte da compositori della stessa epoca, come Christian Petzold, Fran\u00e7ois Couperin, il figlio Carl Philipp Emanuel Bach, Gottfried Heinrich St\u00f6lzel e Johann Adolf Hasse.\nManoscritto del 1722.\nQuesto manoscritto contiene 25 fogli non rilegati (comprese due pagine bianche) e si pensa che sia approssimativamente un terzo del lavoro originale; non \u00e8 noto cosa successe alle altre pagine. La retrocopertina e gli angoli sono decorati con pelle marrone, mentre per la copertina fu usata una carta verdognola.\nIl titolo \"\"Clavier-B\u00fcchlein vor Anna Magdalena Bach, Anno 1722\" \u00e8 stato scritto da Anna Magdalena. Per una ragione sconosciuta ai ricercatori, Johann Sebastian Bach ha scritto sull'angolo in basso a destra della copertina i titoli di tre libri del teologo August Pfeiffer (morto nel 1698):\nIl manoscritto contiene i seguenti lavori di Johann Sebastian Bach:\nManoscritto del 1725.\nIl manoscritto del 1725 \u00e8 pi\u00f9 ricco di pezzi in confronto a quello del 1722. La carta usata per la copertina \u00e8 di colore verde chiaro mentre le iniziali di Anna Magdalena e l'anno 1725 sono scritti in oro. Tutte le pagine presentano una doratura ai bordi, per esempio tra pagina e pagina. \nGran parte delle annotazioni sono state fatte dalla stessa Anna Magdalena, ma ce ne sono alcune di Johann Sebastian Bach, altre di Johann Christian Bach e Carl Philipp Emanuel Bach, e poche altre fatte da amici di famiglia come Johann Gottfried Bernhard e Johann Gottfried Heinrich.\nI pezzi inclusi in questa raccolta sono stati scritti sia da Johann Sebastian Bach che da altri compositori, alcuni dei quali segnalati nel libretto stesso, altri stabiliti dai ricercatori. Alcuni pezzi, comprese alcune canzoni popolari del tempo, sono rimasti anonimi."}
{"id": "699490", "revid": "80339", "url": "https://it.wikipedia.org/wiki?curid=699490", "title": "Moran Atias", "text": "Biografia.\nNasce ad Haifa, in Israele, il 9 aprile del 1981 da genitori ebrei marocchini. Come modella \u00e8 stata scoperta a 12 anni. Ha fatto delle foto e qualche sfilata locale. Il debutto televisivo di Moran risale al 1996 nel programma israeliano per ragazzi \"Out of Focus\". Sua sorella minore \u00e8 l'attrice Shani Atias, di dieci anni pi\u00f9 giovane.\nAll'et\u00e0 di 17 anni si trasferisce in Germania dove rimane per sette mesi, iniziando la carriera di modella internazionale. Dopo aver partecipato ai concorsi \"Miss Globe International\" e \"Top Model of the World\", che ha vinto, giunge in Italia - dove sfila subito per Gianni Versace, Roberto Cavalli, D&amp;G, BBG jeweleries, Verde Veronica, John Richmond e altri - posa per alcune cover di giornali di moda e femminili, e partecipa a diversi programmi televisivi come valletta: \"Carramba che fortuna\" (2000), in onda su Rai Uno, \"Superconvenscion\" (2000-2001), in onda su Rai 2, \"Italiani\" (2001), in onda su Canale 5, \"Matricole &amp; Meteore\" (2003), in onda su Italia 1, \"I raccomandati\" (2003-2004), in onda su Rai Uno e il \"Natalino Balasso Show\" su Italia 1 nel 2004. Come presentatrice ha invece condotto in televisione la versione israeliana di \"Affari tuoi\" e in radio \"Shaker\" su RTL 102.5.\nNella sua carriera cinematografica ha avuto parti in film americani, israeliani e italiani: tra questi ultimi, \"Gas\" (2005) di Luciano Melchionna, \"Le rose del deserto\" (2006) di Mario Monicelli, \"La terza madre\" (2007) di Dario Argento e \"Oggi sposi\" (2009) di Luca Lucini.\nTra il 2008 e il 2009 appare nella serie televisiva americana \"Crash\", e nello stesso anno in quella italiana nella miniserie tv \"Il bene e il male\".\nCompare anche in una puntata della sesta stagione di ' dal titolo \"Suicidio Apparente\" e nella 21 puntata della nona stagione di '.\nNel 2013 figura nel cast di \"Third Person\" del regista Paul Haggis, nel ruolo di Monika, una rom albanese.\nParla perfettamente ebraico, inglese, italiano e spagnolo. Nel febbraio 2017 ha ottenuto la cittadinanza statunitense."}
{"id": "699491", "revid": "13604", "url": "https://it.wikipedia.org/wiki?curid=699491", "title": "Notenb\u00fcchlein f\u00fcr Anna Magdalena Bach", "text": ""}
{"id": "699492", "revid": "729019", "url": "https://it.wikipedia.org/wiki?curid=699492", "title": "Re di Roma (metropolitana di Roma)", "text": "Re di Roma \u00e8 una fermata della linea A della metropolitana di Roma al confine tra i quartieri Tuscolano e Appio-Latino; \u00e8 stata inaugurata nel 1980 e si tratta di una stazione di profondit\u00e0.\nLa stazione \u00e8 situata lungo la via Appia Nuova, sotto piazza dei Re di Roma, da cui prende il nome.\nL'atrio della stazione ospita alcuni mosaici del Premio Artemetro Roma. Gli autori dei mosaici esposti sono Fran\u00e7ois Morellet e Carla Accardi.\nOltre che su via Appia Nuova e piazza Re di Roma, altre uscite sono su via Cerveteri, via Pinerolo e via Vercelli.\nIn occasione di grandi manifestazioni che si svolgono in piazza San Giovanni \u00e8 usata come alternativa alla stazione San Giovanni che viene chiusa.\nStoria.\nLa stazione di Re di Roma fu costruita come parte della prima tratta (da Anagnina a Ottaviano) della linea A della metropolitana, entrata in servizio il 16 febbraio 1980.\nStrutture e impianti.\nLa stazione di Re di Roma \u00e8 una stazione sotterranea a due binari, che in tale tratto corrono in due distinte gallerie, serviti da due banchine centrali realizzate a foro cieco in profondit\u00e0. Il piano binari, scavato a foro cieco, \u00e8 collegato al mezzanino superficiale, scavato a cielo aperto, attraverso rampe di scale e scale mobili.\nServizi.\nLa stazione dispone di:"}
{"id": "699493", "revid": "339392", "url": "https://it.wikipedia.org/wiki?curid=699493", "title": "La Medusa (Pieter Paul Rubens)", "text": ""}
{"id": "699494", "revid": "892776", "url": "https://it.wikipedia.org/wiki?curid=699494", "title": "Embassy Hill", "text": "L'Embassy Hill \u00e8 stata un costruttore britannico di Formula 1. Scuderia fondata dal bicampione del mondo Graham Hill si iscrisse per la prima volta al campionato 1973 con il nome Embassy Racing utilizzando una Shadow e, l'anno successivo una Lola derivata dalla formula 5000, facendo segnare anche un punto nel Gran Premio di Svezia (punto assegnato al costruttore Lola).\nNella stagione 1975 fece debuttare una vettura di sua costruzione, anche se derivata da il modello Lola T370, al Gran premio del Sud Africa con Rolf Stommelen che chiuse settimo. Il debutto ufficiale della Embassy Racing with Graham Hill con una propria vettura, denominata GH1, si ebbe nel successivo Gran Premio di Spagna dove gareggiarono per il team Fran\u00e7ois Migault e Rolf Stommelen. Proprio quando il pilota tedesco era in testa al Gran Premio, la perdita dell'alettone provoc\u00f2 la sua uscita di pista con l'uccisione di quattro spettatori. Nel Gran premio di Monte Carlo proprio Graham Hill tent\u00f2 di qualificarsi, ma senza fortuna. Questo gli fece prendere la decisione di ritirarsi dall'attivit\u00e0 di pilota, per concentrarsi sulla gestione della squadra.\nSostituito Stommelen con Tony Brise (pupillo di Hill), la scuderia riusc\u00ec ad ottenere i suoi primi punti iridati al Gran Premio di Svezia proprio con Brise che arriv\u00f2 sesto. Successivamente, il futuro campione del mondo Alan Jones, conquist\u00f2 un ottimo quinto posto nel Gran Premio di Germania disputato al N\u00fcrburgring. L'incidente aereo in cui mor\u00ec Graham Hill, assieme al pilota Tony Brise, determin\u00f2 la chiusura della scuderia."}
{"id": "699499", "revid": "196390", "url": "https://it.wikipedia.org/wiki?curid=699499", "title": "Mikhail Saakashvili", "text": ""}
{"id": "699501", "revid": "785616", "url": "https://it.wikipedia.org/wiki?curid=699501", "title": "Kumiko Koda", "text": ""}
{"id": "699503", "revid": "785616", "url": "https://it.wikipedia.org/wiki?curid=699503", "title": "Koda Kumiko", "text": ""}
{"id": "699518", "revid": "123027576", "url": "https://it.wikipedia.org/wiki?curid=699518", "title": "Le metamorfosi (Apuleio)", "text": "Le metamorfosi (in latino \"Metamorphoseon libri XI\", probabilmente il titolo originario), o L'asino d'oro (\"Asinus aureus\"), \u00e8 un'opera scritta da Lucio Apuleio nel II secolo d.C. Il secondo titolo \u00e8 citato da sant'Agostino nel \"De civitate Dei\" (XVlll, 18). \u00c8 l'unico romanzo della letteratura latina pervenuto interamente fino ad oggi e insieme al \"Satyricon\" di Petronio ed alla \"Storia di Apollonio re di Tiro\" d'autore ignoto, pervenutici solo parzialmente, costituisce l'unica testimonianza del romanzo antico in lingua latina.\nIl protagonista del romanzo \u00e8 il \"curiosus\" Lucio: alla fine dell'opera viene rivelato che \u00e8 nativo di Madauro, la citt\u00e0 della Numidia dove nacque l'autore stesso. Viaggiando in Tessaglia, terra di streghe e incantesimi, egli prova un insaziabile desiderio di vedere e praticare la magia: dopo essersi spalmato una pomata magica, si ritrova trasformato accidentalmente in asino. La trama prosegue seguendo Lucio nelle sue peripezie - attraverso lunghe avventure, vicende e repertori di racconti - portandolo finalmente a ritrovare la forma umana e una nuova consapevolezza di s\u00e9. Il percorso di caduta, sofferenza e redenzione si concluder\u00e0 grazie all'intervento della dea Iside, della quale Lucio diverr\u00e0 un ardente devoto.\nOrigine.\nEssendo centrale in tutta l'opera il tema della magia e non essendo citata questa nell\u2019\"Apologia\", che riporta il discorso difensivo dell'autore coinvolto nel 158 in un processo per magia, si desume che la stesura del romanzo sia posteriore a quella data. Il testo potrebbe essere una rielaborazione di un'opera spuria di Luciano di Samosata (\"pseudo-lucianea\"), \"Lucio o l'asino\". Inoltre, secondo il patriarca Fozio, la storia di Lucio deriverebbe da un romanzo, per noi perduto, da lui attribuito a Lucio di Patre. Il patriarca, infatti, fa intendere l'esistenza di tre romanzi, l'uno di Lucio di Patre, di cui dice aver letto diversi \"\u03bb\u03cc\u03b3\u03bf\u03b9\", un altro di Luciano di Samosata e l'ultimo di Apuleio. Il dibattito tra gli studiosi verte attorno alla possibilit\u00e0 che l'opera di Apuleio sia derivata da questa fonte comune, costituita dal romanzo dello sconosciuto Lucio di Patre (il cui nome potrebbe essere anche il frutto di un malinteso dello stesso Fozio, che avrebbe confuso il nome del protagonista con quello dell'autore), oppure dal rimaneggiamento pseudo-lucianeo di \"Lucio ovvero l'asino\".\nStruttura.\nIl libro \u00e8 costituito da un soggetto principale, la metamorfosi di Lucio in un asino a seguito di un esperimento non andato a buon fine. \u00c8 questo l'episodio-chiave del romanzo, che muove il resto dell'intreccio. Il secondo Livello narrativo \u00e8 costituito dalle peripezie dell'asino che, nell'attesa di riassumere le sembianze umane, si vede passare di mano in mano, mantenendo per\u00f2 raziocinio umano e riportando le sue molteplici disavventure.\nLa narrazione \u00e8 inoltre spesso interrotta da digressioni di varia lunghezza, che riferiscono vicende degne di nota o di curiosit\u00e0, relative alle vicende del protagonista o raccontate da altri personaggi.\nUna di queste, la favola di Amore e Psiche, occupa pi\u00f9 libri, tanto da costituire un piano narrativo a s\u00e9 ed Essere considerata la chiave di lettura del romanzo o anche una versione in miniatura del romanzo stesso. Le altre digressioni inserite nell'intreccio principale sono costituite da vicende di vario tipo, ove il magico (primi tre libri) si alterna con l'epico (storie dei briganti), col tragico, col comico, in una sperimentazione di generi diversi che trova corrispondenza nello sperimentalismo linguistico, con la sola eccezione del libro XI: qui la componente mistica ha il sopravvento e la forma animale di Lucio ha perduto quasi totalmente importanza, mentre nel corso del romanzo proprio La presenza costante delle riflessioni dell'asino crea un effetto di continuit\u00e0 che forma i due livelli di lettura, e scandisce Il senso complessivo della vicenda come iter progressivo verso la sapienza.\nIl soggetto.\nDegli undici libri, i primi tre sono occupati dalle Avventure del protagonista, il giovane Lucio (omonimo dell'autore, a cui forse proprio dal protagonista venne attribuito tale nome) prima e dopo il suo arrivo a Hypata in Tessaglia (tradizionalmente terra di maghi). Coinvolto gi\u00e0 durante il viaggio nell'atmosfera carica di mistero che circonda il luogo, il giovane manifesta subito il tratto distintivo fondamentale del suo carattere, la curiosit\u00e0, che lo conduce ad incappare nelle trame sempre pi\u00f9 fitte di sortilegi che animano la vita della citt\u00e0.\nOspite del ricco Milone e di sua moglie P\u00e0nfile, esperta di magia, riesce a conquistarsi i favori della servetta F\u00f2tide e la convince a farlo assistere di nascosto a una delle trasformazioni cui si sottopone la padrona. Alla vista di P\u00e0nfile che, grazie a un unguento, si muta in gufo, Lucio prega Fotide che lo aiuti a sperimentare su di s\u00e9 tale metamorfosi. Fotide accetta, ma sbaglia unguento, e Lucio diventa asino, pur mantenendo facolt\u00e0 raziocinanti umane.\nLucio apprende da Fotide che, per riacquistare sembianze umane, dovr\u00e0 cibarsi di rose: via di scampo che, subito cercata, \u00e8 rimandata sino alla fine del romanzo da una lunga serie di peripezie che l'asino incontra. Infine, giunto a Corinto Lucio apprende in sogno che l'indomani ci sar\u00e0 una solenne festa in onore di Iside; nel corso della cerimonia mangia le rose che adornano il sistro di un sacerdote, riprendendo cos\u00ec forma umana. In segno di riconoscenza si consacra devotamente alla dea, entrando nel ristretto numero di adepti al culto dei misteri isiaci.\nAltri piani narrativi.\nUna seconda sezione del romanzo comprende le vicende dell'asino in rapporto a un gruppo di briganti che lo hanno rapito, il suo trasferimento nella caverna montana che essi abitano, un tentativo di fuga insieme a una fanciulla loro prigioniera, C\u00e0rite, e la liberazione finale dei due ad opera del fidanzato di lei che, fingendosi brigante, riesce a ingannare la banda.\nIl racconto principale diviene cornice di un secondo racconto, ossia della celebre favola di Amore e Psiche narrata a C\u00e0rite dalla vecchia sorvegliante. Nei libri successivi, ad esclusione dell'ultimo, riprendono le tragicomiche peripezie dell'asino, che passa dalle mani di sedicenti sacerdoti della dea Siria, dediti a pratiche lascive, a quelle di un mugnaio che \u00e8 ucciso dalla moglie, a quelle di un ortolano poverissimo, di un soldato romano, di due fratelli, l'uno cuoco e l'altro pasticciere.\nOvunque l'asino osserva e registra azioni e intenzioni con la sua mente di uomo, spinto sia dalla curiosit\u00e0, sia dal desiderio di trovare le rose che lo liberino dal sortilegio. Della sua natura ambivalente si avvedono per primi il cuoco e il pasticciere, scoperta che mette in moto la peripezia finale. Informato della stranezza, il padrone dei due artigiani, divertito, compra l'asino per farne mostra agli amici. In un crescendo di esibizioni, Lucio riesce a sfuggire, a Corinto, dall'arena in cui \u00e8 stato destinato a congiungersi con una condannata a morte, e nella fuga raggiunge una spiaggia deserta dove si addormenta.\nIl brusco risveglio di Lucio nel cuore della notte apre l'ultimo libro. La purificazione rituale che segue e la preghiera alla Luna preparano il clima mistico che domina la parte conclusiva: Lucio riprende forma umana il giorno seguente, mangiando le rose di una corona recata da un sacerdote alla sacra processione in onore di Iside, secondo quanto la stessa dea gli aveva prescritto, apparendogli sulla spiaggia. Grato alla dea, Lucio si fa iniziare al culto di Iside a Corinto; stabilitosi a Roma, per volere di Osiride, si dedica a patrocinare le cause nel foro.\nContaminazione di generi.\nLe \"Metamorfosi\" sono caratterizzate da uno stile narrativo che nell'antichit\u00e0 mancava di una fisionomia definita; appaiono quindi come una contaminazione di generi diversi (epica, biografia, satira menippea, racconto mitologico, ecc.). Nel caso specifico \u00e8 problematico il rapporto con le \"fabulae Milesiae\" (racconti licenziosi che ispirarono anche Petronio), a cui lo stesso autore riconduce l'opera, ma la perdita pressoch\u00e9 totale della traduzione che Cornelio Sisenna (120\u201367 a.C.) fece delle originali \"fabulae Milesiae\" di Aristide di Mileto (II secolo a.C.) ne rende oscure le origini.\nUn romanzo pervenuto nel \"corpus\" delle opere di Luciano di Samosata, un testo oggi totalmente perduto, sviluppa lo stesso intreccio del romanzo latino, col titolo di \"Lucio o l'asino\", in lingua greca e in forma nettamente pi\u00f9 concisa rispetto a quella di Apuleio. Tuttavia, non \u00e8 chiaro quali siano i rapporti relativi e la priorit\u00e0 dell'uno o dell'altro dei due scritti, e se abbiano avuto una fonte comune; inoltre quest'opera \u00e8 una ripresa in chiave burlesca di un romanzo di Lucio di Patre a noi giunto frammentario.\n\u00c8 certo che il finale, con l'apparizione di Iside e le successive iniziazioni ai misteri di Iside e di Osiride, appartiene ad Apuleio; anche perch\u00e9 il protagonista, un giovane che si definisce greco in tutto il romanzo, in questo libro, inopinatamente, diventa \"Madauriensis\", sovrapponendo l'io\u2013scrivente all'io-narrante.\nSono comunque differenti il significato complessivo e il tono del racconto: infatti, il testo pseudolucianeo rivela l'intenzione di una narrativa di puro intrattenimento, priva di qualsiasi proposito moralistico, mentre le \"Metamorfosi\" di Apuleio - sotto l'apparenza di una lettura di puro svago, intessuta di episodi umoristici e licenziosi - assume in realt\u00e0 i caratteri del romanzo di formazione.\nLucio, il protagonista, \u00e8 caratterizzato dalla \"curiositas\", la quale risulta un elemento positivo entro determinati limiti, che egli non rispetta facendo scattare cos\u00ec la punizione: metamorfosi in asino, animale considerato stupido ed utile solo nel trasporto di grandi carichi. Lucio per\u00f2 mantiene l'intelletto umano, e per questa ragione nel titolo \u00e8 definito l'asino d'oro, e possiede comunque un punto di vista privilegiato perch\u00e9 osserva gli uomini nei lori gesti quotidiani.\nIl romanzo rappresenta anche una denuncia della corruzione della societ\u00e0: infatti vi sono rappresentati imbroglioni, prostitute ed adulteri. Il percorso che dunque Lucio si trova ad affrontare \u00e8 di espiazione, in quanto passa dalle mani di briganti e mugnai alle esibizioni circensi. Il protagonista rappresenta l'uomo che pecca, e che solo dopo l'espiazione dei suoi peccati si pu\u00f2 salvare, sino ad arrivare alla conversione al culto di Iside diventandone sacerdote.\nNon manca inoltre nell'opera un livello di beffardo cinismo, volto a evidenziare la natura credulona e irrimediabilmente stolta dell'essere umano, animale dotato di intelletto che per\u00f2 coglie l'essenza della vita solo quando tramutato in asino e a costo di atroci sofferenze fisiche e mentali. Lo stesso Lucio, tuttavia, dopo aver ripreso le sembianze umane non fa tesoro delle sue passate sventure, che interpreta come un mero castigo della sua \"curiositas\". Emblematica in tal senso \u00e8 la sua decisione, nell'ultimo capitolo del romanzo, di dedicare la propria vita al culto di Iside, iniziando a praticare l'avvocatura per permettersi di pagare le ingenti cifre utili per accedere ai vari riti misterici dedicati alla dea, dimenticando completamente come da asino, nel breve periodo nel quale fu a servizio di un gruppo di elemosinanti cialtroni adepti della dea Siria, avesse potuto cogliere l'intento truffaldino che in molti casi si cela dietro le speculazioni di carattere religioso e votivo. Rispetto a questa chiave di lettura, il tratto autobiografico dell'intera opera appare ancora pi\u00f9 manifesto: lo stesso Apuleio fu infatti iniziato a diversi culti misterici, che probabilmente non appagarono la sua fame di conoscenza ed anzi lo costrinsero a spendere grosse somme di denaro, tant'\u00e8 che giunto a Roma, e dopo essere stato iniziato al culto di Osiride ed Iside, inizi\u00f2 anch'egli la pratica dell'avvocatura (come il suo \"alter ego\" Lucio, che non a caso \u00e8 definito \"Madauriensis,\" nonostante fosse nativo di Corinto). Proprio da avvocato prima e conferenziere dopo, Apuleio pot\u00e9 ancor di pi\u00f9 testare il carattere ingenuo dell'essere umano, influenzabile da un'oratoria ammiccante e forbita, che lui stesso aveva sviluppato e utilizzato per trarne profitto e svincolarsi dall'accusa di dissolutezza e magia, mossagli dalla famiglia di Pudentilla. Apuleio, nelle \"Metamorfosi\", mantiene da narratore lo sguardo lucido dell'asino che svela al lettore l'inadeguatezza di Lucio, una volta tornato uomo, nel non essere nuovamente soggiogato dalla sua \"curiositas,\" metafora di un'umanit\u00e0 ottusa e incapace di trarre lezioni morali dal proprio vissuto.\nAmore e Psiche.\nAlcuni episodi minori dell'intreccio trovano corrispondenze precise con la vicenda di Lucio, anticipandola o rispecchiandola. Emblematico \u00e8 il caso della favola di \"Amore e Psiche\" che, grazie al rilievo derivante dalla posizione centrale e dalla lunga estensione, assume valore prefigurante nei confronti del destino di Lucio.\nLa trama rispecchia tradizioni favolistiche note in tutti i tempi: la figlia minore di un re, a causa della sua straordinaria bellezza, suscita l'invidia di Venere, la quale manda suo figlio Cupido affinch\u00e9 la faccia innamorare dell'uomo pi\u00f9 brutto della terra, ma il giovane, vedendola, se ne innamora e la porta con s\u00e9 in un castello. Alla fanciulla, che ignora l'identit\u00e0 del dio, \u00e8 negata la vista dell'amato, pena l'immediata separazione da lui. Tuttavia, istigata dalle due sorelle invidiose, Psiche non resiste al divieto e spia Amore mentre dorme: il giovane dio, svegliato da una goccia di cera della candela che Psiche teneva in mano mentre l'osservava, fugge per non far pi\u00f9 ritorno, ma quando Psiche lacerata dal dolore per la perdita dell'amato si getta da una rupe, un attimo prima che tocchi terra, Amore la prende fra le sue braccia cos\u00ec salvandola. La novella si conclude con le nozze e gli onori tributati a Psiche, assunta a dea.\nLa favola di \"Amore e Psiche\" svolge nella struttura del romanzo una precisa funzione letteraria: riproduce in scala ridotta l'intero racconto e impone ad esso la giusta chiave di lettura. Tocca al racconto secondario, contenuto nel corpo del romanzo, rendere pi\u00f9 complessa la prima lettura attivando una seconda linea tematica (quella religiosa), che si sovrappone alla prima linea tematica (quella dell'avventura) per conferirle un contenuto iniziatico.\nInfluenza, traduzioni e rifacimenti.\nIl poema satirico incompiuto \"L'asino\" scritto da Niccol\u00f2 Machiavelli nel 1517 \u00e8 un rifacimento modernizzato di \"Le Metamorfosi\". Machiavelli trasse ispirazione da \"Le Metamorfosi\" anche per alcune novelle.\nLa prima traduzione italiana, nel 1519, col titolo di \"Apulegio volgare\", \u00e8 di Matteo Maria Boiardo. Un altro rifacimento, noto come \"L'asino d'oro\" \u00e8 dovuto ad Agnolo Firenzuola, pubblicato nel 1550."}
{"id": "699523", "revid": "125916226", "url": "https://it.wikipedia.org/wiki?curid=699523", "title": "Rob Bottin", "text": "Biografia.\nIl suo ingresso nel mondo del cinema avvenne quando, all'et\u00e0 di 14 anni, invi\u00f2 alcune sue illustrazioni all'esperto di make-up e effetti speciali Rick Baker, il quale decise di accettarlo come suo aiutante. I due lavorarono assieme in svariati film; il primo film in cui Bottin lavor\u00f2 da solo fu \"L'ululato\" di Joe Dante (1981), che batt\u00e9 di pochi mesi \"Un lupo mannaro americano a Londra\" di John Landis, come primo film in cui viene mostrata una trasformazione in diretta da uomo a licantropo.\nIl lavoro che lo consacr\u00f2 come uno dei massimi esperti di effetti speciali fu dell'anno seguente, ovvero \"La cosa\" di John Carpenter (1982), i cui effetti furono giudicati ottimi dagli appassionati, ma troppo grotteschi da vari critici cinematografici. Bottin aveva gi\u00e0 collaborato in precedenza con Carpenter per il film \"Fog\", in cui, oltre ad aver realizzato gli effetti speciali del make-up, \u00e8 apparso in un breve cameo al termine del film nei panni del capitano Blake. Altri film a cui Bottin ha lavorato sono \"RoboCop\", \"Atto di forza\", per cui ricevette un Oscar speciale, e \"Fight Club\".\nRiconoscimenti.\nL'anno si riferisce all'anno della cerimonia di premiazione."}
{"id": "699524", "revid": "46931", "url": "https://it.wikipedia.org/wiki?curid=699524", "title": "Centro per la riforma dello stato", "text": ""}
{"id": "699526", "revid": "46931", "url": "https://it.wikipedia.org/wiki?curid=699526", "title": "Schmalkalden", "text": ""}
{"id": "699527", "revid": "60441192", "url": "https://it.wikipedia.org/wiki?curid=699527", "title": "Parlamento padano", "text": ""}
{"id": "699528", "revid": "1957579", "url": "https://it.wikipedia.org/wiki?curid=699528", "title": "Strada statale 7 Via Appia", "text": "La strada statale 7 Via Appia (SS 7) \u00e8 una strada statale che \u2013\u00a0seguendo a grandi linee il percorso dell'omonima via consolare romana\u00a0\u2013 collega Roma a Brindisi.\nStoria.\nLa SS 7 venne istituita nel 1928 con il seguente percorso: \"Roma - Velletri - Terracina - Capua - Napoli - Marigliano - Avellino - Atripalda - Bivio Sant'Angelo dei Lombardi - Lioni - Ruoti - Potenza - Laterza - Castellaneta - Taranto - Francavilla - Brindisi.\"\nNel 1935 il percorso della strada venne modificato, abbandonando il tronco originario da Capua ad Avellino passante per Napoli e Marigliano, a favore di un tracciato pi\u00f9 settentrionale, passante per Caserta e Benevento; il tracciato abbandonato costitu\u00ec la nuova statale 7 bis.\nNel 1937 il percorso della strada venne modificato nuovamente, abbandonando il tronco originario dalla localit\u00e0 Pozzo Grillo a Laterza passante per Ginosa, a favore di un tracciato pi\u00f9 a nord, passante per Matera, che comprendeva un tronco fino ad allora parte della statale n. 99.\nNel 1951 venne classificata come strada statale la diramazione da Formia a Gaeta.\nNel 1952 venne classificata come strada statale la diramazione fra la SS 7 e l'aeroporto di Ciampino-Est.\nPercorso.\nDa Roma a Velletri (38\u00a0km).\nLa Via Appia Antica si originava da Piazza di Porta Capena a Roma, vicino al Circo Massimo, e oggi passa davanti alle Terme di Caracalla prendendo nome di Viale delle Terme di Caracalla e biforcandosi poi in due strade: la Via Latina e la Via Appia Antica.\nL'Appia Nuova inizia da Porta San Giovanni sulle mura Aureliane, non lontano dalla Basilica di San Giovanni in Laterano, nei primi 3,5\u00a0km circa essa segna il confine tra i quartieri Appio-Latino e Tuscolano e, tra piazza Re di Roma e via dei Colli Albani, corre parallela e vicina alla via Tuscolana. All'altezza dell'Ippodromo delle Capannelle lascia l'abitato e attraversa un primo tratto di Agro romano con a sinistra l'Acquedotto Claudio e a destra, in lontananza, i ruderi della Villa dei Quintili con il relativo acquedotto.\nAl decimo chilometro la strada sovrappassa la Circonvallazione Meridionale del Grande Raccordo Anulare, cui \u00e8 collegata tramite l'uscita 23. Poco pi\u00f9 avanti esce dal comune di Roma per entrare in quello di Ciampino, con l'omonimo aeroporto sulla sinistra. Al chilometro 17 dalla Via Appia si origina la strada provinciale 217 Via dei Laghi, che ricalca per un buon tratto l'antica via Castrimeniense diretta a Marino e la via Postale per Napoli.\nPoco oltre la Via Appia entra nel comune di Marino e la strada inizia lentamente a risalire le pendici dei Colli Albani. Al chilometro 19 si hanno i diverticoli per le frazioni di Santa Maria delle Mole (sulla destra) e Cava dei Selci (sulla sinistra). Sempre sulla sinistra poco oltre si possono vedere l'antico sepolcro romano del \"Torraccio\" e il convento dei PP. Trappisti di Frattocchie. Al chilometro 20 dall'Appia si origina la Via Nettunense, diretta a Nettuno e di origine antichissima, naturale prosecuzione della Strada Provinciale 77 bis Pedemontana dei Castelli che parte dallo stesso punto ma diretta verso la Via Anagnina. In questo stesso punto i percorsi delle vie Appia Antica e Appia Nuova si ricongiungono.\nAl chilometro 21 una piccola stradina comunale sulla destra porta ai resti di Bovillae, nell'attuale localit\u00e0 di Frattocchie, storica osteria sulla Via Appia nonch\u00e9 in passato seconda tappa del viaggio del Papi verso la residenza di Castel Gandolfo. Poco oltre si hanno i diverticoli per la Strada Provinciale di Spinabella, diretta a Marino centro; per la Strada statale 140 del Lago Albano, diretta a Castel Gandolfo, da cui parte anche la provinciale del \"Lago Olimpico\" diretta al Lago Albano, e per la Strada Provinciale di Due Santi diretta alla Via Nettunense presso la frazione della Castelluccia. Oltre la Via Appia procede in territorio di Castel Gandolfo in leggera salita rettifila. Al chilometro 22 si ha l'innesto di Via dell'Ercolano, che da una parte conduce al centro di Castel Gandolfo, dall'altro alla frazione delle Mole. Sulla sinistra c'\u00e8 la Villa del Pontificio Collegio Nordamericano, al cui interno ci sono i resti di una villa romana detta di Clodio.\nA distanza di 23 chilometri dall'Urbe la Via Appia entra nel centro storico di Albano Laziale. Nella vasta Piazza Mazzini convergono la ex strada statale 216 Via Maremmana III, diretta a Marino e a Frascati e la Strada Provinciale dell'Olivella diretta a Torvaianica. L'Appia procede all'interno dell'abitato di Albano e si possono vedere su strada Palazzo Savelli e l'antichissima Chiesa di San Pietro, ricavata in un locale della antiche Terme romane dette di Cellomaio o di Caracalla erette ad uso dei vicini Castra Albana. L'Appia esce da Albano con il Ponte d'Ariccia, notevole opera d'ingegneria stradale voluta da Pio IX. Prima invece la strada scendeva verso la sottostante Vallericcia passando davanti alle catacombe di San Senatore e all'interno dei resti della citt\u00e0 romana di Aricia. Di l\u00e0 dal ponte si trova appunto Ariccia, dominata dalla mole di Palazzo Chigi e della Collegiata dell'Assunta. La cittadina domina la Vallericcia sottostante, antico bacino lacustre. Da Ariccia l'Appia esce con altri due ponti minori, e poi sulla destra fronteggia il Santuario di Santa Maria di Galloro. Quindi la statale continua alberata fino a Genzano di Roma, da cui si diparte anche una Tangenziale che aggira l'abitato per smaltire il traffico su Corso Gramsci, che \u00e8 il nome che prende l'Appia attraversando la cittadina.\nOltre Genzano si hanno il diverticolo per Lanuvio e la strada provinciale Nemorense che porta a Nemi e al suo Lago. Quindi la strada si divide in due tronconi per circa 10 chilometri: l'Appia Nuova Vecchia Sede e l'Appia Nuova Nord, entrambe dirette a Velletri. La prima si innesta nella circonvallazione di Ponente della cittadina, la seconda incontra la via dei Laghi alla fine di quest'ultima e confluisce in Viale Roma.\nFra il 1912 e il 1963 questa sezione stradale integr\u00f2 il binario della linea Roma-Albano delle tranvie dei Castelli Romani.\nDa Velletri a Terracina (64\u00a0km).\nDa Velletri, la statale 7 non entra nell'abitato, ma lo aggira lungo la Circonvallazione Est di Via dei Volsci (da dove parte la Provinciale per Lariano e per la Via Anagnina) fino a ricollegarsi con il tracciato urbano che esce a sud da Porta Napoletana, al chilometro 41 del tragitto da Roma. Poco oltre si origina anche la Provinciale per Nettuno.\nDa qui la Via Appia Nuova percorre le pendici dei colli albani proseguendo verso l'agro pontino sfiorando al chilometro 49,500 la localit\u00e0 di Le Castella nei pressi del quale interseca il tracciato originario dell'Appia antica. Al chilometro 52 la Via Appia entrava nell'abitato di Cisterna di Latina prendendo il nome di Corso della Repubblica, ma dagli anni 2000 questo percorso urbano \u00e8 stato sostituito da un'ampia Circonvallazione a sud-ovest della citt\u00e0 che incrociando la Provinciale per Campoleone, quella per Latina e quella per Nettuno.\nQuindi la Via Appia moderna si ricongiunge all'appia antica e continua come una linea retta nel cuore dell'Agro Pontino, sfiorando Latina Scalo. Al chilometro 73 si diparte la strada statale 156 per Sezze, mentre qualche chilometro pi\u00f9 a sud \u00e8 attraversata dalla Provinciale per Sabaudia (sulla destra) e Priverno (sulla sinistra).\nSotto Monte Leano, in localit\u00e0 \"pontalto\" ove l'appia antica piega ad est, la via appia moderna prosegue rettilinea per alcune centinaia di metri e quindi entra a Terracina assumendo la denominazione di \"Via Roma\" andando in pratica a lambire, finalmente, il Mar Tirreno in corrispondenza dell'antico Porto di Traiano.\nDa Terracina a Sessa Aurunca (71 km).\nAll'altezza di Terracina dalla Via Appia ha origine la SS213 Via Flacca, l'Appia in questo tratto attraversa i comuni di Monte San Biagio, Fondi, Itri ed infine Formia, dove si ricongiunge con la via Flacca, e da qui riprende il litorale costiero. Da qui prosegue per Scauri parallelamente alla sua variante Formia-Garigliano (Strada statale 7 var Variante Formia-Garigliano) fino all'altezza di Minturno dove si pu\u00f2 osservare il Comprensorio Archeologico di Minturnae. Da qui l'Appia prosegue per le frazioni di Sessa Aurunca mentre la sua variante prender\u00e0 il nome di Via Domitiana, che prosegue in direzione Napoli. L'Appia continua sfiorando Fasani e Santa Maria la Piana, frazioni di Sessa Aurunca, ed il Comune di Cellole, arrivando infine a Sessa Aurunca.\nDa Sessa Aurunca a Pastorano (42 km).\nQuesto \u00e8 il primo tratto che la statale 7 affronta in Campania, nell'Alto Casertano, attraversando il Parco regionale Roccamonfina-Foce Garigliano, di notevole valenza ambientale e territoriale ad est e il Monte Massico, sul litorale Domizio ad ovest. La strada continua serpeggiando per la pianura di Carinola, attraversando una delle terre pi\u00f9 fertili di tutto il sud Italia, fino ad arrivare nell'Agro Caleno. I comuni che vengono attraversati in questo tratto sono Sessa Aurunca, Cellole, Carinola, Teano, Francolise, Sparanise, Calvi Risorta, Pignataro Maggiore e Pastorano.\nDa Pastorano ad Arienzo (21 km).\nA Pastorano la SS7 si congiunge con la SR6 Via Casilina e prosegue, sfiorando il comune di Vitulazio, fino a Capua, dove passa per Piazza Umberto I. Dopo 800m l'Appia si biforca in un'altra sua variante, la SS7bis di Terra di Lavoro, che continua in direzione di Avellino, mentre la SS7 prosegue per il comune di Santa Maria Capua Vetere, dove prende il nome di Corso Aldo Moro. Attraversata la citt\u00e0 di Santa Maria Capua Vetere, l'Appia prosegue in direzione Caserta attraversando vari comuni, tra cui San Prisco, Curti, Casapulla e Casagiove, raggiungendo infine Caserta e passando davanti alla Reggia (Piazza Carlo III). Prende poi il nome di Corso Trieste e successivamente, proseguendo per Maddaloni, quello di Viale dei Bersaglieri. Attraversa poi i centri abitati di Santa Maria a Vico e Arienzo.\nDa Arienzo per Benevento a San Giorgio del Sannio (41 km).\nSuperato Arienzo, la strada entra in provincia di Benevento, attraversando tutta la Valle Caudina e il comune di Arpaia. Dopo aver costeggiato la citt\u00e0 di Montesarchio arriva a Benevento, passando poi per il comune di San Giorgio del Sannio, oltre il quale lascia la provincia di Benevento.\nDa San Giorgio del Sannio ad Avellino (35 km).\nIl primo comune toccato in provincia di Avellino \u00e8 Venticano, dove l'Appia costituisce la strada principale della frazione di Castel del Lago. Qui sono situati anche lo svincolo Benevento dell'autostrada A16 e l'inizio del raccordo autostradale 9 di Benevento.\nSubito dopo Castel del Lago la strada raggiunge l'abitato di Calore (Venticano), dove ha inizio la strada statale 90 delle Puglie diretta a Foggia e passante per Ariano Irpino. Da Calore la strada statale Appia cambia direzione e si dirige verso sud-ovest, lambendo l'abitato di Dentecane e poi toccando i comuni di Montemiletto e Pratola Serra. Nei pressi di quest'ultimo centro si dirama la ex strada statale 371 della Valle del Sabato. Dopo aver oltrepassato la zona industriale di Pratola Serra, l'Appia entra nel territorio del comune di Manocalzati. Qui si trova lo svincolo Avellino Est dell'autostrada A16 e lo svincolo con la strada statale 7 bis di Terra di Lavoro (che nel tratto di Atripalda viene pi\u00f9 comunemente riconosciuta come \"variante est\"), la quale conduce a Napoli e poi a Capua. La strada statale Appia non entra nel comune di Avellino per poche centinaia di metri, seppure sia collegata direttamente alla zona industriale di Pianodardine.\nDa Avellino a Potenza (134 km).\nLa strada prosegue dal bivio Pianodardine passando nei territori comunali di Manocalzati, San Potito Ultra e Parolise. dA Parolise vi \u00e8 il bivio tra il vecchio e il nuovo tracciato in variante e con la strada statale 400 di Castelvetere.\nIl tratto originale tra Parolise e Lioni toccava Salza Irpina, superava il dislivello con i tornanti del \"Malopasso\" per raggiungere Montemarano, superava il Fiume Calore presso Ponteromito, proseguendo verso la periferia di Sant'Angelo dei Lombardi e Lioni. Il tratto dismesso da Castelfranci a Lioni fu inserito nell'itinerario della Strada Statale 400 di Castelvetere nel 1990. La variante realizzata (chiamata dai locali \"Ofantina Bis\") dopo il sisma del 23 novembre 1980 lambisce pi\u00f9 a sud il Montagnone di Nusco e i territori di Cassano Irpino, Montella e della stessa Nusco, con un tracciato meno tortuoso e su viadotti e mediante gallerie. Il vecchio tracciato prende per brevi tratti denominazioni locali diverse (via Nazionale, via Appia, nomi di contrade). Il nuovo tracciato \u00e8 interamente numerato come SS7 come si evince dalla progressiva chilometrica. Superato l'abitato di Lioni la strada si separa dall'itinerario a scorrimento veloce e torna sul vecchio tracciato verso Teora e Sant'Andrea di Conza. La Statale entra in Basilicata nel comune di Pescopagano proseguendo con un tracciato tortuoso verso Castelgrande, Muro Lucano, Baragiano, Ruoti fino all'arrivo dell'Appia a Potenza.\nDa Potenza a Matera (103 km).\nAttraversata la citt\u00e0 di Potenza la strada si snoda sulle alture a monte del fiume Basento e, nei pressi della citt\u00e0 di Matera, oltrepassa il fiume Bradano raggiungendo territori collinari.\nIn questo tratto di strada partendo da Potenza si attraversano i territori di: Vaglio Basilicata, Albano di Lucania, Tricarico, Grassano, Grottole, Miglionico e Matera.\nDall'innesto con la Strada statale 94 del Varco di Pietrastretta dir presso la stazione RFI di Baragiano-Ruoti, ubicata all'interno di un centro abitato (Baragiano Scalo), fino all'innesto con la Strada statale 7 racc-via Appia presso il bivio di Miglionico, in seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Basilicata, che ha ulteriormente devoluto le competenze alle rispettive province di Potenza e Matera. La provincia di Potenza l'ha classificata come SP EX SS 7 invece la provincia di Matera come SP 1 \"Appia\". Nonostante il declassamento a strada provinciale, solo la provincia di Matera ha provveduto ad aggiornare la segnaletica e la progressiva chilometrica riportata sui pannelli non corrisponde a quella dell'intera tratta stradale in quanto il chilometro 0+000 \u00e8 stato fissato in corrispondenza del confine provinciale a Valico Tre Cancelli, nel comune di Tricarico.\nInoltre nel comune di Potenza l'ANAS gestisce un tratto dal km 466+550 al km 468+300, classificata come strada statale 7 var/B Variante di Potenza, dall'innesto con il raccordo autostradale 5, Sicignano degli Alburni-Potenza, presso lo svincolo di Potenza Est fino all'innesto con la Strada statale 407 Basentana, dove la strada funge, insieme al tratto del raccordo autostradale 5 dallo svincolo di Potenza Ovest allo svincolo di Potenza Est, da tangenziale sud della citt\u00e0.\nDa Matera a Taranto (67 km).\nIl tratto attraversa i territori comunali di Laterza, Castellaneta, Palagianello, Palagiano e Massafra, oltre che di Matera e Taranto. Attraversa i centri abitati di Castellaneta e Massafra. Dallo svincolo posto al km 622+900 parte il raccordo che collega il tratto allo svincolo dell'autostrada A14 che corrisponde all'uscita Palagianello, classificato come strada statale 7 racc/ter Via Appia.\nDa Taranto a Brindisi (70 km).\nLa SS 7 Via Appia collega i due capoluoghi pugliesi Taranto e Brindisi con un tracciato lungo circa 70 chilometri e con le caratteristiche di superstrada. Passa attraverso i comuni di Grottaglie, Villa Castelli, Francavilla Fontana, Oria, Latiano e Mesagne, per terminare all'interconnessione con la Strada statale 16 Adriatica.\nFino a pochi decenni fa, il tratto da Taranto a Grottaglie era un raccordo autostradale e il tracciato della SS 7 usciva da Taranto e attraversava San Giorgio Jonico, mentre gran parte del percorso tra Grottaglie e Brindisi aveva un'unica carreggiata; in seguito il vecchio raccordo Taranto-Grottaglie \u00e8 stato incorporato nel percorso della SS 7 (diminuendone la lunghezza da oltre 720 km a 713,4\u00a0km), il vecchio tratto San Giorgio-Grottaglie \u00e8 stato declassificato a strada provinciale e quello Taranto-San Giorgio \u00e8 stato integrato nel percorso della strada statale 7 ter Salentina, aumentandone la lunghezza da 64,8 (la strada cominciava da San Giorgio Jonico) a 78,4\u00a0km."}
{"id": "699529", "revid": "46931", "url": "https://it.wikipedia.org/wiki?curid=699529", "title": "Alphonse Pierre Juin", "text": ""}
{"id": "699534", "revid": "6923", "url": "https://it.wikipedia.org/wiki?curid=699534", "title": "Carl Hermann Conrad Burmeister", "text": "Burmeister fu professore di zoologia all'Universit\u00e0 \"Martin Lutero\" di Halle-Wittenberg dal 1837 al 1861. Fece una spedizione in Brasile tra il 1850 e il 1852 e in Argentina dal 1857 al 1860, ritornando in Germania con varie collezioni zoologiche. Nel 1861 si trasfer\u00ec definitivamente in Argentina, fondando un istituto di zoologia presso il Museo Nacional di Buenos Aires.\nAttivit\u00e0 e riconoscimenti.\nBurmeister fu molto apprezzato e considerato nell'ambiente scientifico e politico dell'epoca: Pietro II del Brasile lo nomin\u00f2 Dignitario dell'Ordine della Rosa, mentre Guglielmo I di Germania lo insign\u00ec della Croce di 3\u00aa classe dell'Ordine della Corona di Prussia.\nBurmeister fu inoltre membro onorario di otto istituzioni scientifiche e corrispondente di altre 18; pi\u00f9 di cinquanta specie animali e vegetali furono battezzate col suo nome.\nTra i suoi vari studi, si possono ricordare l'entomologia (il suo primo campo di ricerca: la sua tesi di laurea fu in questo campo), l'ornitologia, l'erpetologia, la geologia, la botanica, la paleontologia (soprattutto per l'organizzazione dei trilobiti), la geografia e la meteorologia."}
{"id": "699535", "revid": "339392", "url": "https://it.wikipedia.org/wiki?curid=699535", "title": "WWF St. Valentine's Day Massacre", "text": ""}
{"id": "699537", "revid": "339392", "url": "https://it.wikipedia.org/wiki?curid=699537", "title": "Locomotiva E632", "text": ""}
{"id": "699542", "revid": "22475", "url": "https://it.wikipedia.org/wiki?curid=699542", "title": "Wilhelm Leibl", "text": "Biografia.\nDopo aver studiato all'Accademia di Monaco di Baviera, nel 1869 incontr\u00f2 Gustave Courbet, allora in Germania per tenere diverse mostre.&lt;br&gt;\nIl realismo di Courbet nel dipingere direttamente la natura entusiasm\u00f2 Leibl, inducendolo ad osservare i soggetti delle sue opere in modo sempre pi\u00f9 oggettivo.&lt;br&gt;\nLe opere di Leibl, che gi\u00e0 riflettevano la sua ammirazione per gli antichi maestri olandesi (in particolare per Rembrandt), divennero allora pi\u00f9 sciolti nello stile e con colori fittamente spazzolati su sfondi scuri.&lt;br&gt;\nNei mesi seguenti Leibl visse per alcuni mesi a Parigi, lavorando con Courbet e rinforzando il suo attaccamento al realismo.&lt;br&gt;\nDurante questo soggiorno ebbe l'opportunit\u00e0 di incontrare alcuni tra i pi\u00f9 importanti impressionisti, tra cui \u00c9douard Manet.&lt;br&gt;\nQuesti incontri spinsero Leibl a dipingere senza disegni preliminari, lavorando direttamente ed istintivamente col colore, riproducendo quello che vide con un tocco vigoroso e sicuro; un metodo che ha paralleli con l'impressionismo.\nTuttavia, a causa dello scoppio della guerra franco-prussiana, fu costretto a tornare in Germania, dove visse a Monaco di Baviera fino al 1873, per poi trasferirsi in alcuni piccoli villaggi dell'isolata campagna bavarese.&lt;br&gt;\nIn questi anni dipinse ritratti di contadini e scene di vita paesana di tutti i giorni.&lt;br&gt;\nIl suo stile si basa su una registrazione diretta e attenta della natura e delle figure, descritte senza il sentimentalismo tipico dell'arte tedesca del periodo, sempre rifiutato da Leibl che si indirizz\u00f2 verso un intenso realismo.&lt;br&gt;\nCol passare degli anni la dura luminosit\u00e0 lascia il posto a profili pi\u00f9 morbidi: al disegno disciplinato e alla superba tecnica forte e marcata si affianca una nuova precisione e meticolosit\u00e0 per i dettagli, osservati sempre con grande attenzione.\nLeibl continu\u00f2 a dipingere fino alla morte, avvenuta a W\u00fcrzburg il 4 dicembre 1900.\nNegli anni seguenti le sue opere influenzarono il movimento della Nuova oggettivit\u00e0, in particolare per il modo di rendere su tela le figure ed i ritratti."}
{"id": "699548", "revid": "339392", "url": "https://it.wikipedia.org/wiki?curid=699548", "title": "Karageorgevic", "text": ""}
{"id": "699549", "revid": "599013", "url": "https://it.wikipedia.org/wiki?curid=699549", "title": "Simone Pianigiani", "text": "Nel corso della sua carriera da allenatore, ha vinto sei campionati italiani, tre Coppe Italia, sette Supercoppe italiane, una Coppa di Turchia, un campionato israeliano e una Coppa di Lega israeliana.\nBiografia.\nIl 15 agosto 2008 viene insignito dal Comune di Siena del riconoscimento \"Mangia d'oro\", riservato ai senesi che si siano particolarmente distinti nel mondo.\nCarriera.\nClub.\nLa sua carriera di coach inizia molto presto: gi\u00e0 a 26 anni, infatti, \u00e8 assistente allenatore della squadra senese. Per undici anni lavora al fianco di Cesare Pancotto, Phil Melillo, Luca Dalmonte, Edoardo Rusconi, Fabrizio Frates, Ergin Ataman e Carlo Recalcati. In questo ruolo ha conquistato lo scudetto 2003-04, la Supercoppa Italiana 2004 e la Coppa Saporta del 2002. Ha inoltre allenato le giovanili di Siena, vincendo due scudetti Cadetti (2002 e 2003), uno Under 20 (2006) e due juniores (2004 e 2005).\nNella stagione 2006-07 esordisce come capo allenatore in Serie A con la Montepaschi Siena. Al primo anno Siena conquista lo scudetto battendo 3-0 nella serie finale la VidiVici Bologna. \u00c8 nominato miglior allenatore della stagione 2006-07 e ottiene la riconferma sulla panchina biancoverde per la stagione successiva. Tra i giocatori allenati durante la stagione che ha portato lo scudetto a Siena da ricordare sono Terrell McIntyre (MVP della stagione regolare), Joe Forte e Rimantas Kauk\u0117nas (MVP delle finali).\nNella stagione 2007-08 si riconferma con la Montepaschi Siena Campione d'Italia, battendo in finale la Virtus Roma per 4-1. La Montepaschi stabilisce il nuovo record di vittorie: solo 4 partite perse in tutto il campionato. In Eurolega, invece, arriva un terzo posto finale dopo un'ottima stagione, culminata con la Final 4 di Madrid, nella quale perde la semifinale contro il Maccabi Tel Aviv per 85-92.\nIl 21 febbraio 2009, giorno della semifinale di Coppa Italia contro la Benetton Treviso, arriva a quota 100 partite vinte alla guida della sua squadra. Il 16 giugno 2009 vince il terzo scudetto consecutivo battendo in finale per 4-0 l'Armani Jeans Milano, con l'ennesimo record di 43 vittorie in 44 partite giocate nelle competizioni nazionali (Supercoppa, Coppa Italia, e campionato), che sono state tutte conquistate. Il PalaDozza di Bologna sar\u00e0 l'unico campo non espugnato durante la regular season.\nNella stagione 2009-10 trionfa nuovamente in campionato, travolgendo in finale per il secondo anno consecutivo l'Armani Jeans Milano per 4-0, e vincendo quindi il suo quarto tricolore di fila, il quinto nella storia della MensSana. Conquista anche Coppa Italia e Supercoppa italiana battendo in entrambe le finali la Virtus Bologna, ottenendo cos\u00ec per il secondo anno di fila la conquista di tutti i trofei nazionali.\nIl 2010-11 vede la Mens Sana partire senza i favori del pronostico a causa del pesante rinnovamento della squadra, orfana di McIntyre, Eze e Sato. Bastano per\u00f2 poche giornate per capire che il team di Pianigiani \u00e8 ancora quello da battere: la Mens Sana prende la testa della classifica all'ottava giornata, sovrastando nello scontro diretto l'Armani Jeans 99-67, per non perderla pi\u00f9. Durante la stagione arrivano la vittoria della Coppa Italia contro Cant\u00f9 e le Final Four di Barcellona. La stagione si conclude con la terza tripletta consecutiva grazie al 5\u00ba Scudetto di fila, conquistato il 19 giugno sempre ai danni di Cant\u00f9.\nIl 19 giugno 2012, dopo la conquista del sesto campionato consecutivo, poi revocato, Simone Pianigiani dichiara di aver chiuso la sua esperienza alla guida di Siena. Cinque giorni dopo viene ufficializzato il suo ingaggio da parte del Fenerbah\u00e7e, con cui conquista la Coppa di Turchia. Il 24 febbraio 2013 si dimette dalla guida del club per motivi personali.\nIl 20 giugno 2016 torna ad allenare un club a oltre tre anni di distanza dall'ultima volta, firmando un biennale con l'Hapoel Gerusalemme, con cui vince la Coppa di Lega israeliana e il campionato israeliano. Pochi giorni dopo la vittoria del suo primo titolo isreaeliano, Pianigiani si separa dall'Hapoel Gerusalemme.\nIl 29 giugno 2017 diventa il nuovo allenatore dell'Olimpia Milano firmando un contratto triennale. Il 24 settembre 2017 conquista il suo primo trofeo da capo allenatore dell'Olimpia Milano: la Supercoppa italiana, disputata sul campo neutro di Forl\u00ec. Il 15 giugno 2018 arriva anche il secondo titolo, lo scudetto, conquistato superando in finale l\u2019Aquila Trento; per l\u2019Olimpia Milano si tratta del ventottesimo titolo nazionale mentre per Pianigiani \u00e8 il sesto, dopo quelli vinti alla guida della Mens Sana Siena.\nLa stagione successiva, nonostante il secondo successo consecutivo nella Supercoppa italiana, si rivela invece deludente: l'Olimpia viene eliminata alle semifinali dei play-off scudetto dalla Dinamo Sassari, mentre in Eurolega non riesce a superare la prima fase. L'11 giugno 2019 il club comunica la rescissione consensuale del contratto con il tecnico.\nNazionale italiana.\nIl 18 dicembre 2009 viene scelto dal presidente della FIP Dino Meneghin come nuovo commissario tecnico della nazionale italiana; la scelta suscita qualche polemica dovuta al fatto che Pianigiani rivestiva contemporaneamente anche l'incarico di allenatore della Mens Sana Siena. Il 3 novembre 2015, di comune accordo col Presidente della FIP Gianni Petrucci, lascia la panchina della Nazionale, rimanendo per\u00f2 come supervisore tecnico."}
{"id": "699550", "revid": "123438184", "url": "https://it.wikipedia.org/wiki?curid=699550", "title": "Carlo Scarpa", "text": "Per la sua opera ha ottenuto il premio Olivetti, il premio IN/ARCH, la Medaglia d'Oro ai Benemeriti della Cultura e dell'Arte, il Premio della Presidenza della Repubblica per l'architettura, e le nomine a membro degli Honorary Royal Designers for Industry, dell'Accademia Olimpica di Vicenza e dell'Accademia nazionale di San Luca.\nBiografia.\nCarlo Alberto Scarpa nacque il 2 giugno 1906 a Venezia, dove torn\u00f2 nel 1919, dopo aver trascorso l'infanzia a Vicenza, per studiare presso l'Accademia di Belle Arti; ambiente in cui conobbe l'architetto anconitano Guido Cirilli e il veneziano Vincenzo Rinaldo, di cui divenne assistente e del quale nel 1934 spos\u00f2 la nipote Nini Lazzari (Onorina Lazzari). Mentre ancora studiava all'Accademia, ottenne il primo incarico professionale, iniziando a collaborare come progettista con alcuni vetrai di Murano.\nNel 1926 ottenne l'abilitazione in Disegno architettonico e sino al 1931 lavor\u00f2 nello studio veneziano di Guido Cirilli, che poi affianc\u00f2 come assistente universitario presso l'Istituto Superiore di Architettura di Venezia, fondato quello stesso anno. Eredit\u00f2 dal Cirilli l'attenzione per i dettagli e per la qualit\u00e0 dei materiali costruttivi. Dal 1927 al 1930, mentre insegnava, lavor\u00f2 anche per la vetreria artistica di Murano MVM Cappellin &amp; Co.\nAlla fine degli anni venti realizz\u00f2 i suoi primi arredamenti e cominci\u00f2 a frequentare gli ambienti intellettuali e artistici veneziani, nei quali conobbe e si leg\u00f2 con personaggi come Giuseppe Ungaretti, Carlo Carr\u00e0, Lionello Venturi, Diego Valeri, Giacomo Noventa, Arturo Martini, Mario Deluigi, Bice Lazzari e Felice Casorati. A partire dal 1932, inizi\u00f2 a lavorare con la vetreria di Paolo Venini, della quale fu nominato direttore artistico, incarico che mantenne fino al 1946; la collaborazione con Venini si protrasse fino al 1947: di grande innovazione sono sia i disegni, che le tecniche produttive dei modelli. Le sue prime esposizioni avvennero nel 1932 alla Biennale di Venezia e, due anni dopo, alla Triennale di Milano.\nAl compimento dei suoi trent'anni, tra il 1935 e il 1937, Scarpa realizz\u00f2 la sua prima opera impegnativa, la sistemazione della Ca' Foscari di Venezia, sede dell'omonima universit\u00e0: il suo intervento si risolse principalmente nella rifunzionalizzazione degli ambienti pi\u00f9 prestigiosi, che avrebbero ospitato il Rettorato e l'Aula degli Atti Accademici. Tale opera, che vide un'ulteriore modifica da parte dell'architetto veneto tra il 1955 e il 1957, ma che fu in seguito manomessa, risult\u00f2 essere uno dei pi\u00f9 innovativi progetti di restauro di quel periodo. L'ampia vetrata, giustapposta alla polifora che si affaccia sul Canal Grande, l'elemento pi\u00f9 notevole del primo restauro, se confrontata con l'azione pi\u00f9 interessante del secondo restauro della Ca' Foscari, ovvero la riconfigurazione della tribuna lignea che aveva progettato lui stesso una ventina di anni prima, segnala chiaramente la crescita compiuta dall'architetto, che nel primo caso si confront\u00f2 con la lezione di Le Corbusier e nel secondo con quella di Frank Lloyd Wright.\nLa sua attivit\u00e0 non venne interrotta nemmeno durante la seconda guerra mondiale anche se, naturalmente, dopo il 1945 essa riprender\u00e0 pi\u00f9 vigorosa. Di rilievo fu la realizzazione all'inizio degli anni cinquanta del Padiglione del Libro nei giardini della Biennale, nel quale sono evidenti alcuni temi wrightiani: si tratta di un piccolo edificio in legno con ampie vetrate riparate da aggetti, in cui emergono alcuni elementi particolari, come, oltre agli aggetti, su cui \u00e8 giocato il progetto, i telai distorti in legno e le strutture triangolari aeree. In seguito incontr\u00f2 di persona Frank Lloyd Wright e ci\u00f2 port\u00f2 a una sua ancora maggiore influenza nelle opere di Scarpa degli anni successivi, in particolare per il progetto del 1953 di Villa Zoppas a Conegliano.\nNel 1956 ottenne il Premio Nazionale Olivetti per l'architettura e la stessa azienda gli commission\u00f2 la sistemazione di uno spazio espositivo Olivetti in piazza San Marco a Venezia; ma nello stesso anno venne accusato dall'Ordine degli Architetti di esercitare la professione illegalmente e quindi portato in tribunale.\nRicevette numerosi importanti riconoscimenti tra cui, oltre al Premio Olivetti, il Premio IN/Arch. (1962) e la Medaglia d'oro del Ministero per la Pubblica Istruzione per la cultura e l'arte (1962), il Premio della Presidenza della Repubblica per l'architettura (1967). \u00c8 stato membro del Royal British Institute of Design (1970), dell'Accademia Olimpica di Vicenza e dell'Accademia Nazionale di San Luca a Roma (1976).\nLa sua opera venne presentata in Italia e all'estero in importanti mostre personali presso il Museum of Modern Art di New York nel 1966, la Biennale di Venezia nel 1968, la Heinz Gallery di Londra, l'Institut de l'Environnement a Parigi, e infine a Barcellona nel 1978.\nNel 1972 divenne direttore dell'Istituto Universitario di Architettura di Venezia, dal quale nel 1978 ricevette una laurea honoris causa in architettura, ponendo cos\u00ec fine alla diatriba sulla legittimit\u00e0 del suo operato. Non pot\u00e9 tuttavia partecipare alla cerimonia di consegna, in quanto il 28 novembre dello stesso anno mor\u00ec in Giappone a causa di un incidente: quel giorno a Sendai pioveva, Scarpa non volle uscire ma, nello scendere la scala dell'albergo, che portava ai negozi del sottosuolo, cadde e successivamente mor\u00ec in ospedale per le conseguenze del trauma cranico. La laurea fu consegnata alla famiglia nel 1983.\nIl Museum f\u00fcr angewandte Kunst (MAK) di Vienna ha dedicato due mostre postume all'architetto italiano: nel 1989-90 ha realizzato un'esposizione intitolata \"Carlo Scarpa: The Other City/Die andere Stadt\"; nel 2003 ha allestito la mostra \"Carlo Scarpa: Das Handwerk der Architektur/The Craft of Architecture\". In seguito il MAK di Vienna nel 1999 ha acquistato diversi disegni architettonici dei progetti per il Museo civico di Castelvecchio a Verona (1956-1964), per la Fondazione Querini Stampalia a Venezia (1961-1963), per la Tomba Brion a San Vito d'Altivole (Treviso) (1969-1978) e inoltre ha ampliato la sua collezione con modelli lignei e disegni di mobili; uno schizzo della raccolta mostra un tavolo disegnato per il compositore d'avanguardia Luigi Nono, concittadino veneziano, che gli ha dedicato nel 1984 una composizione orchestrale \"A Carlo Scarpa, Architetto, Ai suoi infiniti possibili\" (per orchestra a microintervalli) ; con questa collezione, anche se di contenuto limitato, il MAK di Vienna gestisce uno dei pochi archivi fuori d'Italia con progetti dell'architetto.\nNel 2015 l'Henry Moore Institute di Leeds ha messo a confronto l'opera di Scarpa con le sculture dell'artista americana Carol Bove (Ginevra, 1971) in una mostra intitolata \"Carol Bove/Carlo Scarpa\"; la mostra era stata aperta in anteprima in Italia, al Museion di Bolzano.\nCaratteristiche dell'architettura scarpiana.\nVi sono alcuni temi fondamentali nell'architettura di Carlo Scarpa:\nDisegno.\nScarpa utilizzava il disegno come pensiero, nei disegni dava spazio a riflessioni e ragionamenti, si poteva vedere in diretta il suo pensiero che si imprimeva sulla carta: disegnava una serie concatenata di figure, ma con una logica diversa da quella usuale degli altri architetti, che \u00e8 di tipo concettuale. Essa era governata da una ragione che generava passaggi momentaneamente apparentemente inutili e ovvi, ma che successivamente si dimostravano particolarmente produttivi. Il suo sistema compositivo era svolto mediante il disegno, con modalit\u00e0 esemplificative ma anche con dettagli tipici della raffigurazione, della citazione.\nMusei.\nLa luce dell'architettura di Scarpa consente di comporre architetture per istituzioni come i musei e le opere che li costituiscono. La particolare luce che fa vedere le statue nei suoi musei diventa uno straordinario strumento di critica architettonica, lo spazio luminoso diventa uno strumento per comprendere e far comprendere le sculture. Egli fa posto alle sculture mettendole nella giusta luce, al punto che poi diventa impossibile spostarle o toglierle. L'architetto veneto utilizza l'architettura e la luce come linguaggio critico: egli cerca un metodo per arrivare ad un compimento dell'opera esposta, senza darne un giudizio. Quindi l'architettura scarpiana diviene un mezzo per conoscere una realt\u00e0, piuttosto che divenire essa stessa oggetto di conoscenza; l'oggetto delle esplorazioni di Scarpa non \u00e8 tanto l'edificio che contiene le sculture, quanto le sculture stesse, contrariamente al Movimento Moderno, che vede l'architettura oggetto della conoscenza.\nRestauro.\nCarlo Scarpa ha avuto la capacit\u00e0 di elaborare progetti e interventi in contesti antichi e di valore, grazie alla sua bravura nel leggere il contesto architettonico preesistente. Questa caratteristica dai suoi contemporanei veniva vista come limite, mentre dai critici odierni viene vista come punto di forza: egli lavora nel costruito come i grandi architetti del passato, Andrea Palladio, Bramante, Filippo Brunelleschi, Leon Battista Alberti, Francesco Borromini. La sua \u00e8 quindi un'architettura controcorrente rispetto ai movimenti a lui contemporanei.\nNel cinema.\nCinque documentari su Carlo Scarpa, diretti dal regista e documentarista Riccardo De Cal, sono stati realizzati dal 2006 al 2014. \"Memoriae Causa\" \u00e8 stato prodotto nel 2006 da Fondazione Benetton Iniziative Culturali in occasione delle celebrazioni per il centenario della nascita di Carlo Scarpa, e riguarda il complesso monumentale Brion. Il film ha ottenuto numerosi riconoscimenti nel 2007 all'Asolo Art Film Festival, al Festival Libero Bizzarri, al Festival Internazionale del Cinema d'arte a Bergamo, ed \u00e8 stato presentato, sempre nel 2007, al 48\u00ba Festival dei Popoli a Firenze, al Big Screen Film Festival in Cina, al Soane Museum di Londra in collaborazione con il Royal Institute of British Architects, all'Universit\u00e0 IUAV di Venezia, in Triennale a Milano nel 2008, al Politecnico di Milano nel 2009, presso l'Accademia di Architettura di Mendrisio nel 2011, al MAXXI - Museo nazionale delle arti del XXI Secolo nel 2012, seguito da una conferenza con Mario Botta, Enrico Ghezzi, Guido Pietropoli, Tobia Scarpa e infine nel 2014 al Festival di Architettura di Lisbona. \"Hortus Conclusus\", \u00e8 stato prodotto nel 2007, con il contributo di Regione Veneto, e riguarda la Fondazione Querini Stampalia. Del 2010 \u00e8 \"Dialogo nel tempo\", un documentario sulla Villa Il Palazzetto, un'abitazione privata sita in Monselice, nella quale Tobia Scarpa ha realizzato, dopo 30 anni dal progetto del padre Carlo Scarpa, la moderna scala esterna di accesso al piano nobile del cinquecentesco palazzo. Nel 2011 viene prodotto \"Nulla dies sine linea\", con il contributo di Regione del Veneto, sul Museo di Castelvecchio a Verona. Nel 2014 viene realizzato \"Genius Loci\", sul Negozio Olivetti in Piazza San Marco a Venezia, film presentato in anteprima alla Fondazione Pinault presso il teatrino di Tadao And\u014d a Palazzo Grassi, assieme a \"Hortus Conclusus\".\nUn breve documentario sperimentale co-diretto da Stefano Croci e Silvia Siberini, \"La piet\u00e0 del vento \"\u2013 presentato al Bellaria Film Festival e in seguito alla 71\u00aa Mostra del Cinema di Venezia \u2013, narra del rapporto tra la poesia Matsuo Bash\u014d e l'architettura di Scarpa (quest'ultimo afferm\u00f2 sempre di essere particolarmente attratto dagli haiku di Bash\u014d e dalla loro ricchezza poetica), partendo dalla scoperta del fatto che il 28 novembre \u00e8 la data di morte di entrambi.\nArchivio.\nIl fondo \"Carlo Scarpa,\" documenta l\u2019intera attivit\u00e0 progettuale dell\u2019architetto nei diversi campi dell\u2019architettura, dell\u2019arte e del design di mobili ed oggetti di arredo a partire dagli anni '20 al 1978, anno della morte, \u00e8 conservato presso l'Archivio di Stato di Treviso - Centro Carlo Scarpa; un corpus di 429 disegni, raccolto nel corso dei lavori di ristrutturazione del museo di Castelvecchio \u00e8 conservato presso il Comune di Verona - Museo di Castelvecchio."}
{"id": "699554", "revid": "287204", "url": "https://it.wikipedia.org/wiki?curid=699554", "title": "Guglielmo Bellasi", "text": "Dopo una buona gavetta nella Formula 3 europea, il pilota svizzero Silvio Moser chiese a Guglielmo Bellasi di costruire una vettura anche per la Formula 1.\nIl modello, denominato F170, montava motore Ford Cosworth e fu costruito in un solo esemplare. Esord\u00ec senza qualificarsi al Gran Premio d'Olanda. Moser non riusc\u00ec a qualificarsi per altre quattro volte nel corso della stagione. Riusc\u00ec a prendere parte solo al Gran Premio d'Austria, terminando dopo pochi giri per problemi meccanici.\nNel 1971 Moser s'iscrisse al Gran Premio d'Italia, riuscendosi a qualificare ma senza terminare la gara.\nIn entrambe le stagioni la vettura corse sotto i colori della \"Silvio Moser Racing Team SA\"."}
{"id": "699555", "revid": "287204", "url": "https://it.wikipedia.org/wiki?curid=699555", "title": "Soft Hard Real-Time Kernel", "text": "S.Ha.R.K. \u00e8 un'architettura completamente modulare e configurabile progettata per supportare applicazioni hard, soft e non sistema real-time. Incorpora pi\u00f9 algoritmi di scheduling intercambiabili.\n\u00c8 stato sviluppato presso i laboratori di ricerca del RETIS Lab (presso la Scuola Superiore Sant'Anna) di Pisa e dell'Universit\u00e0 di Pavia. Si propone come ottimo strumento di testing, apprendimento e sviluppo di soluzioni orientate al real-time computing."}
{"id": "699559", "revid": "339392", "url": "https://it.wikipedia.org/wiki?curid=699559", "title": "Karadjordjevic", "text": ""}
{"id": "699561", "revid": "6923", "url": "https://it.wikipedia.org/wiki?curid=699561", "title": "Trasporto marittimo", "text": ""}
{"id": "699567", "revid": "1543377", "url": "https://it.wikipedia.org/wiki?curid=699567", "title": "Mastino spagnolo", "text": "Il Mastino spagnolo \u00e8 una razza di cane molossoide tipo cane da montagna, tra i pi\u00f9 grossi ed imponenti: la sua taglia ha come limite minimo per i maschi 77 cm e per le femmine 72 cm; ma si desidera che queste misure siano ampiamente superate, preferendo che i maschi superino gli 80 cm e le femmine i 75 cm. \u00c8 stato da sempre impiegato nella pastorizia come guardiano delle greggi contro i lupi.\nStoria.\nForse introdotto nella penisola iberica dai mercanti fenici, forse giuntovi al seguito di greggi di ovini, comunque citato da Virgilio nelle Georgiche (...il vigoroso Molosso iberico...) \u00e8 tradizionalmente legato al mondo della pastorizia.\nNel 1273 gli allevatori di Castiglia, Le\u00f3n ed Extremadura fondarono l'Honrado Concejo de La Mesta y Pastos de Castilla, allo scopo di regolamentare l'allevamento ovino. Negli atti ufficiali del Concejo si stabiliscono, tra le altre cose, le norme per il possesso dei cani che accompagnano il gregge, proponendo un rapporto ottimale di 5 mastini ogni 1000 pecore (con una media, nei secoli XV e XVI, di una popolazione di 2500000 pecore nei territori di Castilla, possiamo calcolare che circa 12000 mastini svolgevano il loro compito di guardiani), ma anche quale deve essere il loro trattamento, quanto devono mangiare i cani (a loro viene riservata la stessa quantit\u00e0 di cibo dei pastori), e si prevedono sanzioni per gli abusi. \nSebbene si trattasse di una razza profondamente legata al mondo agricolo-pastorale, il Mastino \u00e8 sempre stato amato anche dai grandi proprietari terrieri e dai nobili, al punto che talvolta veniva ammesso alla corte reale, come testimoniato dall'opera \"Las Meninas\" di Diego Vel\u00e1zquez, che ritrae l'Infanta Margarita e le sue dame in compagnia del grosso cane. Ci sono testimonianze della presenza di Mastini spagnoli anche accanto ai conquistadores del Nuovo Mondo: Diego de Salazar ebbe accanto \"Becerrillo\" , e il cucciolo di questo, \"Leoncillo\", accompagnava N\u00f9\u00f1ez de Balboa. Tali cani, opportunamente protetti tramite corazze leggere veniveno impiegati come cani da guerra contro gli indios. Si legge talvolta della presunta esistenza di due tipologie di mastino, il \"Mastin Ligero\", di corporatura pi\u00f9 snella e asciutta, utilizzato per la caccia, ed il \"Mast\u00ecn Pesado\", il tipo pesante che conosciamo come custode del gregge, ma i maggiori esperti smentiscono queste affermazioni.\nLa razza entra nella cinofilia ufficiale dopo il 2\u00b0 conflitto mondiale, il primo standard di razza venne stilato nel 1949. Venuta meno l'esigenza di accompagnare le transumanze, negli ultimi decenni il numero di mastini spagnoli si \u00e8 ridotto, ma continua ad essere presente accanto ai pastori. anche nelle pi\u00f9 prestigiose linee di allevamento \"da expo\" si reintroduce periodicamente sangue di soggetti rustici.\nDescrizione.\nLa corporatura massiccia, la pelle lassa, la giogaia abbondante, le orecchie pendenti, e lo sguardo tranquillo, unitamente all'indole pacata, trasmettono a chi non conosce la razza una sensazione di cane pigro ed indolente e con scarse attitudini all'azione. Al momento del bisogno per\u00f2 la forza del mastino si rivela in maniera esplosiva, con scatti che stupiscono il neofita per velocit\u00e0 ed agilit\u00e0 insospettate. La selezione operata dal lavoro di custode delle greggi transumanti negli sterminati territori di Castilla, dove spostamenti quotidiani di 30 km erano la norma, gli ha fornito anche una notevolissima resistenza di fondo nel camminare.\nCarattere.\nTipico dei grandi pastori-custodi, tranquillo, distaccato, indipendente e protettivo.\nAl contrario di molte razze giganti, caratterizzate da un'aspettativa di vita molto bassa, il mastino spagnolo raggiunge tranquillamente i 10-12 anni di vita."}
{"id": "699569", "revid": "767487", "url": "https://it.wikipedia.org/wiki?curid=699569", "title": "Bags' Groove", "text": "Bags' Groove \u00e8 un album di Miles Davis pubblicato nel 1957 dalla Prestige Records.\nIl disco.\nNel settembre del 1957 la Prestige di Bob Weinstock pubblic\u00f2 l'album intitolato \"Miles Davis &amp; the Modern Jazz Giants\", uno dei primi e rari esempi di \"long playing\" a 16 \u2154 giri. Il disco, della durata straordinaria per l'epoca di circa 80 minuti, necessitava di essere riprodotto su giradischi adatti. L'esperimento con il nuovo formato dur\u00f2 poco e la \"label\" produsse solo sei dischi di quel tipo. Nell'album di Davis furono inseriti brani registrati in due diverse sessioni del 1954 con due diverse formazioni. La prima, del 29 giugno, fu realizzata con Sonny Rollins al sassofono tenore, Horace Silver al pianoforte e con la sezione ritmica del Modern Jazz Quartet formata da Percy Heath e Kenny Clarke. La quattro composizioni, tra le quali le celebri \"Airegin\" e \"Oleo\" di Rollins che rimasero per anni nel repertorio di Davis, erano gi\u00e0 state pubblicate in precedenza nell'album a 10\" \"Miles Davis with Sonny Rollins\" nel 1954. In questa nuova raccolta fu per\u00f2 aggiunta anche una versione alternativa di \"But Not for Me\" di Gershwin.\nIl secondo gruppo di brani fu registrato il 24 dicembre con il vibrafonista Milt Jackson, con Thelonious Monk al pianoforte e sempre Heath al contrabbasso e Clarke alla batteria. Anche in questo caso le tracce erano gi\u00e0 state pubblicate originariamente dalla Prestige in due LP da 10\" intitolati rispettivamente \"Miles Davis All Stars Vol. 1\" e \"Miles Davis All Stars Vol. 2\" usciti nel corso del 1955 e per questa raccolta furono inserite versioni alternative inedite di \"Bag's Groove\", composta da Jackson, e di un altro standard di Gershwin, \"The Man I Love\".\nAlla fine dell'anno una parte del materiale del disco a 16 giri fu pubblicato in un pi\u00f9 normale 33 giri a 12\" che prese il titolo dal brano composto da Milt Jackson \"Bags' Groove\". Nel 1959 infine il resto fu incluso in un altro 33 giri intitolato ancora \"Miles Davis and the Modern Jazz Giants\" che aveva una copertina diversa rispetto all'originale.\nSul primo lato di \"Bag's Groove\" furono incluse le due lunghe versioni dell'omonimo brano, mentre l'intero secondo lato fu occupato da tutte le tracce della sessione di giugno con Sonny Rollins e Horace Silver. Sulla copertina il disco venne accreditato al solo Miles Davis, ma come consuetudine, furono riportati anche i nomi degli altri musicisti. Nel retro il disco fu accreditato a Miles Davis and the Morden Jazz Giants riprendendo l'appellativo utilizzato nel disco a 16 giri uscito in precedenza.\nL'incisione di \"Bags' Groove\" in dicembre fu segnata da un episodio che \u00e8 forse pi\u00f9 significativo per l'eco che ebbe fuori dallo studio che non per la sua sostanza o le sue conseguenze. Miles Davis chiese a Thelonious Monk di non suonare durante i suoi assoli perch\u00e9 non gli piaceva il modo di accompagnare di Monk e il pianista ne fu offeso. Miles dice che il dissapore fu di breve durata, ma il fatto venne riportato sulle note di copertina dal critico Ira Gitler e gi\u00e0 prima aveva fatto un certo clamore - si disse che Monk aveva cercato di picchiare Miles, fatto che entrambi i protagonisti smentirono in maniera abbastanza divertita, vista la sproporzione fisica tra Monk, che era gigantesco, e Miles, che fisicamente era piuttosto esile.\nL'album \"Bag's Groove\" e il 33 giri \"Miles Davis and the Modern Jazz Giants\" sostituirono i precedenti LP a 10 pollici e il disco a 16 giri nel catalogo Prestige e furono pi\u00f9 volte ristampati e poi pubblicati su CD anche in versione rimasterizzata.\nEdizioni.\nSingoli e altri album.\n78 giri\nLong playing 33 giri 10\"\nLong playing 16 \u2154 giri 12\"\nLong playing 33 giri 12\""}
{"id": "699577", "revid": "1652635", "url": "https://it.wikipedia.org/wiki?curid=699577", "title": "Apollonio Rodio", "text": "Biografia.\nFiglio di Silleo (o Illeo) e di Rode, comp\u00ec i suoi studi ad Alessandria e fu discepolo di Callimaco e compagno di studi di Eratostene.\nAll'et\u00e0 di circa 30 anni fu nominato bibliotecario della Biblioteca di Alessandria dal re Tolomeo II Filadelfo, succedendo a Zenodoto.\nContemporaneamente ebbe l'incarico dell'educazione del figlio di Tolomeo II Filadelfo, il futuro Tolomeo III Everg\u00e9te.\nSecondo il lessico bizantino Suda (o Suidas) dovette andare in esilio a Rodi per la scarsa considerazione che i suoi concittadini diedero alla sua opera principale (\"Le Argonautiche\", vedi sotto). Trasferitosi a Rodi, visse sull'isola fino alla sua morte occorsa intorno al 215; per via di questa vicenda fu soprannominato \"Rodio\".\nA questo suo trasferimento, secondo la tradizione, non furono estranee la sopraggiunta inimicizia con Callimaco, la rivalit\u00e0 con Eratostene che ovviamente era appoggiato dal suo conterraneo Callimaco (erano entrambi di Cirene), argomento di cui si parler\u00e0 meglio in seguito. Ma gli cost\u00f2 soprattutto la scarsa simpatia di Berenice II (moglie di Tolomeo Everg\u00e9te).\nSempre il suddetto lessico di Suda ci dice che in seguito Apollonio \"fu ritenuto degno di stare nella biblioteca\" ma con ogni probabilit\u00e0 si tratta di un errore del compilatore bizantino di questo lessico del X secolo, che non cap\u00ec che l'espressione \"essere degno di stare nella biblioteca\" che trovava nelle sue fonti (per noi perdute) era riferita ai libri delle Argonautiche e non ad un secondo incarico di Apollonio come capo-bibliotecario. Infatti una commissione sceglieva i libri degni di essere custoditi nella Biblioteca di Alessandria (\"axia tes bibliotekes\"); inoltre quest'errore pu\u00f2 essere nato dalla confusione col bibliotecario che fu a capo della biblioteca dopo di Eratostene e prima di Aristarco, anch'egli di nome Apollonio: il cosiddetto Apollonio Eidographos di cui si sa molto poco.\nLa polemica Apollonio - Callimaco.\nLa celebrit\u00e0 di Apollonio non \u00e8 dovuta soltanto alle Argonautiche, ma anche al pi\u00f9 celebre episodio della sua biografia: la violenta polemica letteraria che ebbe, fra il 246 a.C. e il 240 a.C. con il suo maestro Callimaco. Callimaco afferm\u00f2 che l'unico requisito della poesia era l'essenzialit\u00e0 lirica e per questo condann\u00f2 tutta l'epica antica per la sua incapacit\u00e0 di mantenere una continuit\u00e0 di tono e di ispirazione.\nQueste, e altre affermazioni non meno rivoluzionarie, fra cui ricordiamo la celebre \u00ab\u039c\u03ad\u03b3\u03b1 \u03b2\u03b9\u03b2\u03bb\u03af\u03bf\u03bd, \u03bc\u03ad\u03b3\u03b1 \u03ba\u03b1\u03ba\u03cc\u03bd\u00bb (grande libro, grande male), scatenarono lo sdegno di Apollonio, che aveva consacrato tutta la sua vita di erudito e tutta la sua arte al tentativo di rinnovare i fasti della poesia omerica.\nDalla parte di Apollonio si schierano altri poeti famosi, come Asclepiade e Posidippo, ed eruditi come Prassifane di Mitilene.\nOccorre per\u00f2 ricordare che, come sostiene una buona parte di critica, non \u00e8 possibile che nell'Alessandria di quel tempo fra Callimaco ed Apollonio non ci sia stato alcun rapporto, ma \u00e8 eccessivo intendere questi rapporti come quelli maestro-allievo, e si fonda su basi incerte e spesso erronee il mito della rivalit\u00e0 con l'altro poeta.\nInfatti la maggioranza delle allusivit\u00e0 reciproche sono state trovate nelle loro opere a torto; non la prova la supposizione della Suda, secondo cui L'Ibis (un poemetto calunnioso di Callimaco) avesse per bersaglio Apollonio; non la prova la dubbia paternit\u00e0 dell'epigramma 11.275 \"Contro Callimaco\" dell\"'Antologia Palatina\"; infine, circa il Prologo dei Telchini, gli scoli fiorentini sostengono che non colpiva Apollonio.\nCredono, i critici in questione, che le \"prove\" a sostegno di un'accesa rivalit\u00e0 fra i due poeti, siano una falsa voce in circolo al tempo stesso dei due, e che abbia influenzato svariate interpretazioni delle rispettive opere fino ai nostri giorni.\nAttivit\u00e0 letteraria e filologica.\nApollonio Rodio oltre alle Argonautiche scrisse anche altre opere che non ci sono giunte e poi da buon bibliotecario capo di Alessandria diede i suoi contributi di filologia omerica.\nLe Argonautiche.\nFu autore del poema epico \"Le Argonautiche\" che narra il viaggio di Giasone e della sua nave \"Argo\".\nDurante il soggiorno a Rodi, \u00e8 possibile che Apollonio abbia scritto una seconda edizione de \"Le Argonautiche\", in quanto le fonti antiche parlano di una pro\u00e8kdosis (edizione preliminare) ed una \u00e8kdosis (edizione).\nAltre opere.\nApollonio Rodio scrisse poemetti eruditi che non ci sono giunti, specie sul tema della kt\u00ecseis (fondazione) di citt\u00e0, come Alessandria, Naucrati, Cauno. In particolare dedic\u00f2 un poemetto a Can\u00f2po, che secondo il mito fu timoniere di Menelao, arrivato in Egitto dopo la guerra di Troia: alla morte del suo timoniere, Menelao avrebbe fondato in suo onore l'omonima citt\u00e0. Gli erano attribuiti anche degli epigrammi (non giunti).\nLavoro critico su Omero.\nPropose la lezione \"kefal\u00e0s\" (teste) al verso 3 del primo libro dell'Iliade ed accett\u00f2 la variante di Zenodoto \"d\u00e0ita\" di verso 5.\nLa lezione pi\u00f9 comune, quella adottata successivamente da Aristarco di Samotracia, recita \"L'ira funesta mand\u00f2 in pasto ai cani forti anime d'eroi e a tutti gli uccelli\".\nCome osservano ironicamente Pfeiffer ed Abbamonte, un'anima \u00e8 un \"pasto leggero\" per gli animali ed inoltre l'espressione \"forti anime\" non ha troppo senso e non \u00e8 mai attestata altrove; Apollonio Rodio si rese conto della difficolt\u00e0 del testo e propose invece kefal\u00e0s (teste) cos\u00ec che il pasto diventasse pi\u00f9 \"lauto\"; inoltre l'espressione \"forti teste\" \u00e8 ben attestata in Omero ed Esiodo e sempre col significato metaforico di \"forti corpi\" assolutamente adatto al contesto.\nSappiamo che adott\u00f2 la lezione zenodotea d\u00e0ita (pasto) cos\u00ec che il testo risultasse \"cibo per i cani e pasto per gli uccelli\": lo deduciamo da due passi, distanti poche decine di versi, del secondo libro delle Argonautiche in cui usa il termine d\u00e0ita. Cos\u00ec facendo rimarca il termine e ne indica, collocandolo in un poema di imitazione di Omero, implicitamente l'autenticit\u00e0 omerica.\nAltri contributi filologici.\nSi occup\u00f2 dello Scudo di Esiodo di cui sostenne, in opposizione al suo maestro Zenodoto, l'autenticit\u00e0 esiodea. Anche in questo caso ne abbiamo prova grazie ad un passo delle Argonautiche in cui vi \u00e8 l'\u00e8kfrasis (descrizione) dello scudo di Giasone chiaramente modellata sull'argomento del poemetto."}
{"id": "699578", "revid": "1543377", "url": "https://it.wikipedia.org/wiki?curid=699578", "title": "Malaysia", "text": "La Malaysia o Malaisia (IPA ; ) \u00e8 uno Stato federale dell'Asia sudorientale.\nLo stato \u00e8 comunemente indicato in italiano con la sineddoche Malesia o pi\u00f9 raramente come Grande Malesia. Affacciato quasi completamente sul mar Cinese Meridionale, tributario dell'oceano Indiano, si compone geograficamente di una parte continentale, che occupa l'estremit\u00e0 sud-orientale della Penisola malese o di Malacca, ed \u00e8 amministrativamente corrispondente a gran parte degli stati federati dell'unione, tra i quali Johor, Negeri Sembilan, Selangor, Putrajaya e la capitale Kuala Lumpur; e una insulare, situata nella regione settentrionale del Borneo che include gli stati federati di Sarawak, Sabah e Labuan, isola quest'ultima al largo delle coste del Brunei.\nNella sua parte continentale la Malaysia confina a nord con la Thailandia, mentre in quella sul Borneo confina a sud con l'Indonesia.\nNel territorio della Malaysia \u00e8 completamente ricompreso quello del sultanato di Brunei.\nAll'estremit\u00e0 meridionale della Malacca, inoltre, si trova la citt\u00e0-Stato di Singapore che non ha alcun confine di terra con la Malaysia, ma \u00e8 a questa collegata tramite un ponte.\nIndipendente dal Regno Unito dal , la Malaysia \u00e8 una monarchia costituzionale elettiva; all'inizio del XXI secolo \u00e8 una media potenza regionale il cui PIL \u00e8 il decimo dell'Asia e il ventinovesimo del mondo \u00e8 inoltre al quarto posto tra i Paesi di recente industrializzazione.\nLa sua popolazione \u00e8 di poco pi\u00f9 di 32 milioni d'abitanti su una superficie di circa senza di fatto acque interne; La religione di Stato \u00e8 l'islam, praticato da poco meno dei due terzi della popolazione; circa un quinto della popolazione si dichiara buddhista, un decimo cristiano; altra religione sopra il 5% \u00e8 l'induismo.\nStoria.\nNella penisola malese, punto di passaggio obbligato dei commerci terrestri tra il Golfo del Bengala, quello del Siam e il Mar Cinese Meridionale, nel II secolo, si costituirono i primi regni indigeni. Solo nel XV secolo, con la fondazione del porto di Malacca e con la penetrazione portoghese, inizi\u00f2 lo sviluppo economico della Malesia che a partire dal 1511 cadde sotto il dominio prima dei Portoghesi (i quali desideravano avere una base commerciale in Oriente) e poi, nel 1641, degli Olandesi passando nel 1795 sotto quello britannico. Tra il XVII e il XVIII secolo il forte esercito del sultanato di Sambas assoggett\u00f2 gli altri imperi vicini e conquist\u00f2 numerosi stati minori. Con il trattato di Londra la Malesia venne assegnata alla Gran Bretagna, mentre Malacca, prima dominio portoghese, pass\u00f2 agli olandesi che poi la cedettero ai britannici in cambio di alcuni possedimenti sulla costa occidentale di Sumatra. Nel 1802 l'Olanda si impossess\u00f2 del potente sultanato di Sambas. Nel 1846 l'isola di Labuan fu ceduta dal sultano del Brunei, Omar Ali Saifuddin II, all'Impero Britannico, ma come colonia a s\u00e9 e sotto il governo di Rajah James Brooke, signore di Sarawak, che sottrasse al sultanato molti dei suoi territori. La perdita \u00e8 ricordata nel pi\u00f9 importante poema malese moderno: Syair Rakis del Raja Pengiran Indera Mahkota o Shahbandar.\nNel 1867 Malacca e Singapore entrarono a far parte della colonia britannica degli Stabilimenti dello Stretto. Nel 1888 Sarawak e il Brunei divennero protettorati britannici. Nel 1891 furono fissati i confini ufficiali tra i protettorati inglesi e olandesi. Nel 1909 la Gran Bretagna ottenne dalla Thailandia la protezione degli Stati di Kedah, Kelantan, Perlis e Terengganu che poi riun\u00ec nei \"Confederate Malay States\" (Confederazione degli stati malesi).\nDurante la seconda guerra mondiale, in cui si combatt\u00e8 la Campagna della Malesia, il Paese venne in gran parte conquistata dai Giapponesi (1942). Nel dopoguerra la propaganda antibritannica e l'acceso spirito nazionalista e indipendentista portarono alla costituzione dell'Unione malese (1946) e la Federazione della Malesia nel 1948. Nel 1957 venne proclamata l'indipendenza della Federazione della Malesia che, ampliatasi ancora nel 1963 con l'unione di Singapore, Sarawak, Sabah si costitu\u00ec nell'attuale federazione, dalla quale Singapore fu per\u00f2 obbligato ad andarsene nel 1965.\nGeografia.\nMorfologia.\nLa Malesia Occidentale, che si estende sull'estremit\u00e0 meridionale della penisola di Malacca, \u00e8 bagnata a ovest dalle acque dello stretto di Malacca e a est dal mar Cinese Meridionale, e confina a nord con la Thailandia e a sud con Singapore; la Malesia Orientale, che occupa il settore settentrionale dell'isola di Borneo, confina a sud con l'Indonesia e a nord col Brunei. Il settore malese della penisola di Malacca presenta un'ossatura centrale costituita da formazioni montuose e tabulari discontinue, allungate nella direzione da nord-ovest a sud-est, che si collegano alla catena indocinese e hanno la loro origine nel corrugamento himalayano.\nL'altitudine media varia dai 1000 ai 2000 metri; la vetta pi\u00f9 alta si trova a nord, dove il Gunung Tahan raggiunge i 2190 metri. Vaste pianure sedimentarie fiancheggiano il sistema a ovest e a sud, mentre a est i rilievi arrivano spesso alla costa e frammentano una fascia pianeggiante ridotta nel settore settentrionale. I fiumi sono numerosi e molto ricchi di acque sui due versanti della catena: i pi\u00f9 importanti sono il Kelantan, il Pahang, il Belum e il Muar.\nLe coste sono in genere basse e uniformi, talvolta sabbiose e paludose e fronteggiate da una serie di isole, isolotti e banchi corallini.\nIl territorio della Malesia Orientale si affaccia a ovest sul mar Cinese, a nord-est sul Mare di Sulu e a est sul Mare di Celebes. Il suo confine con la parte indonesiana dell'isola \u00e8 segnato dalle alte cime delle catene montuose dei Kapuas Hulu, degli Iran e dei Penambo.\nIdrografia.\nNon mancano i corsi d'acqua: ricordiamo il Rajang e il Kinabatangan. Le coste sono prevalentemente basse e sabbiose lungo il settore occidentale, per diventare pi\u00f9 alte e frastagliate in quello nord-orientale.\nClima.\nIl clima malese \u00e8 di tipo equatoriale, con temperature elevate, debolissima escursione termica annuale (mentre giornaliera 7 gradi di norma nell'intero paese considerando le immense foreste equatoriali schermanti la poderosa intensit\u00e0 solare) e precipitazioni abbondanti. L'influsso monsonico non \u00e8 molto accentuato, ma comunque provoca un aumento delle piogge sulla costa est da novembre a febbraio, mentre sulla costa ovest solo il mese di agosto \u00e8 molto piovoso con intensi e prolungati rovesci. La pioggia tende a cadere nel tardo pomeriggio e di sera, spesso in maniera violenta, con la formazione di temporali.\nIl Borneo \u00e8 sempre un po' pi\u00f9 umido rispetto al resto del Paese.\nLa temperatura media annuale in tutto il paese (tra le minime: 24,5\u00a0\u00b0C, e le massime: 31,5\u00a0\u00b0C) tendenzialmente non \u00e8 inferiore ai 28\u00a0\u00b0C (sino a 100\u00a0m s.l.m.) e le precipitazioni, salvo casi eccezionali, non scendono in nessun luogo su tutta la superficie del paese al di sotto dei 2000\u00a0mm annui. L'umidit\u00e0 relativa annuale non \u00e8 di norma inferiore all'80% (fino all'85% per le zone maggiormente piovose e/o palustri) rimanendo relativamente costante nelle ore, 95% max - 65% min. A causa dell'elevata umidit\u00e0 che non favorisce un'ottimale traspirazione dell'organismo, le temperature percepite dalla pelle umana nelle ore centrali del d\u00ec non di rado possono giungere, per una durata di qualche ora, a 41-42 o 43 gradi (ma in casi eccezionali quasi sempre nelle metropoli o comunque in ambiente cittadino, si hanno temperature percepite sino a 48-49 o 50 gradi, per poche ore) rendendo il clima totalmente sconsigliabile per intraprendere esplorazioni o gite, in cui spesso \u00e8 necessario movimento prolungato il quale affaticherebbe l'organismo nel mantenere tale la percezione epidermica di oltre 40 gradi, favorendo invece un effettivo graduale aumento della temperatura interna corporea reale.\nPopolazione.\nDensit\u00e0: 88 abitanti per km\u00b2\nDemografia.\nIl grafico qui riportato mostra l'evoluzione demografica della Malesia dal 1961 al 2003. Come si vede, la popolazione malese \u00e8 in continua crescita. Il numero di abitanti sull'asse delle ordinate \u00e8 in migliaia; nel 2012 la popolazione malese contava 29.179.950 abitanti.\nEtnie.\nLa Malaysia \u00e8 un miscuglio di etnie e di culture. La popolazione \u00e8 formata principalmente da malesi (50,1%), cinesi (22,6%), Orang Asli (11,8%), indiani tamil (6,7%) ed altre etnie minoritarie (8,8%). I malesi, islamizzati qualche secolo fa, sono oggi i soli ad avere pieni diritti politici e civili. I cinesi, che rappresentano circa un quarto della popolazione totale, sono concentrati nei maggiori centri urbani e spiccano nelle attivit\u00e0 commerciali.\nI Semang, che abitano al nord, sono cacciatori e raccoglitori e si distinguono per i capelli crespi. I Sakai, con caratteristiche fisiche simili agli altri (\"statura pigmoide\") si distinguono per i capelli ondulati e sono i pi\u00f9 numerosi. Infine a sud-ovest della Malacca abitano gli Jakudn dai capelli lisci. Nel Sarawak, il gruppo pi\u00f9 numeroso \u00e8 quello dei Dayak, un tempo considerati tagliatori di teste. Di pi\u00f9 recente immigrazione sono i gruppi pakistani, bengalesi (del Bangladesh) e nepalesi, che svolgono mansioni prevalentemente artigiane e manuali.\nQuesto vero e proprio \"melting pot\" comporta un gran numero di feste e manifestazioni religiose (Hari Raya musulmano, Deepavali e Thaipusam induista, capodanno cinese, Natale cristiano), nonch\u00e9 una miriade di specialit\u00e0 culinarie e artigianali, ma anche tensioni etniche mai sopite e spesso strumentalizzate dalla politica.\nReligione.\nLe religioni professate in Malaysia sono: l'islam (63,7%), il buddismo (17,7%), il cristianesimo (9,4%), l'induismo (6%), il confucianesimo, il taoismo e la religione tradizionale cinese. La religione di Stato \u00e8 l'islam.\nLingue.\nLa lingua ufficiale \u00e8 la lingua malese, che \u00e8 una lingua austronesiana. Tra le altre lingue parlate ci sono il cinese, il cantonese, l'hokkien, il tamil e la lingua iban del Borneo settentrionale. La lingua inglese \u00e8 diffusa ed usata soprattutto nei centri urbani.\nOrdinamento dello Stato.\nSuddivisioni amministrative.\nLa Federazione della Malaysia \u00e8 divisa in 13 stati federati (\"Negeri\"), di cui 9 regni e 4 repubbliche, e 3 territori federali (\"Wilayah Persekutuan\").\nI primi sono (tra parentesi le capitali): Johor (Johor Bahru), Kedah (Alor Setar), Kelantan (Kota Bharu), Malacca (Malacca), Negeri Sembilan (Seremban), Pahang (Kuantan), Perak (Ipoh), Perlis (Kangar), Penang (George Town), Selangor (Shah Alam), Terengganu (Kuala Terengganu), Sabah (Kota Kinabalu), Sarawak (Kuching).\nI territori federali sono: Territorio federale di Kuala Lumpur (Kuala Lumpur), Territorio federale di Putrajaya (Putrajaya), Territorio federale di Labuan (Victoria).\nIstituzioni.\nOrdinamento scolastico.\nIn Malaysia l'istruzione non \u00e8 obbligatoria ed \u00e8 gratuita dai 6 ai 19 anni di et\u00e0. Il primo ciclo di studi dura sei anni e l'insegnamento viene impartito nelle quattro lingue principali del paese (\"malaysiano\", \"cinese\", \"tamil\", \"iban\"), con l\"'inglese\" come seconda lingua obbligatoria. I corsi di istruzione primaria sono frequentati da circa il 90% dei ragazzi, mentre nella scuola secondaria il tasso di abbandono scolastico \u00e8 elevato. Nel 2000 il tasso di alfabetizzazione della popolazione adulta era dell'88,7%.\nUniversit\u00e0.\nOltre all'Universit\u00e0 nazionale di Bangi, fondata nel 1970, esistono altri atenei: l'Universit\u00e0 tecnologica di Malaysia a Kuala Lumpur (1925); l'Universit\u00e0 dell'agricoltura a Serdang (1971); l'Universit\u00e0 delle scienze a George Town (1969); l'University of Malaya (1962); l'Universit\u00e0 internazionale islamica a Petaling Jaya (1983) e l'Universit\u00e0 settentrionale della Malaysia ad Alor Setar (1984).\nSistema sanitario.\nLa Malaysia ha un sistema diffuso di assistenza sanitaria. Esso implementa un sistema sanitario universale, che coesiste con il sistema sanitario privato. La speranza di vita alla nascita nel 2005 era di 74,04 anni.\nLa sanit\u00e0 in Malaysia \u00e8 divisa in pubblica e privata. La Societ\u00e0 malese attribuisce importanza per l'espansione e lo sviluppo dei servizi sanitari, mettendo l'8% del budget statale per lo sviluppo nella sanit\u00e0 pubblica con un incremento di oltre il 47 % rispetto al dato precedente.\nCon una popolazione in aumento e l'invecchiamento, il governo intende migliorare la sanit\u00e0 in molte aree, ed \u00e8 partita la ristrutturazione degli ospedali esistenti, la costruzione e l'allestimento di nuovi ospedali, l'espansione del numero di poliambulatori, e il miglioramento della formazione e l'espansione della telemedicina. Negli ultimi due anni il governo ha aumentato gli sforzi per revisionare i sistemi e attrarre maggiori investimenti esteri.\nC'\u00e8 ancora tuttavia, una notevole carenza nella forza lavoro medica, in particolare di personale altamente specializzato; le cure mediche e il trattamento sono disponibili solo nelle grandi citt\u00e0. Recenti sforzi per portare molte strutture per altre citt\u00e0 sono stati ostacolati dalla mancanza di competenze necessarie per far funzionare le attrezzature disponibili.\nLa maggior parte degli ospedali privati si trovano in aree urbane e a differenza di molti ospedali pubblici, sono dotate delle pi\u00f9 moderne attrezzature diagnostiche e di imaging.\nIl governo comunque ha riposto molta attenzione al settore ed ha anche cercato di promuovere la Malesia come destinazione di assistenza sanitaria regionale e internazionale.\nForze armate.\nLe Forze Armate malesi sono tre: Royal Malaysian Navy (marina), Malaysian Army (esercito) e Royal Malaysian Air Force (aeronautica). L'et\u00e0 richiesta per il servizio militare volontario \u00e8 di 18 anni. Per la difesa lo Stato spende il 2,03 per cento del PIL del paese, e impiega il 1,9 per cento della forza lavoro della Malesia. Attualmente la Malesia sta attuando un importante programma per espandere e modernizzare tutti e tre i rami delle sue forze armate.\nPolitica.\nLa Malesia, Stato federale chiamata anche Federazione della Grande Malesia, si costitu\u00ec nel 1963, riunendo gli 11 stati della Federazione della Malesia (indipendente dal 1957), il Sabah, il Sarawak e Singapore (che fu obbligato a lasciare la federazione nel 1965). Il paese comprende oggi tredici stati, oltre a tre territori federali, creati con emendamenti alla Costituzione nel 1974 (Kuala Lumpur), nel 1984 (Labuan) e nel 2001 (Putrajaya).\nDal punto di vista istituzionale la Malesia \u00e8 una monarchia costituzionale elettiva. Pi\u00f9 precisamente, si tratta di una federazione di monarchie costituzionali il cui Capo Supremo dello Stato, in malaysiano \"Yang di-Pertuan Agong\", viene eletto tra i sovrani ereditari di nove dei tredici stati che compongono la Federazione. Il suo mandato dura cinque anni; egli detiene il potere esecutivo e il potere legislativo, che vengono esercitati insieme al governo e al Parlamento. \u00c8 compito del Re scegliere il primo ministro che sar\u00e0 il leader del maggior partito della Camera dei rappresentanti. Ogni azione destinata a modificare i confini del paese, o a estendere alla Federazione la legge islamica, deve essere sottoposta all'approvazione della Conferenza dei Regnanti formata dai nove sovrani ereditari e i quattro capi di Stato elettivi.\nIl Parlamento \u00e8 composto da due Camere: la Camera dei rappresentanti (\"Dewan Rakyat\", 219 membri) e il Senato (\"Dewan Negara\", 69 membri). La Camera dei rappresentanti \u00e8 il principale organo legislativo; il Senato ha solo il potere di sospendere la legislatura. I senatori vengono nominati con un mandato di sei anni dal Re della Federazione e dai Parlamenti dei singoli stati. La Costituzione della Malaysia (Perlembagaan Persekutuan Malaysia), risale al 27 agosto 1957. \u00c8 in vigore la pena di morte.\nOgni stato \u00e8 dotato di organi esecutivi propri (Gabinetto ministeriale e Consiglio dei ministri) e di un organismo legislativo unicamerale, la cui composizione pu\u00f2 variare. I membri del Parlamento degli stati vengono tutti eletti a suffragio diretto con un mandato di cinque anni (tranne quelli del Sabah).\nA livello locale l'amministrazione \u00e8 affidata alle singole municipalit\u00e0 e ai consigli comunali.\nL'attuale posto di Yang di-Pertuan Agong \u00e8 vacante in quanto l'ultimo Capo Supremo, il sultano di Kelantan Muhammad V, eletto il 13 dicembre 2016, si \u00e8 improvvisamente dimesso il 6 gennaio 2019 al rientro da un congedo di due mesi per malattia. Il Capo del Governo \u00e8 il Primo ministro Mahathir Mohamad, nato nel 1925 e in carica dal 10 maggio 2018.\nLeader degli Stati e dei Territori federali.\nLegenda: per ogni Stato o Territorio federale la prima persona esercita la funzione di Capo di Stato mentre la seconda di Capo del Governo.\nPolitica estera.\nMembro fondatore dell'Associazione delle Nazioni del Sudest Asiatico (ASEAN) e dell'Organizzazione della Cooperazione Islamica (OIC) il paese partecipa a molte organizzazioni internazionali come le Nazioni Unite; Kuala Lumpur \u00e8 stata la sede del primo vertice dell'Asia orientale nel 2005.\nLa politica estera della Malesia si basa ufficialmente sul principio della neutralit\u00e0 e il mantenere relazioni pacifiche con tutti i paesi, indipendentemente dal loro sistema politico. Il governo attribuisce un'elevata priorit\u00e0 alla sicurezza e alla stabilit\u00e0 del sud-est asiatico e cerca di sviluppare le relazioni con gli altri paesi della regione.\nEconomia.\nNegli ultimi trent'anni la Malesia ha conosciuto un fortissimo sviluppo economico, trasformandosi da \"paese in via di sviluppo\" ad uno dei paesi pi\u00f9 ricchi del sud-est asiatico, non pi\u00f9 dipendente soltanto dalla produzione ed esportazione di materie prime.\nCon la Nuova politica economica (NPE), la Malesia \u00e8 divenuta leader mondiale nella produzione di componenti elettronici e primo paese del Sud-Est asiatico per l'assemblaggio e l'esportazione di autoveicoli.\nIl paese \u00e8 uno dei pi\u00f9 sviluppati del pianeta con il PIL al 29\u00ba posto tra quelli mondiali, mentre \u00e8 al 59\u00ba posto per PIL pro capite.\nAnche i settori dei servizi, del turismo e della finanza hanno tratto notevoli vantaggi.\nMa, nonostante la NPE abbia reso possibili grandi sviluppi, rimane sempre la questione della disuguaglianza nella distribuzione della ricchezza, e molti contadini della Malesia peninsulare, cos\u00ec come gli indigeni di Sabah e Sarawak, dipendono ancora da un'agricoltura di sussistenza. Per risolvere questo grave problema sono stati presi provvedimenti dalla NPE, i cui obiettivi sono la crescita economica, lo sradicamento della povert\u00e0 e, soprattutto, la trasformazione della Malesia in una nazione altamente industrializzata entro il 2020.\nL'economia della Malesia vanta due primati mondiali assoluti e ben consolidati: quello della produzione di caucci\u00f9, il cui volume annuo si avvicina alla met\u00e0 del volume complessivo mondiale, e quello della produzione di stagno, anch'esso quasi la met\u00e0 del totale mondiale. Nel 2011 c'era una forza lavoro di 11.910.000 occupati, mentre il tasso di disoccupazione era del 3,1; l'economia malese dal 1999 al 2011 ha avuto tassi di crescita alti in media del 5%, ed il prodotto interno lordo ha avuto una crescita vertiginosa.\nSettore primario.\nTra le attivit\u00e0 pi\u00f9 produttive oltre al caucci\u00f9 ricordiamo le colture, del riso, seguono poi la manioca, il mais, le patate e le patate dolci, i frutti tropicali, soprattutto l'ananas, caff\u00e8, cacao, arachidi, palme da cocco, palme da olio, pepe e altre spezie.\nLo sfruttamento dei boschi riguarda soprattutto l'albero del caucci\u00f9, ma anche il legname; la pesca, molto attiva in tutta la Malesia, costituisce sia un ricco apporto proteico per la dieta locale, sia una voce non trascurabile delle esportazioni.\nModesto \u00e8 invece l'allevamento, che si basa principalmente sul bestiame suino.\nSettore secondario.\nLa Malesia \u00e8 leader nella produzione di stagno, anch'esso quasi la met\u00e0 del totale mondiale. I principali giacimenti di stagno si trovano nel Perak, nel Johor, nel Pahangh e presso Kuala Lumpur. Altre risorse minerarie sono i minerali di ferro, oro, bauxite, manganese, carbone, fosfati e l'antimonio (nel Sarawak), e tungsteno. Importanti anche i giacimenti di gas naturale e petrolio che hanno consentito al paese l'autosufficienza energetica; per quanto riguarda l'industria sono sviluppati settori come quello agroalimentare, tessile, chimico, edile, elettronico, dell'attivit\u00e0 cantieristica e delle produzioni meccaniche.\nSettore terziario.\nNei primi anni del XXI secolo \u00e8 il settore terziario quello che fa da traino all'economia malese; in primis il turismo, infatti la Malesia \u00e8 uno dei paesi pi\u00f9 visitati del mondo; nel 2011 il paese asiatico figurava al nono posto mondiale per arrivi di turisti internazionali con 24,7 milioni di persone posizionandosi davanti al Messico, e subito dopo la Germania; la Malesia offre paesaggi, isole, spiagge e mare pressoch\u00e9 incontaminati, flora e fauna rarissime e parchi naturali, ma non mancano i servizi con numerosi alberghi, campi da golf, centri commerciali; per quanto riguarda il turismo storico e culturale in Malesia ci sono tre dei pi\u00f9 importanti musei che espongono interessanti collezioni etnografiche e archeologiche regionali (il Museo nazionale della Malesia a Kuala Lumpur, il Museo Sabah a Kota Kinabalu e il Museo Sarawak di Kuching). Testimonianze rilevanti della storia sociale e culturale del paese si trovano nella Biblioteca nazionale e nell'Archivio nazionale di Kuala Lumpur.\nAnche le telecomunicazioni hanno avuto un grande sviluppo, le linee telefoniche al 2009 erano 4.573.000, mentre i cellulari 34.456.000; infine internet conta nel 2009, 15.355.000 utenti.\nImportante anche il sistema bancario con numerose banche commerciali, istituti di credito e assicurazione e di altra natura supervisionate dalla Banca centrale (Bank Negara Malaysia); per quanto riguarda il settore finanziario, la moneta malese \u00e8 il ringgit malaysiano (in passato chiamato dollaro della Malesia), suddiviso in 100 sen. La \"Bank Negara Malaysia\" \u00e8 la banca di stato, la sola autorizzata a emettere moneta e Kuala Lumpur \u00e8 una piazza finanziaria con sede di Borsa valori; per quanto riguarda il commercio, alla base delle importazioni in Malesia vi sono: macchinari in genere e mezzi di trasporto, materie prime di base, generi alimentari e bevande, combustibile e prodotti chimici. Mentre un notevole cambiamento hanno avuto negli ultimi anni le esportazioni, che hanno visto i macchinari, i mezzi di trasporto e i prodotti industriali (caucci\u00f9, stagno, combustibili), togliere il posto alle materie prime. Ai tradizionali partner commerciali, Giappone, Singapore, Stati Uniti, Gran Bretagna e Corea del Sud, negli ultimi anni si \u00e8 aggiunta anche la Cina.\nComunicazioni.\nAnche a causa dell'aspetto geografico del paese, la rete dei trasporti via terra non \u00e8 uniformemente sviluppata: le comunicazioni stradali e ferroviarie della Malesia Peninsulare hanno una buona estensione, mentre nel Sabah e nel Sarawak la presenza di aspri rilievi nelle regioni interne ne impediscono lo sviluppo e i trasporti avvengono soprattutto attraverso la rete fluviale e quella aerea.\nI collegamenti aerei sono garantiti dalla compagnia di bandiera, Malaysia Airlines (MH) e dalla low-cost malese AirAsia. Il network fa perno sull'avveniristico aeroporto di Kuala Lumpur (KLIA - Kuala Lumpur International Airport, situato nell'area di Sepang). Inaugurato alla fine degli anni novanta \u00e8 uno degli aeroporti pi\u00f9 moderni e tecnologicamente avanzati del mondo.\nLa rete stradale si estende per 98.721\u00a0km (2004); la rete ferroviaria, gestita dallo Stato, si snoda per 1.849\u00a0km; gli aeroporti sono quattro e sono tutti internazionali: tra questi il pi\u00f9 importante \u00e8 l'aeroporto \"Subang\" a Kuala Lumpur. I porti del paese sono molto attivi: il pi\u00f9 importante \u00e8 quello di Klang (privatizzato all'inizio degli anni novanta), seguito da quelli di George Town, Johor Baharu, Kuantan (sulla penisola), Kota Kinabalu (Sabah) e Kuching (Sarawak).\nAmbiente.\nLa fauna caratteristica della Malesia Occidentale comprende tigri, rinoceronti, elefanti, bufali, orsi, coccodrilli, tartarughe, serpenti, aquile, fagiani, uccelli acquatici e le salangane. Nella Malesia Orientale regnano invece gli oranghi, i gibboni, i tapiri, le tigri reali, le pantere, gli orsi malesi, le viverre i cinghiali, i tucani, e le salangane. Innumerevoli sono le specie di insetti, cos\u00ec come la fauna ittica \u00e8 ricca di specie e di individui.\nNon vi sono tigri nella Malesia orientale, nel contempo vi \u00e8 l'elefante del Borneo.\nIl manto vegetale originale, costituito prevalentemente dalla foresta equatoriale ricopre la maggior parte della superficie territoriale: oltre alle formazioni caratteristiche di liane, la pianta floreale Brownlowia velutina, il sandalo, il teak, l'albero della cannella, l'ebano, il bamb\u00f9, l'albero della canfora e l'albero della gomma. Su tutto il territorio sono diffusi i palmizi (coltura intensiva della palma da olio). Lungo le coste le mangrovie. Tra i parchi naturali troviamo:\nCultura.\nProduzione letteraria.\nUna produzione letteraria malese nel XX secolo si afferma con gli scrittori Usman Awang, poeta, e la scrittrice Chong Yee-Voon\nMusica.\nPer quanto riguarda il contesto musicale cantautrice e produttrice discografica \u00e8 Siti Nurhaliza.\nPatrimoni dell'umanit\u00e0.\nLa Malaysia possiede quattro siti inseriti nella Lista dei patrimoni dell'umanit\u00e0 dell'UNESCO:\nScienza e tecnologia.\nIn campo medico da ricordare la figura di Wu Lien-teh, che si occup\u00f2 della peste in Manciuria del 1910-1911 e a cui dobbiamo la diffusione per la prima volta dell'uso della mascherina per combattere un'epidemia.\nGastronomia.\nLa cucina malese rispecchia la societ\u00e0 multiculturale della Nazione e spesso, almeno la cucina tradizionale, riflette la cucina indonesiana.\nIl Nasi Lemak, preparato con riso, \u00e8 il piatto pi\u00f9 popolare della gastronomia malese. \nUn tipico cibo tradizionale originario della Malaysia \u00e8 il lemang.\nSport.\nIn Malesia gli sport pi\u00f9 popolari sono il badminton, l'automobilismo, il motociclismo, l'hockey su prato ma sono praticate anche le arti marziali: il Silat Melayu arte marziale creata dal popolo per difendersi dall'invasione di altri popoli e anche il Tomoi che \u00e8 un'arte marziale molto simile alla Muay Thai thailandese. Abbastanza praticato \u00e8 anche il calcio con la nazionale di calcio che partecip\u00f2 alle Olimpiadi di Monaco di Baviera: fra i calciatori malesi spicca Mokhtar Dahari.\nSquash.\nLa Malaysia ha fatto registrare ottimi risultati nella disciplina Squash: la malese Nicol David \u00e8 stata due volte campionessa del mondo in questa disciplina, nel 2005 e nel 2006.\nCalcio.\nLa nazionale di calcio della Malaysia (soprannominata Harimau Malaya) rappresenta la Malesia a livello internazionale. La squadra nazionale ha conquistato il primo importante titolo di calcio internazionale del paese quando \u00e8 diventata campione dell'AFF Suzuki Cup 2010 . La nazionale di calcio della Malesia under 23 ha vinto una medaglia d'oro nei Giochi del sud-est asiatico 2009 e 2011 . La nazionale della Malesia si \u00e8 qualificata per la Coppa d'Asia nel 1976, 1980 e 2007 AFC Asian Cup, tuttavia, non \u00e8 mai stata in grado di superare la fase successiva. Nella classifica mondiale FIFA, la posizione pi\u00f9 alta della Malesia era nella prima versione dei dati, nell'agosto 1993, al 75\u00ba posto. \u00c8 classificato 153\u00ba nel mondo e 31\u00b0 in Asia (al 18 febbraio 2021). La nazionale di calcio femminile della Malesia \u00e8 classificata all'88\u00ba posto nel mondo e al 17\u00ba posto in Asia nella classifica mondiale femminile FIFA (al 19 dicembre 2014).\nTuttavia non ha ottenuto grandi successi internazionali, la nazionale maschile non e mai riuscita a qualificarsi per un'edizione della coppa del mondo.\nLa nazionale disputano le partite \nAllo stadio Bukit Jalil National Stadium con sede nella citt\u00e0 di kuala Lumpur, lo stadio ha una capienza di 87.411 posti.\nGiochi olimpici.\nLa Malaysia ai Giochi olimpici ha finora vinto 13 medaglie.\nPrima medaglia olimpica per la Malaysia \u00e8 stata la medaglia di bronzo nel badminton, vinta da Razif Sidek e Jalani Sidek , a Barcellona 1992.\nRugby a 15.\nLa disciplina \u00e8 governata nel Paese dalla Malaysia Rugby Union, federazione cofondatrice, nel 1968, dell'Asian Rugby Football Union, oggi Asia Rugby, organismo di controllo del rugby continentale; dal 1988 la federazione malaysiana \u00e8 anche membro di World Rugby.\nLa nazionale maschile a 15 partecipa al campionato asiatico di rugby fin dalla sua istituzione nel 1969 e vanta come miglior piazzamento due terzi posti nel 2018 e 2019; in ambito femminile la federazione non ha una selezione a 15, ma una a sette che partecipa, a livello continentale, all'Asia Sevens Series."}
{"id": "699579", "revid": "436907", "url": "https://it.wikipedia.org/wiki?curid=699579", "title": "Crash (Dave Matthews Band)", "text": "Crash \u00e8 un album della Dave Matthews Band, pubblicato il 30 aprile, 1996."}
{"id": "699583", "revid": "1305772", "url": "https://it.wikipedia.org/wiki?curid=699583", "title": "Athena Lundberg", "text": "\u00c8 stata la playmate del mese di gennaio 2006 per Playboy. \u00c8 inoltre la testimonial di alcuni siti, tra cui quello di Rookie Babe e nei video \"Girls Gone Wild Island\" e \"Daddy's Little Girls\", cover del GGW Video."}
{"id": "699586", "revid": "1745361", "url": "https://it.wikipedia.org/wiki?curid=699586", "title": "Le Argonautiche", "text": "Le Argonautiche () \u00e8 un poema epico in greco antico scritto da Apollonio Rodio nel III secolo a.C.. Unico poema di Et\u00e0 Ellenistica sopravvissuto, esso racconta il mitico viaggio di Giasone e degli Argonauti per recuperare il Vello d'oro nella remota Colchide. Le loro eroiche avventure e la relazione di Giasone con la pericolosa Medea, principessa e maga colchiana, erano gi\u00e0 ampiamente note al pubblico Ellenistico, permettendo cos\u00ec ad Apollonio di superare la semplice narrazione, per presentare un'esposizione che aderisca ed enfatizzi i valori dei suoi tempi - l'et\u00e0 della grande Biblioteca di Alessandria - mentre la sua epica incorpora la sua ricerca nei campi della geografia, dell'etnografia, delle religioni comparate, della letteratura omerica. Comunque, il suo principale contributo alla tradizione epica risiede nell'evoluzione dell'amore tra l'eroe e l'eroina: egli sembra esser stato il primo poeta epico a studiare la \u00abpatologia d'amore\u00bb. Le \"Argonautiche\" ebbero un profondo impatto sulla poesia latina: tradotte da Varrone Atacino e imitate da Valerio Flacco, influenzarono Catullo e Ovidio, e indicarono a Virgilio un modello per il suo poema romano, l'Eneide.\nAntefatto.\nL'antefatto remoto, che Apollonio non espone, \u00e8 il mito dei fratelli Elle e Frisso, figli del re di Orcomeno Atamante, che, per sfuggire ai maltrattamenti della matrigna, fuggono sul dorso di un montone dal vello d'oro che li conduce in volo attraverso il mare; durante la traversata Elle cade e muore in quello stretto che porta il suo nome (Ellesponto). Giunto in Colchide, Frisso sposa Calciope (figlia del sovrano locale) e immola il montone affidando il vello d'oro a un drago, che veglia giorno e notte sulla spoglia.\nTrama.\nL'opera \u00e8 suddivisa in quattro libri, per un totale di 5836 versi in esametri.\nLibro primo.\nNella citt\u00e0 di Iolco, in Tessaglia, il re Pelia ha assunto il comando su tutta la regione, dopo aver spodestato il fratello Esone. Un oracolo gli ha predetto di guardarsi da un ragazzo che \u00e8 senza un sandalo, perch\u00e9 quel giovane lo spodester\u00e0. Giasone, il figlio di Esone, costretto ad allontanarsi per non essere ucciso, superati i vent'anni, ritorna a Iolco. Giunto al guado del fiume Anauro, trova una vecchia che non riesce ad attraversarlo. La porta in braccio in mezzo ai flutti e nel fango perde un sandalo. Quando Pelia si vede davanti Giasone, il ragazzo senza un sandalo, decide di sbarazzarsene e gli affida un'impresa ritenuta impossibile: raggiungere la Colchide e conquistare il Vello d'oro.\nGiasone raduna un nutrito gruppo di giovani valorosi (circa cinquanta eroi):\nil poeta e cantore Orfeo, Asterione, Polifemo figlio di Elato, Admeto, signore di Fere, i ricchissimi figli di Ermes, esperti di inganni, Erito e Echione e Etalide, Corono, figlio di Ceneo, Mopso Titaresio, l'indovino, Eurimadante, Menezio, Eurizione e il possente Eribote, Oileo, Canto dall'Eubea, destinato a perire prima del ritorno, Clizio e Ifito, Peleo, il genitore di Achille, e suo fratello Telamone, padre di Aiace, il fortissimo Bute e il valoroso Falero, i Dioscuri, Polluce e Castore, Eracle con il suo scudiero Ila, Tifi, il timoniere, Argo di Tespi, figlio di Arestore, il costruttore della nave, Fliante, Taleo, Areo, Leodoco, Nauplio, Idmone, altro indovino, Augia, orgoglioso della sua ricchezza, Meleagro, molto forte e con lui Lacoonte, Ificlo, zio materno di Giasone e Ificlo, figlio di Testio, esperto nel giavellotto, Palemonio, storpio, Asterio, Anfione, Eufemo, il pi\u00f9 veloce di tutti, Anfidamante e Cefeo, Anceo, vestito di una pelle d'orsa e armato di una scure a doppio taglio, il tracotante Ida e suo fratello Linceo, dalla vista acutissima, Periclemo, dal potere di mutarsi in ci\u00f2 che voleva in battaglia, Zete e Calais, i due figli di Borea, Acasto figlio di Pelia e altri ancora.\nPartiti dalla Grecia, dal porto di Pagase, gli Argonauti giungono sull'isola di Lemno per fare rifornimento. Le donne dell'isola hanno ucciso tutti gli uomini con l'eccezione di Toante, il padre di Ipsipile, che ora \u00e8 regina.\nNonostante le nuove leggi dell'isola impongano alle donne di uccidere gli Argonauti appena sbarcati, Ipsipile decide di risparmiarli, a condizione che gli uomini della spedizione si uniscano a loro per concepire dei figli: le abitanti di Lemno temono infatti per la sopravvivenza della loro gente, visto che non vi sono uomini con cui accoppiarsi. Gli Argonauti accettano la proposta e si trattengono sull'isola fino a quando Eracle richiama all'ordine i compagni e li convince a proseguire il viaggio.\nIl re Cizico accoglie ospitalmente gli eroi, che riescono anche a sconfiggere i Giganti prima di ripartire. L'episodio si conclude per\u00f2 in maniera infelice perch\u00e9 una tempesta riporta indietro la nave e di notte, senza riconoscersi, gli Argonauti e i Dolioni combattono fra di loro e il re Cizico muore.\nArgo riparte, ma dopo pochi giorni di navigazione, Eracle, che ha rotto il remo, per procurarsi il legno adatto a costruirne un altro, sbarca a terra e nel bosco il suo giovane amico Ila, mandato a prendere acqua, sparisce rapito dalla ninfa della fonte. Nel frattempo gli Argonauti salpano senza accorgersi dei compagni rimasti a terra.\nLibro secondo.\nAmico, re dei Bebrici, sfida nel pugilato tutti coloro che giungono nel suo paese. Polluce accetta la sfida, vince e uccide il re. I Bebrici, per vendicarlo, affrontano gli eroi in battaglia, ma vengono sconfitti.\nGiasone e gli Argonauti approdano nella terra dell'indovino Fineo. Una maledizione \u00e8 stata scagliata dagli d\u00e8i sul luogo: gelosi infatti della straordinaria capacit\u00e0 che Fineo ha nel predire gli avvenimenti lo hanno punito rendendolo balbuziente e cieco; per di pi\u00f9 gli hanno abbattuto il palazzo e hanno inviato alla sua mensa le mostruose Arpie, che gli insozzano il cibo con i loro escrementi. Giasone e i compagni in breve tempo uccidono i mostri alati e si fanno predire dal vecchio le loro prossime tappe.\nLa nave degli Argonauti giunge nello stretto delle Simplegadi, enormi scogli che cozzano continuamente fra di loro, distruggendo inevitabilmente qualunque nave tenti di passarci in mezzo. Purtroppo, non vi \u00e8 altra strada possibile. Giasone segue i consigli di Fineo e fa volare in avanti una colomba in modo che esse si chiudano; quando si riapriranno la nave tenter\u00e0 il passaggio. Grazie all'aiuto di Atena, la nave Argo riesce ad attraversare lo stretto, anche se subisce qualche danno alla parte posteriore.\nLa navigazione prosegue lungo le coste del Ponto Eusino. Apparizione di Apollo sull'isola di Tinia.\nGli Argonauti sono ospitati dal re Lico. L'indovino Idmone \u00e8 ucciso da un cinghiale, il timoniere Tifi muore per malattia. Tifi viene sostituito da Anceo e al momento della partenza si unisce agli Argonauti anche Dascilo, figlio di Lico, che pu\u00f2 assicurare una buona accoglienza presso i popoli vicini. \nGli Argonauti hanno contatti con i Calibi, i Tibareni e i Mossineci. L'isola di Ares \u00e8 infestata da uccelli che sono cacciati dagli Argonauti. Incontro con i figli di Frisso, che sono naufragati in viaggio verso la Colchide e che, d'ora in poi si uniscono agli eroi. Oltrepassata l'isola Filireide, arrivano al fiume Fasi.\nLibro terzo.\nGli Argonauti, giunti finalmente nella Colchide, si appostano in un canneto. \nLe dee Era ed Atena si recano da Afrodite affinch\u00e9 persuada il figlio Eros a far innamorare la figlia di Eeta, Medea, di Giasone: le arti magiche della fanciulla possono dare un aiuto decisivo per la conquista del vello. \nGli Argonauti decidono di tentare di convincere Eeta a cedere il vello e si recano con i figli di Frisso, Telamone e Augia alla sua reggia. Eeta, furioso per la sfida di Giasone, gli impone una prova difficilissima: aggiogare tori enormi dagli zoccoli di bronzo, che soffiano fuoco dalle narici e dalla bocca e seminare dei denti di drago nella terra arata e poi uccidere i giganti che ne nascono. Per non parlare poi del drago insonne! Giasone accetta la prova. \nMedea, ferita da Eros e ormai perdutamente innamorata, si tormenta per tutta la notte che precede il giorno della sfida. Usa le sue arti magiche e prepara delle pozioni per proteggere Giasone.\nGiasone protetto da un liquido che lo rende invulnerabile, aggioga i buoi che gli sputano fuoco e fiamme e poi quando \u00e8 il momento di uccidere i giganti, getta una pietra lontano affinch\u00e9 costoro, per averla, si uccidano a vicenda.\nLibro quarto.\nMedea con un filtro potente addormenta il drago e Giasone si impadronisce del vello d'oro.\nLa nave Argo salpa con Medea a bordo. Gli Argonauti si dirigono verso l'Istro e ne seguono il corso, ma i Colchi guidati da Apsirto, fratello di Medea, riescono ad arrivare al mare di Crono prima di loro e tagliare le vie di fuga. Giasone e Medea ordiscono contro Apsirto un inganno: lo attirano con dei doni e lo uccidono.\nL'assassinio necessita della purificazione: Medea e Giasone giungono supplici da Circe e vengono purificati, ma non possono restare. \nQuando gli Argonauti riprendono la navigazione, devono affrontare numerose insidie: le Sirene, Scilla e Cariddi, e le Plancte.\nGli Argonauti sbarcano sull'isola dei Feaci, da Alcinoo, a cui raccontano la loro storia. Giunge sull'isola anche un altro gruppo di Colchi, che reclama la restituzione di Medea. Alcinoo non vuole la guerra, ma decide che la ragazza vada consegnata al padre solo se \u00e8 ancora vergine. Arete, sposa di Alcinoo, informa Giasone della decisione del consorte. Per evitare che Medea debba tornare dal padre, vengono quindi celebrate le nozze di Giasone e Medea. Ci\u00f2 avviene nella grotta un tempo abitata da Macride, figlia di Aristeo, con la partecipazione delle ninfe e degli eroi.\nUna tempesta spinge la nave Argo verso le coste della Libia, dove si insabbia nella Sirte. Le eroine protettrici della Libia soccorrono per\u00f2 gli eroi greci, che sono tuttavia costretti a trasportare la nave attraverso il deserto fino al lago Tritonide, dove pu\u00f2 riprendere la navigazione. Lo sforzo immenso del trasporto spinge gli eroi a cercare una fonte: viene d'aiuto quella\nfatta scaturire il giorno prima da Eracle, indicata agli eroi dalle Ninfe Esperidi, appena private dei pomi\nd'oro. La ricerca di Eracle non d\u00e0 per\u00f2 frutto, mentre muoiono gli Argonauti Canto e Mopso. La navigazione riprende e con difficolt\u00e0 gli eroi escono dal lago Tritonide. \nNella terra di Creta Medea affronta un mostro di ferro chiamato Talo: una guardia meccanica che uccide con palle di bronzo infuocato i visitatori stranieri. Lei, conoscendo il suo punto debole, gli sfila un tappo dal tallone e cos\u00ec il gigante di bronzo, perdendo il suo liquido vitale, soffoca. Con una degna supplica al dio Apollo, alla fine, Giasone viene ricondotto sano e salvo con la nave degli Argonauti a Iolco.\nOrganizzazione spazio-temporale.\nLo spazio.\nLa struttura del poema ha un carattere chiuso e circolare: il punto di partenza e la meta del viaggio coincidono. Gli Argonauti infatti compiono un\u2019impresa per la quale non si sentono motivati, cos\u00ec che il loro vero obiettivo \u00e8 tornare in Grecia. \u00c8 proprio l\u2019\u1f00\u03bc\u03b7\u03c7\u03b1\u03bd\u03af\u03b1 (\"amekan\u00eca\"), ovvero l\u2019incertezza e la mancanza di motivazioni, a dominare buona parte del poema e a costituire il primo motivo di distacco dal modello omerico.\nL\u2019incertezza si riflette pure nei luoghi che gli Argonauti attraversano, dall\u2019atmosfera onirica e surreale, nella quale sembrano sovvertite tutte le leggi naturali; la stessa Colchide \u00e8 un \u2018universo capovolto\u2019 in cui abitano popoli dalle assurde usanze (Calibi, Tibareni, Mossineci), in cui le giovinette sono maghe potenti e in cui la semina dei denti di drago produce un raccolto inconsueto e spaventoso.\nIl tempo.\nCos\u00ec come lo spazio chiuso in se stesso, anche il tempo trova l\u2019intersezione di pi\u00f9 piani cronologici, di modo che passato, presente e futuro sono contenuti l\u2019uno nell\u2019altro. Si tratta di una acron\u00eca diversa dalla atemporalit\u00e0 omerica: in Omero infatti la vicenda comincia in \"medias res\" e si colloca in una dimensione remota che riflette il presente, mentre in Rodio la vicenda \u00e8 autonoma dal presente e il ritmo narrativo va facendosi sempre pi\u00f9 accelerato, cos\u00ec che in pochi versi sono concentrati i pi\u00f9 svariati eventi.\nAdesione alla \"Poetica\" di Aristotele e influssi tragici.\nLe \"Argonautiche\" di Apollonio rispecchiano i canoni aristotelici di unit\u00e0 di azione (trattano un solo argomento), luogo (la vicenda \u00e8 narrata dall'inizio alla fine ed anche con chiusura ciclica) e tempo; quest'ultimo punto veniva precisato da Aristotele il quale affermava che una narrazione epica avrebbe dovuto trattare una materia dominabile dalla mente del lettore e pi\u00f9 precisamente doveva essere lunga come il \"numero di tragedie ammesse a un'unica audizione\".\nTuttavia la critica contemporanea ha voluto sottolineare le affinit\u00e0 col dramma non tanto per la forma delle Argonautiche, quanto per il contenuto, per l'atmosfera particolare dal carattere cupo e quasi allucinato. In tal modo Apollonio dimostra di guardare non tanto al poema eroico, quanto alla rilettura di esso effettuata dalla tragedia, fortemente connotata in senso psicologico ed esistenziale, e lontana dalla dimensione dell\"'epos\".\nLa tradizione, a causa della precisione con cui Apollonio riprende le indicazioni dell\"'epos\" tradizionale, ha portato a definirlo uno dei pi\u00f9 accesi avversari di Callimaco, nonostante oggi si tende a trattare questa definizione come un preconcetto: il nome di Apollonio non \u00e8 registrato fra quelli dei cosiddetti Telchini e le Argonautiche non rappresentano affatto una negazione dei princ\u00ecpi estetici callimachei, ma ne costituiscono al massimo il tentativo di andare oltre la frammentariet\u00e0 dell'esilio. Tornare a Omero passando attraverso la lezione di Callimaco \u00e8 insomma l'obiettivo di Apollonio.\nRinnovamento dell'epos omerico.\nIn realt\u00e0 i critici moderni tendono a rivalutare molto la qualit\u00e0 artistica e la posizione dello scrittore nella polemica alessandrina. La sua opera infatti non \u00e8 esente dalla novit\u00e0 : con un abile \"labor limae\" egli fu in grado di riprendere in 6000 versi tutta la saga delle Argonautiche, facendo del suo poema un esempio di \"brevitas\" ed \u03ad\u03ba\u03c6\u03c1\u03b1\u03c3\u03b9\u03c2 callimachee (\"\u00e9kfrasis\": descrizione particolareggiata). Anche per questo Callimaco, il suo maestro, cap\u00ec l'innovazione dell'impianto narrativo dell'opera e lo esent\u00f2 dalle acute e pungenti critiche rivolte ai Telchini, tra i nomi dei quali, riportati dallo scolio fiorentino, Apollonio peraltro non compare.\nSi trovano anche sostanziali differenze da Omero per quanto riguarda le motivazioni dei personaggi: se gli eroi dei grandi poemi erano spinti da forti interessi personali o dall'onore, nelle Argonautiche predomina l'\u1f00\u03bc\u03b7\u03c7\u03b1\u03bd\u03af\u03b1 (\"amechan\u00eca\") ovvero una mancanza di spinte che muovano i personaggi. Giasone non ha alcun interesse del vello, spesso pensa di rinunciare all'impresa: gli altri eroi si mostrano spesso volubili e restii a proseguire.\nPer quanto riguarda lo stile, l\u2019allontanamento dalla tradizione omerica \u00e8 individuabile in tre principali fattori:\nI personaggi.\nMedea.\nQuando Giasone colpisce Apsirto, Medea si copre il volto in un gesto ipocrita (aveva infatti gi\u00e0 calcolato l\u2019omicidio insieme all\u2019amante); ma nel suo ultimo gesto il fratello raccoglie il suo stesso sangue e macchia di rosso il candido velo e il peplo di Medea: l\u2019atto \u00e8 quasi un rito di iniziazione che far\u00e0 diventare la maga una portatrice di morte per il resto della sua vita.\n\u00c8 questo gesto, la macchia sul velo dell\u2019innocenza, a risolvere il conflitto fra pudore e desiderio amoroso della donna. Lo stesso nome della principessa e il modo in cui viene descritta da Apollonio \u00e8 attraversato da ambiguit\u00e0: \u039c\u03ae\u03b4\u03b5\u03b9\u03b1 (\"Medea\") \u00e8 da ricollegarsi al verbo \u03bc\u03ae\u03b4\u03b5\u03c3\u03b8\u03b1\u03b9 (\"m\u00e9desthai\"), che significa \u201cprendersi cura\u201d ma anche \u201cmacchinare\u201d, cos\u00ec come il filtro per ammansire i tori \u00e8 chiamato \u03c6\u03ac\u03c1\u03bc\u03b1\u03ba\u03bf\u03bd (\"ph\u00e0rmakon\") con il doppio significato di \u201crimedio\u201d e di \u201cveleno\u201d.\nMedea infine incarna il tema del contrasto fra barbarie e civilt\u00e0: quando incontra Giasone al tempio di Ecate ella \u00e8 consapevole della propria estraneit\u00e0 ai valori civili dell\u2019eroe greco, e l\u2019unica legge che conosce \u00e8 quella di Eros, una forza che la possiede - nonostante le resistenze iniziali che l\u2019avevano indotta addirittura a pensare al suicidio - e che la fa arrivare al tradimento del padre e all\u2019uccisione del fratello.Il primo incontro con Giasone \u00e8 descritto da Apollonio in modo simile al turbamento amoroso di Saffo del frammento 31 (\u00abE questo il \"cuore\" / mi fa scoppiare in \"petto\" // [...] la lingua \u00e8 spezzata, scorre esile / sotto la pelle subito \"una fiamma\", / non vedo pi\u00f9 con gli \"occhi\", mi rimbombano / forte le orecchie\u00bb):\nGiasone.\nGiasone \u00e8 visto dai pi\u00f9 come un eroe \u2018moderno\u2019 che adopera le armi dell\u2019eloquenza e della seduzione, ignorando i conflitti interiori di Medea. Mentre Eeta rappresenta il potere assoluto e la barbarie, l\u2019eroe greco \u00e8 portavoce di un volere collettivo. Sente tuttavia la propria missione solo come un peso da cui liberarsi al pi\u00f9 presto, e non nutre neppure particolare risentimento verso Pelia; anzi in seguito si rivela amaramente pentito di avere accettato quella missione (\u00abdovevo oppormi al comando di Pelia e rifiutare subito questo viaggio, se pure mi fosse toccato d\u2019essere fatto a pezzi e morire nel modo pi\u00f9 atroce\u00bb, libro II, 624 ss.).\nInfine Giasone \u00e8 portavoce della civilt\u00e0 ellenistica, del greco posto a continuo contatto con una realt\u00e0 \u2018altra\u2019 che lo spinge a diventare esperto del mondo come l\u2019Ulisse dantesco, ma anche consapevole del vuoto in fondo alle cose e all\u2019esistenza umana.\nLa lingua.\nLa lingua del poema presenta dei tratti specifici che riflettono la complessit\u00e0 del poema e la pluralit\u00e0 dei modelli letterari scelti dal poeta. La base della lingua del poema consiste, fondamentalmente, nel dialetto epico omerico (con influssi di Esiodo e degli Inni omerici), scelta imprescindibile per chiunque volesse comporre un poema epico. Tuttavia, il poeta non si limita a seguire il modello omerico, in quanto inserisce nella struttura linguistica del testo lemmi che, sulla base della nostra documentazione linguistica greca, non possiamo classificare come termini epici. Vi sono, dunque, vocaboli attestati nella poesia lirica, nel teatro attico (tragedia e commedia), nella prosa (sia erodotea che attica) e lemmi documentati unicamente in et\u00e0 ellenistica che Apollonio condivide con Callimaco, Teocrito, Arato e Licofrone. Notevole \u00e8, poi, il numero degli hapax sia lessicali che morfologici, aspetto che potrebbe essere il riflesso sia delle raffinate scelte linguistiche del poeta, sia della presenza di fonti e modelli altrimenti perduti. Dato il carattere artificiale delle lingue letterarie greche va precisato che dietro alle scelte linguistiche di Apollonio deve esserci sicuramente la consultazione di lessici (soprattutto della lingua omerica). Questi lessici venivano definiti glosse, ossia raccolte di termini rari e antiquati. Significativi sono anche i punti di contatto fra Apollonio e i D \"scholia\", materiale esegetico al testo omerico risalente gi\u00e0 all'epoca classica, che fanno pensare che Apollonio dovette consultare delle compilazioni simili a quelle confluite nei D \"scholia\" (si veda, a tal proposito, l'articolo di Antonios Rengakos, \"Apollonius Rhodius as a Homeric Scholar\" in T.D. Papanghelis, A.Rengakos, \"A Companion to Apollonius Rhodius\", Leiden 2001, pp.\u00a0199\u2013200). Notevole \u00e8 anche il fatto che Apollonio, nel rielaborare la lingua omerica, riproduce nel poema gli hapax e i dis legomena (tendenza che \u00e8 stata evidenziata dagli studi di Fantuzzi: \"Ricerche su Apollonio Rodio\", Roma 1988 p.\u00a026 e 42 segg.). Questi aspetti linguistici sono estremamente significativi anche per il fatto che ci mostrano l'interesse e l'approccio filologico del poeta, che, vale la pena ricordarlo, fu direttore (\u03c0\u03c1\u03bf\u03c3\u03c4\u03ac\u03c4\u03b7\u03c2) della Biblioteca di Alessandria dopo Zenodoto e prima di Eratostene. Questa notevole stratificazione linguistica nonch\u00e9 le raffinate riprese e allusioni al testo omerico pongono inevitabilmente il problema del pubblico delle \"Argonautiche\". Bench\u00e9 nel contesto della corte dei Tolomei i poeti potessero diffondere parti delle proprie composizioni attraverso pubbliche letture, \u00e8 molto probabile che il poeta, esattamente come gli altri poeti ellenistici contemporanei, pensasse a un dotto pubblico di lettori piuttosto che di ascoltatori (cfr. M. Fantuzzi, \"\"Homeric\" Formularity in the Argonautica\", in T.D. Papanghelis, A.Rengakos, \"A Companion to Apollonius Rhodius\", Leiden 2001, p.\u00a0191).\nTradizione manoscritta e fortuna.\nLe \"Argonautiche\" furono molto ammirate nell'antichit\u00e0 e rappresentano per noi l'unico poema epico greco integro composto tra l'epoca dei poemi omerici e dell' \"Eneide\" di Virgilio. L'ammirazione e la fortuna del poema sono rappresentate sia dal notevole numero di papiri (una trentina che vanno dal III a.C. al I d.C.) e di manoscritti medievali (55 manoscritti che oscillano tra il X sec. e il XVI) sia dalle riprese e rielaborazioni tanto in ambito greco quanto in ambito latino. Di non semplice soluzione \u00e8 il problema delle varianti testimoniate dai papiri (in particolare in P. Oxy. 2700 datato III a.C. e contenente I, 169-174; 202-243) rispetto al testo della tradizione medievale (sull'argomento cfr. G. Schade, P. Eleuteri, \"The Textual Tradition of the Argonautica\", in T.D. Papanghelis, A.Rengakos, \"A Companion to Apollonius Rhodius\", Leiden 2001, pp.\u00a033\u201339). \nIn estrema sintesi va detto che i manoscritti medievali sono stati suddivisi in tre famiglie m, w, k (questa, in realt\u00e0, una sottofamiglia di w). Il pi\u00f9 antico manoscritto di Apollonio, che appartiene alla famiglia m, \u00e8 il Laurentianus gr. 32.9 (960-980 d.C.) che contiene anche le sette tragedie di Eschilo e di Sofocle. Notevole \u00e8 anche la massa di commenti e scoli al testo di Apollonio. Teone di Alessandria (I sec. a.C.), Lucillo di Tarra (I sec. d.C.) Ireneo e Sofocle (forse II d.C.) realizzarono dei commenti al poema confluiti nei nostri scoli (K. Wendel, \"Scholia in Apollonium Rhodium vetera, recensuit Carolus Wendel\", Berolini apud Weidmannos 1935), mentre si deve al poeta Mariano (V sec. d.C.) una parafrasi (perduta) in giambi. \nPer quanto concerne la fortuna del poema va detto che sono riscontrabili echi delle \"Argonautiche\" nell' \"Alessandra\" di Licofrone e nella tarda poesia epica greca (Trifiodoro, Quinto Smirneo, Nonno di Panopoli). Apollonio \u00e8 anche il modello del poema anonimo \"Argonautiche orfiche\" (V d.C.), opera che rappresenta una rielaborazione in chiave orfica del poema ellenistico. Per quanto riguarda gli scrittori latini bisogna ricordare: Publio Terenzio Varrone \"Atacino\" che fece una traduzione (di cui possediamo solo alcuni frammenti) in lingua latina del poema; Virgilio, che tenne presente le \"Argonautiche\" in particolare nella composizione del IV libro dell'\"Eneide\", dove la figura di Didone trae esplicitamente spunto dalla Medea di Apollonio; Gaio Valerio Flacco, che lo prese a modello per il suo poema (\"Argonautica\")."}
{"id": "699589", "revid": "65435", "url": "https://it.wikipedia.org/wiki?curid=699589", "title": "10000 days", "text": ""}
{"id": "699590", "revid": "26891", "url": "https://it.wikipedia.org/wiki?curid=699590", "title": "Classe Dunquesne", "text": ""}
{"id": "699591", "revid": "44578", "url": "https://it.wikipedia.org/wiki?curid=699591", "title": "Kara\u0111or\u0111e", "text": ""}
{"id": "699594", "revid": "73322", "url": "https://it.wikipedia.org/wiki?curid=699594", "title": "Ambienta-Lista - Ecologisti Democratici", "text": ""}
{"id": "699598", "revid": "1424204", "url": "https://it.wikipedia.org/wiki?curid=699598", "title": "Nemesi", "text": "Nemesi () \u00e8 una dea della mitologia greca, secondo alcuni figlia di Zeus, secondo altri figlia di Oceano e Notte e poi posseduta dallo stesso Zeus nel tempio di Ramnunte: genera un uovo che viene raccolto e consegnato a Leda e da cui usciranno Elena e i Dioscuri.\nIl nome deriva dal greco \u03bd\u03ad\u03bc\u03b5\u03c3\u03b9\u03c2 (\"n\u00e9mesis\"), \u03bd\u03ad\u03bc\u03c9 (\"n\u00e9m\u014d\", \"distribuire\"), dalla radice indoeuropea \"nem-\" nella mitologia greca, e fu il nome della dea \"Distribuzione della Giustizia\"; la giustizia intesa come codice giuridico era invece attribuita alla dea Diche.\nNemesi provvedeva soprattutto a metter giustizia ai delitti irrisolti o impuniti, distribuendo e irrogando gioia o dolore a seconda di quanto era giusto, perseguitando soprattutto i malvagi e gli ingrati alla sorte.\nNon esiste una dea corrispettiva nella Religione romana che invece eredit\u00f2 l'ora Diche come dea della giurisdizione, l'attuale Iustitia con la benda sugli occhi e la bilancia in mano, tuttavia i Romani dedicarono a Nemesi un'ara sul Campidoglio dove i soldati erano soliti deporre una spada prima di partire per la guerra.\nSignificato.\nNemesi significa \"distribuzione\" del Fato, intesa come \"Giustizia Compensatrice\" o \"Riparatrice\", o \u00e8 interpretata come \"Giustizia Divina\". Oggi questo termine si usa anche per intendere una situazione negativa che giunge immediatamente dopo un periodo particolarmente fortunato, sempre come atto predestinato alla compensazione. L'idea che soggiace a questo termine \u00e8 di un mondo che risponde a una legge di armonia, per cui il bene deve essere compensato dal male in egual misura.\nIn letteratura e filosofia il termine fu usato anche col significato di \"sdegno\", \"indignazione\" da Omero (\"Odissea\") e Aristotele (nell\"'Etica Nicomachea\") e col significato di \"vendetta/castigo\" da scrittori come Erodoto, Claudio Eliano (\"Varia historia\") e Plutarco.\nNella \"Theologumena arithmeticae\" di Giamblico ha il valore numerale di 5. A volte il termine viene anche erroneamente usato con il significato di \"nemico\", che per\u00f2 deriva dal latino \"inimicus\" quindi ha un'etimologia del tutto distinta, indicando il nemico specifico di un eroe.\nIn astronomia, secondo una curiosa ipotesi, \u00e8 il nome che fu dato alla stella Nemesis, la presunta sorella del nostro Sole.\nNell'immaginario collettivo la parola nemesi viene attribuita al \"cattivo per eccellenza\", o anche \"cattivo per antonomasia\", che rappresenta in maniera distorta, ma perfettamente speculare, l'eroe della storia. A differenza degli altri cattivi, la nemesi di un personaggio rappresenta il lato oscuro del protagonista della storia, creando un legame ambiguo con lo stesso che finisce quindi per impreziosire le storie che li vedono insieme. Un esempio \u00e8 il rapporto malsano che c'\u00e8 tra Batman e Joker, personaggi della DC Comics."}
{"id": "699608", "revid": "599013", "url": "https://it.wikipedia.org/wiki?curid=699608", "title": "Fricativa alveolare", "text": ""}
{"id": "699610", "revid": "34928", "url": "https://it.wikipedia.org/wiki?curid=699610", "title": "Fricative alveolari", "text": ""}
{"id": "699611", "revid": "684696", "url": "https://it.wikipedia.org/wiki?curid=699611", "title": "Jakobsweg in Alto Adige", "text": "La parola tedesca Jakobsweg in Alto Adige (in tedesco \"Jakobsweg S\u00fcdtirol\") \u00e8 la variante tirolese del \"Cammino di San Giacomo\", cui anche questa tratta fa riferimento alla tradizione secolare dei pellegrinaggi a Santiago di Compostela in Spagna.\nIn parte, per il percorso di questo \"cammino\", viene utilizzata la ciclabile della Drava (da Prato alla Drava a Dobbiaco, la ciclabile della Pusteria (da Dobbiaco a Fortezza) ed infine la ciclabile che conduce al Brennero.\nStoria del simbolo.\nNel passato, un pio cavaliere scorse sulle rive del Cabo Fisterra una nave che portava la salma dell'Apostolo Giacomo da Gerusalemme fino alla Galizia. Il cavaliere non esit\u00f2 a lanciarsi verso la nave in sella al suo cavallo, ma evidentemente egli non pens\u00f2 che non si pu\u00f2 cavalcare sull'acqua, e cos\u00ec il cavaliere affond\u00f2.\nSecondo la leggenda, egli venne tratto dall'acqua e messo in salvo proprio dallo stesso San Giacomo. Il suo corpo era tutto ricoperto da conchiglie di San Giacomo. E cos\u00ec queste conchiglie divennero un simbolo per i milioni di pellegrini che negli ultimi mille anni si sono recati a Santiago di Compostela sulla tomba dell'Apostolo.\nIl sentiero in Alto Adige.\nIn Alto Adige \u00e8 presente una tratta del cammino di Santiago di Compostela, che si unisce ad altre tratte dello stesso percorso in Austria. In provincia di Bolzano invece partendo dal confine orientale di Prato alla Drava, nei pressi di San Candido, scende la val Pusteria sino all'incrocio con la val d'Isarco a Novacella. Dove fin dall'antichit\u00e0 \u00e8 stata meta di pellegrinaggi, e usata come punto di ristoro, soprattutto il suo Castel sant'Angelo (\"Engelsburg\").\nDa qui il percorso sale sino al Brennero, passando per Vipiteno.\nIl percorso dello \"Jakobsweg\" segue dove possibile quello delle piste ciclabili, staccandosi a volte per raggiungere alcuni posti di culto che si trovano nelle vicinanze.\nIl percorso \u00e8 suddiviso in 6 tappe, che permettono quindi al pellegrino di affrontare questo percorso in 5 giorni. Alla fine di ogni tappa \u00e8 possibile riposarsi in alberghi e ristoranti convenzionati, che espongono il simbolo di San Giacomo; qui sar\u00e0 inoltre possibile approfondire le conoscenze sul percorso e sul santo.\nLa Credenziale.\nLa Credenziale d\u00e0 l'opportunit\u00e0 di avere delle agevolazioni economiche per i pellegrini, per i pasti e per il dormire. La Credenziale si richiede alla sede di Perugia della \"Confraternita di San Jacopo\" o alle sue sedi di Trento e Innsbruck.\nLe sei tappe.\n1. Prato alla Drava - Monguelfo.\nQuesta tappa si affronta in 4 ore, per una distanza di 25,1\u00a0km, con un dislivello di 371\u00a0m in salita e 397\u00a0m in discesa.\nDa Prato alla Drava, ci si dirige a Versciaco, sino ad arrivare a San Candido, dove si pu\u00f2 visitare la sua Collegiata e il convento francescano. Da qui si pu\u00f2 risalire sino a Dobbiaco, incontrando le sorgenti del fiume Drava. A Dobbiaco, oltre alla sua chiesa parrocchiale si pu\u00f2 visitare la via Crucis pi\u00f9 antica del Tirolo e il Santuario di Santa Maria.\nDa Dobbiaco si discende a Villabassa, incontrando i bagni \"\u201cBad Maistatt\u201d\", utilizzati anche da Massimiliano I Imperatore e dal compositore Gustav Mahler. Qui \u00e8 possibile visitare la cappella della Trinit\u00e0.\nDa Villabassa in poco si raggiunge Monguelfo, dove all'interno della parrocchia si possono ammirare bei dipinti dello stesso autore che dipinse nel duomo di Bressanone, Paul Troger, oltre che altri dipinti di Michael Pacher.\n2. Monguelfo - Brunico.\nQuesta tappa si affronta in 4,5 ore, per una distanza di 25,2\u00a0km, con un dislivello di 338\u00a0m in salita e 585\u00a0m in discesa.\nDa Monguelfo, passando accanto alla diga di Valdaora, si giunge a Valdaora, che si scompone in tre centri abitati, posti uno di seguito all'altro. A Valdaora di mezzo (\"Mitterolang\") si pu\u00f2 ammirare la chiesa di Sant'Egidio, mentre a Nasen nei pressi di Valdaora di sotto (\"Niederolang\"), si pu\u00f2 visitare una chiesa dedicata al santo del cammino, la chiesa di San Giacomo, del XV secolo.\nNel caso di voglia visitare Tesido, conviene salire da Monguelfo prima di portarsi a Valdaora, e da qui si pu\u00f2 prendere una deviazione che in salita porta a Tesido (1400\u00a0m), dove si pu\u00f2 ammirare la chiesa di San Giorgio. Da qui si ritorna al sentiero originale, ridiscendendo a Rasun, e passando per Nove Case (\"Neunh\u00e4usern\"), ritorna a Nasen.\nUn'altra visita la si pu\u00f2 fare al Castello di Brunico, prendendo il sentiero 3A. Dopo di che si giunge direttamente nel centro di Brunico.\nLa citt\u00e0 di Brunico fu fondata dal vescovo Bruno di Bressanone nel XIII secolo. La citt\u00e0 ha un aspetto di citt\u00e0 fortificata, infatti ha il suo castello posto in cima ad una collina, ed il centro storico che \u00e8 racchiuso da una cinta muraria, con quattro porte per l'accesso.\n3. Brunico - Vandoies di sotto.\nQuesta tappa si affronta in 4,5 ore, per una distanza di 19,3\u00a0km, con un dislivello di 535\u00a0m in salita e 610\u00a0m in discesa.\nDa Brunico si scende verso Casteldarne e Chienes, potendo ammirare lungo il cammino la chiesa di San Nicol\u00f2 a Stegona il Castel Badia e una la Via Crucis del 1470.\nA Casteldarne \u00e8 da ammirare il dipinto della \u201cMadonna del grano\u201d (originario della met\u00e0 del XV secolo), che si trova nella cappella della Parrocchiale.\nA Chienes \u00e8 invece visitabile la Chiesa dei Santi Pietro e Paolo (originaria del XV secolo), dove il santo del cammino \u00e8 raffigurato come \"Santiago Matamoros\", l'uccisore dei Mauri.\nInfine la chiesa di San Giacomo a San Sigismondo, che oltre a diversi dipinti del santo, custodisce dal 1430 l'altare gotico a portelle pi\u00f9 antico del Tirolo.\nInfine si giunge a Vandoies, dove nel paese \"di Sopra\" (\"Obervintl\") si pu\u00f2 visitare la parrocchia tardo-gotica (del XV secolo) dedicata a San Nicol\u00f2, che fu trasformata in barocca nel 1749. Si pu\u00f2 inoltre ammirare sulla parete esterna un affresco del XV secolo che raffigura San Cristoforo. Il paese \"di Sotto\" ha invece due chiese: la prima \u00e8 la vecchia chiesa Parrocchiale, del XIV secolo, mentre la seconda \u00e8 la chiesa parrocchiale in stile barocco del 1763, che sembra voler copiare il Duomo di Bressanone.\n4. Vandoies - Novacella - Fortezza.\nQuesta tappa si affronta in 5 ore, per una distanza di 16,7\u00a0km, con un dislivello di 478\u00a0m in salita e 497\u00a0m in discesa.\nDa Vandoies in breve si raggiunge Rio di Pusteria, incontrando sulla strada la Chiusa di Rio Pusteria, antica fortificazione del 1472 con funzione di dogana. La Chiusa \u00e8 stata testimone di una cruenta battaglia nel 1809, dove si combatt\u00e9 per la liberazione del Tirolo.\nPresso il paese di Rio di Pusteria \u00e8 possibile visitare la chiesa parrocchiale gotica di Sant'Elena.\nDa qui \u00e8 possibile decidere se scendere a Novacella ed eventualmente a Bressanone, oppure puntare direttamente a Fortezza, per proseguire per il passo del Brennero.\nIl consiglio \u00e8 sicuramente di fermarsi ad ammirare l'abbazia di Novacella (del 1142), meta sin dall'antichit\u00e0 di pellegrinaggi. Altre alla bella chiesa di San Vittore, si possono visitare la cappella di San Michele, il Castel Sant'Angelo e il chiostro dell'abbazia.\nSe si \u00e8 deciso di scendere a Novacella, tanto vale visitare Bressanone, e la sua cattedrale, con annesso chiostro e antico cimitero.\nDa Bressanone si risale a Fortezza, passando per il biotopo del lago di Varna e il maestoso Forte di Fortezza, antica fortezza austo-ungarica costruita tra il 1833 e il 1839, ma mai usata per fini bellici. Qualche centinaio di metri prima del paese di fortezza, si pu\u00f2 ancora ammirare il lago di Fortezza.\n5. Fortezza - Vipiteno.\nQuesta tappa si affronta in 5 ore, per una distanza di 28,5\u00a0km, con un dislivello di 656\u00a0m in salita e 442\u00a0m in discesa.\nDal paese di Fortezza si prosegue in direzione del paesino di Mezzaselva (\"Mittewald\"), percorrendo un sentiero molto poco affollato.\nPi\u00f9 avanti, risalendo presso la frazione di Novale di Sotto (\"Niederried\"), si pu\u00f2 andare a seguire una Via Crucis nel bosco. Se si rimane nel fondovalle, seguendo la ciclabile, si arriva alla chiesetta del vecchio Bagno \u201cM\u00f6ders\u201d, con la sua fonte benefica di Pietro, che ha la particolarit\u00e0 che da ben oltre 500 anni, l'acqua che sgorga dalla fonte, defluisce girando verso destra.\nProseguendo si arriva alla chiesa parrocchiale gotica di San Pietro di Stilves (\"Stilfes\"). Infine, cambiando lato della valle \u00e8 possibile fermarsi al secondo luogo pi\u00f9 importante di pellegrinaggio in Alto Adige (dopo Pietralba): \u201cMaria Trens\u201d, presso Campo di Trens, con una navata del 1498.\nQui ci si trova nell'antica palude di Vipiteno, accanto all'aeroporto, e ammirando a sinistra il Castel Tasso, castello dell'Ordine Teutonico, mentre a destra e visibile il Castel Pietra.\nAttraversiamo la strada che scende dal passo Pennes e la strada che scende dalla Val Ridanna, si arriva al paese di Tunes (\"Thuins\"), con la su chiesa dedicata a San Giacomo. Da qui in poco tempo si arriva a Vipiteno, che fu anche sede di una congregazione di San Giacomo, infatti qui si possono trovare diversi ospizi.\nDa visitare \u00e8 senz'altro anche la parrocchia di Vipiteno, con la sua torre. Una curiosit\u00e0 la si trova nello stemma della citt\u00e0, dove \u00e8 raffigurata una leggendaria figura dello \u201cSterzl\u201d, ovvero un pellegrino devoto con rosario che si regge su stampelle. Secondo una leggenda fu probabilmente lui a dare il nome alla citt\u00e0, che in lingua tedesca si chiama Sterzing.\n6. Vipiteno - Brennero.\nQuest'ultima tappa si affronta in 4,5 ore, per una distanza di 16,1\u00a0km, con un dislivello di 612\u00a0m in salita e 201\u00a0m in discesa.\nDa Vipiteno, ci si dirige sempre pi\u00f9 a nord, passando per Novale di Sotto (\"Niederried\") e di Sopra (\"Oberried\"), ammirando le antiche rovine del Castello della Strada (\"Strassberg\"), una fortificazione medievale costruita per il controllo del traffico lungo la via che passa per il Brennero.\nDa qui in breve si arriva a Colle Isarco, un antico paese di minatori, dove si pu\u00f2 visitare la chiesa Parrocchiale e la cappella di Santa Barbara (del 1510).\nDa qui si risale, seguendo anche in parte vecchi tracciati della ferrovia, si passa per la localit\u00e0 Terme del Brennero, e passata questa, si incontra sulla sinistra un bunker dello sbarramento Brennero (appartenente al Vallo Alpino in Alto Adige), che \u00e8 stata recentemente riutilizzata come installazione di arte moderna, e gli \u00e8 stato dato il titolo \"84 scalini\".\nIn breve si raggiunge il paese del Brennero, che con il suo passo del Brennero \u00e8 stato nel corso della storia antica e moderna, un luogo di incontro o solamente di passaggio per pellegrini, commercianti, soldati, papi, re, imperatori e turisti.\nLa chiesa parrocchiale tardo-gotica, risalente al XIV secolo, \u00e8 dedicata a San Valentino, un santo di origine retica, pellegrino e patrono della salute.\nQui al Brennero si conclude lo \"Jakobsweg\", ma si pu\u00f2 sempre proseguire il percorso nel Tirolo del Nord."}
{"id": "699612", "revid": "339392", "url": "https://it.wikipedia.org/wiki?curid=699612", "title": "Karagiorgevic", "text": ""}
{"id": "699618", "revid": "599013", "url": "https://it.wikipedia.org/wiki?curid=699618", "title": "Fricativa postalveolare", "text": ""}
{"id": "699619", "revid": "339392", "url": "https://it.wikipedia.org/wiki?curid=699619", "title": "Altacomba", "text": ""}
{"id": "699620", "revid": "1632387", "url": "https://it.wikipedia.org/wiki?curid=699620", "title": "Privilege of Evil", "text": "Privilege of Evil \u00e8 un EP della band finnica Amorphis, uscito nel 1993. \u00c8 una raccolta di demo e altro materiale risalente ai primi anni di attivit\u00e0 del gruppo. L'EP fu registrato TTT Studio di Timo Tolkki (Stratovarius) nel 1991."}
{"id": "699621", "revid": "34928", "url": "https://it.wikipedia.org/wiki?curid=699621", "title": "Fricative postalveolari", "text": ""}
{"id": "699626", "revid": "34928", "url": "https://it.wikipedia.org/wiki?curid=699626", "title": "Fricativa palatoalveolare", "text": ""}
{"id": "699628", "revid": "34928", "url": "https://it.wikipedia.org/wiki?curid=699628", "title": "Fricative palatoalveolari", "text": ""}
{"id": "699634", "revid": "188720", "url": "https://it.wikipedia.org/wiki?curid=699634", "title": "Il consiglio d'Egitto", "text": ""}
{"id": "699636", "revid": "33689", "url": "https://it.wikipedia.org/wiki?curid=699636", "title": "Super 10 2006-2007", "text": "Il Super 10 2006-07 fu il 77\u00ba campionato nazionale italiano di rugby a 15 di prima divisione.\nEventi.\nIl Benetton Rugby Treviso, che scont\u00f2 all'inizio di torneo una squalifica del proprio impianto interno di due giornate a causa degli incidenti provocati da alcuni propri giocatori nella finale della stagione precedente, vinse la stagione regolare e la finale rispecchi\u00f2 esattamente l'andamento della prima fase, essendosi il Viadana classificato immediatamente alle spalle dei veneti.\nLa finale, disputata per il secondo anno consecutivo al Brianteo di Monza davanti a pi\u00f9 di spettatori, conobbe per la prima volta un epilogo ai tempi supplementari: a met\u00e0 dei tempi regolamentari Viadana conduceva 9-6 grazie a tre calci piazzati di Corrado Pilat (alla sua ultima finale scudetto a 8 anni di distanza dalla prima, all'epoca tuttavia disputata con la maglia del avversario di giornata) e a due calci trevigiani di Marius Goosen; il vantaggio aument\u00f2 ulteriormente tanto che a 20' dalla fine dell'incontro i lombardi conducevano 18-6; al 71' una meta di Sbaraglini riport\u00f2 Treviso sotto il \"break\" e in pieno recupero Wentzel mise a terra la meta che, trasformata da Goosen, port\u00f2 i tempi regolamentari a 18-18.\nNel primo tempo supplementare Pilat port\u00f2 in vantaggio Viadana con un piazzato, poi nel secondo tempo una meta di Massimiliano Perziano, ancora una volta trasformata da Goosen, ribalt\u00f2 la situazione e port\u00f2 Treviso sul 25-21; di nuovo Goosen al piede allung\u00f2 fino a 28-21 e a sette minuti dalla fine di nuovo Pilat, autore dell'intero \"score\" di Viadana, port\u00f2 di nuovo la sua squadra sotto di tre, a quota 24, ma non fu sufficiente.\nTreviso si aggiudic\u00f2 cos\u00ec il suo 13\u00ba scudetto, consolidando la sua posizione di squadra pi\u00f9 titolata d'Italia dopo l'.\nIn coda al torneo da registrare la retrocessione de dopo 42 campionati consecutivi in massima divisione, nel corso dei quali vinse 5 scudetti: la societ\u00e0 abruzzese, alle prese con una lunga lista di infortunati, a tre giornate dalla fine schier\u00f2 Lorenzo Bocchini, giocatore italiano ma formatosi in Sudafrica e quindi, per la F.I.R., di formazione estera; prevedendo il regolamento di schierare almeno 12 giocatori di formazione italiana, ed essendovene, tolto Bocchini, 11 a referto, fu data partita persa per 0-20 (sul campo l'incontro, con il , era stato vinto 30-23) e un'ulteriore penalizzazione di 4 punti; la societ\u00e0 sostenne la buona fede della scelta di Bocchini, in quanto a suo dire classificato come \u00abdi formazione italiana\u00bb dalla stessa FIR e dal , dal quale il giocatore fu acquistato, ma il ricorso presentato non ebbe esito e furono confermate sia la sconfitta a tavolino che gli ulteriori 4 punti di penalizzazione; a causa di tali 8 punti persi L'Aquila termin\u00f2 all'ultimo posto e retrocedette in serie A.\nDa segnalare, infine, il ritorno di Roma nel Super 10, con la , giovane societ\u00e0 fondata nel 1996."}
{"id": "699637", "revid": "709565", "url": "https://it.wikipedia.org/wiki?curid=699637", "title": "Hugo (Una serie di sfortunati eventi)", "text": ""}
{"id": "699642", "revid": "2091899", "url": "https://it.wikipedia.org/wiki?curid=699642", "title": "Evelyn Waugh", "text": "\u00c8 conosciuto per i suoi romanzi satirici: \"Declino e caduta\", \"L'inviato speciale\", \"Una manciata di polvere\" e \"Il caro estinto\" sono i pi\u00f9 famosi. Nelle sue opere pi\u00f9 personali (come \"Ritorno a Brideshead\" e la trilogia di \"Spada e onore\") si pu\u00f2 distinguere l'influenza della sua biografia e della sua conversione al cattolicesimo.\nMolte delle opere dell'autore criticano l'aristocrazia e l'alta societ\u00e0 britanniche, bersagliati dalla sua satira. Ma tali opere dimostrano che l'alta societ\u00e0, paradossalmente, ha sempre giocato una forte attrazione sull'autore. Waugh inoltre ha scritto racconti, tre biografie e il primo volume di un'autobiografia incompiuta. Anche i suoi racconti di viaggio e i suoi numerosi diari sono stati pubblicati.\nBiografia.\nFiglio di Arthur Waugh (1866\u20131943), saggista abbastanza conosciuto e direttore della casa editrice Chapman and Hall e fratello di Alec (1898-1981), anch'egli scrittore, Evelyn fu educato alla scuola di Heath Mount a Hampstead e al Lancing College. Da ragazzo era bravo a disegnare e per qualche tempo fu incerto tra la carriera artistica e quella letteraria.\nFrequent\u00f2 l'universit\u00e0 allo Hertford College di Oxford, da dove usc\u00ec nel 1924 col minimo diploma (erano stati anni di goliardia e dissipazione, anche omosessuale, per quanto questo aspetto fu poi nascosto). Si iscrisse quindi a una scuola d'arte che abbandon\u00f2 e fece per poco tempo l'insegnante nel Galles, da dove si licenzi\u00f2 nella speranza di seguire Charles Kenneth Scott Moncrieff (che stava traducendo Proust) come segretario a Firenze. Quando ci\u00f2 non fu possibile (lo scozzese ci ripens\u00f2), Evelyn tent\u00f2 il suicidio (ovvero come racconter\u00e0 in chiave quasi comica voleva annegarsi ma aveva paura delle meduse). Dopo qualche viaggio in Francia, Scozia e Grecia, si mise a lavorare per il \"Daily Express\" per il quale pubblic\u00f2 qualche articolo non firmato, ma venne presto licenziato. Inizi\u00f2 allora un corso di falegnameria, facendo recensioni per il mensile \"The Bookman\". Aveva nel frattempo scritto la novella \"The Balance\" (pubblicata nel 1926), e si era appassionato dei Preraffaelliti (scrivendo una biografia di Dante Gabriele Rossetti pubblicata poi nel 1928).\nNell'autunno del 1927 incontr\u00f2 l'omonima Evelyn Gardner che spos\u00f2 a luglio 1928. Subito dopo il matrimonio pubblic\u00f2 \"Declino e caduta\" (\"Decline and Fall\") che ottenne grande successo e inizi\u00f2 a scrivere per \"The Observer\". La rosolia di cui si ammal\u00f2 la moglie fu il motivo per una crociera nel Mediterraneo, durante la quale scrisse \"Corpi vili\" (\"Vile Bodies\", 1930), secondo grande successo. Al ritorno in Inghilterra tuttavia la moglie, She-Evelyn come era stata soprannominata, lo trad\u00ec (Waugh lo venne a sapere da una rivista scandalistica) e fugg\u00ec con un amico comune. I due si separarono nel 1929 e ottennero l'annullamento nel 1936. Nel frattempo scrisse \"Labels\", ricordi di viaggio.\nIl 27 settembre 1930 si convert\u00ec al cattolicesimo (gi\u00e0 da giovane aveva pensato di prendere gli ordini nella chiesa anglicana). Pur rispettando molto la Chiesa e soprattutto il suo aspetto formale, il suo umorismo lo portava per\u00f2 spesso verso la blasfemia. Part\u00ec per un lungo viaggio in Africa, toccando l'Etiopia (dove assistette alla incornonazione di Hail\u00e9 Selassi\u00e9), il Kenya, il Congo belga (oggi Zaire) e il Sudafrica. Anche da questo viaggio trasse materia per libri (\"Remote People\" e \"Black Mischief\").\nTra il 1931 e il 1934 scrisse grande parte dei racconti di \"Mr Loveday's Little Outing and other sad stories\" (1936), dapprima su varie riviste (principalmente su \"Harper's Bazaar\"), quindi partecip\u00f2 alla sceneggiatura tratta da \"Vile Bodies\" (scritta con John Paddy Carstairs) ma il film non fu realizzato (la regia doveva essere di Basil Dean) e vide tratto dallo stesso uno spettacolo teatrale scritto da Dennis Bradley. Fece quindi un viaggio in Brasile, spedizione interrotta che gli sugger\u00ec il resoconto \"Ninety-Two Days\" e la novella \"The Man Who Liked Dickens\" (1933, poi integrata nel romanzo \"Una manciata di polvere\" (\"A Handful of Dust\").\nSugli eventi storici dell'epoca prendeva posizioni volutamente scandalistiche, ammirando Mussolini (soprattutto per la Colonia eritrea), o Franco e provocando gli amici con uscite inaspettate, riconsiderate in parte dopo la pubblicazione dei diari, ma inequivocabilmente, o forse solo provocatoriamente, filofasciste in \"Waugh in Abyssinia\" (1936), visto che in esso scrisse \"\u201c\u00c8 stato divertente essere filo-italiano quando era una causa impopolare e (cos\u00ec sembrava) perdente. Ora ho pochissima simpatia per questi fascisti esultanti\u201d\" .\nNel 1935 pubblic\u00f2 \"Edmund Campion: A Biography\", biografia del missionario gesuita e frequent\u00f2 Ronald Knox (sul quale anche scriver\u00e0 una biografia nel 1959). Scrisse quindi il romanzo \"L'inviato speciale\" (\"Scoop\") sul mondo dei giornalisti (pubblicato nel 1938) e fu coinvolto in un altro film (per la regia di Alexander Korda) che non venne realizzato (il titolo sarebbe stato \"Lovelies over London\"). Pot\u00e9 quindi sposare Laura Herbert, sua seconda moglie, con la quale ebbe sei figli: Teresa, Auberon (poi anche lui scrittore), Mary (morta in fasce), Margaret, Harriet May e Septimus (nati tra il 1938 e il 1946).\nScrisse poi quel che rester\u00e0 con il titolo di \"Work Suspended\" (romanzo interrotto e pubblicato come racconto) e \"Robbery under Law\" in Messico ed entr\u00f2, senza dover svolgere la formazione prevista, come ufficiale dei Royal Marines per i quali si rec\u00f2 in Egitto e partecip\u00f2 alla battaglia di Creta. Pare che come capitano fosse odioso e inetto, tanto che gli diedero un permesso perch\u00e9 scrivesse un nuovo romanzo (\"Brideshead Revisited\", uscito poi nel 1945) ma in realt\u00e0 per levarselo di torno. Dopo qualche mese, finito il libro, Evelyn si ripresent\u00f2 a servizio, e venne spedito in Croazia. Durante il viaggio di ritorno pass\u00f2 da Roma dove fu ricevuto dal Papa, ma il resoconto della missione che present\u00f2 a Londra venne mal considerato (attaccava Tito che invece era alleato del Regno Unito).\nAlla fine della guerra lavor\u00f2 a una biografia di Sant'Elena che poi trasform\u00f2 nel romanzo \"Helena\" (1950) e raccolse un'antologia dei vecchi reportage di viaggio in \"When the Going was Good\" (dove manca e non cita nemmeno \"Robbery under Law\", di cui si deve essere pentito). Nel 1946 segu\u00ec, con qualche leggerezza, il Processo di Norimberga, poi venne invitato per una conferenza a Madrid ma non gli venne pagato il viaggio di ritorno e dovette rientrare per interessamento del console britannico (esperienza raccontata in \"Scott-King's Modern Europe\" del 1947, la cui critica al sistema di conferenze fatte a solo scopo di partecipare al successivo buffet far\u00e0 da modello a molti episodi di romanzi ambientati nei \"campus\" universitari, quasi un genere a s\u00e9).\nUn viaggio a Hollywood per un film anch'esso non realizzato (tratto da \"Brideshead Revisited\" per la MGM) e l'impressione di follia che ne trasse visitando il cimitero di Forest Lawn gli ispir\u00f2 \"The Loved One\" (\"Il caro estinto\"), forse il suo capolavoro, uscito prima a puntate su \"Horizon\" e poi in volume da Chapman and Hall nel 1948). Venne quindi inviato in Scandinavia dal \"Daily Telegraph\" e and\u00f2 per suo conto a Parigi (dove incontr\u00f2 Paul Claudel).\nAnche il nuovo tentativo del 1950 di trarre un film da \"Brideshead Revisited\" (nonostante avesse tra gli sceneggiatori Graham Greene) non and\u00f2 in porto. Nel 1951 venne mandato da \"Life\" in Medio Oriente, poi si mise a scrivere la trilogia \"Sword of Honour\". Dopo il primo volume (\"Men at Arms\", uscito nel 1952) fece viaggi in Sicilia e a Goa in India e in Ceylon dove tra insonnia e dosi eccessive di sonniferi e con il costante problema dell'alcolismo si procur\u00f2 diversi problemi e incidenti. Tuttavia riusc\u00ec comunque a scrivere \"Love Among the Ruins\" (1953) e \"The Ordeal of Gilbert Pinfold\" (1957).\nNel 1955 usc\u00ec il secondo volume della trilogia: \"Officers and Gentlemen\" (dove nella prefazione diceva di aver rinunciato a scrivere l'annunciato terzo volume). Nel frattempo and\u00f2 a far visita a Ian Fleming in Giamaica. Lasci\u00f2 il Gloucestershire e si trasfer\u00ec nel Somerset. Due viaggi in Rhodesia lo spinsero a scrivere \"A Tourist in Africa\" (1960).\nNonostante la dichiarazione precedente scrisse poi il terzo volume della trilogia: \"Unconditional Surrender\" (1961) e l'ultimo dei suoi romanzi \"Basil Seal Rides Again\" (1963). Torn\u00f2 quindi dopo trenta anni a visitare la Guyana britannica e il Brasile e scrisse la prima parte di un'autobiografia: \"A Little Learning\" (che arriva fino al 1924 e fu pubblicata nel 1964). Gli ultimi anni viveva allucinazioni alcoliche e mor\u00ec d'infarto il 10 aprile del 1966.\nStile.\nAnche se la scelta di quello che doveva scrivere sembra certe volte casuale o addirittura sbagliato, dietro la scrittura di Evelyn Waugh c'\u00e8 uno stile ricercato e di qualit\u00e0 che lo rendeva \"incapace di scrivere in maniera sciatta\". Unito a questo, vi \u00e8 un carattere ironico e pungente (che nei casi migliori diventa perfetto humour inglese e nei casi peggiori indugia divertendosi con uscite maleducate e provocazioni). Le due cose spingono a una scrittura in buona parte autobiografica ambientata tra le stravaganze della vita sociale inglese dei ruggenti anni venti e i viaggi africani (ma anche americani e in crociera), con alle spalle una forza parodica non comune che qualche volta eccede nei voli di fantasia fino quasi all'incubo con spunti da letteratura gotica. I suoi personaggi sono spesso odiosi e misantropi, se non addirittura ciarlatani e truffatori (come per esempio considerava i giornalisti), e inoltre odiano i bambini."}
{"id": "699645", "revid": "1632387", "url": "https://it.wikipedia.org/wiki?curid=699645", "title": "The Karelian Isthmus", "text": "The Karelian Isthmus \u00e8 il primo album della progressive death metal/folk metal band Amorphis.\nL'album.\nIl disco \u00e8 certamente il pi\u00f9 death metal di quelli prodotti dal gruppo finnico che, accanto alle tipiche sonorit\u00e0 del death, affianca contaminazioni doom metal.\nSebbene l'album abbia preso il nome da uno storico campo di battaglia finlandese in \"The Karelian Isthmus\" i testi si concentrano sui noti temi epici degli Amorphis: la storia della guerra e della religione finlandesi, attingendo maggiormente alla mitologia celtica piuttosto che alle successive tradizioni della terra natale degli Amorphis. Il lato epico \u00e8 a volte spezzato dai temi lirici occulti in tracce tra cui \"Pilgrimage\", \"Misery Path\" e \"Black Embrace\".\nNegli ultimi anni, le canzoni di questo album sono state suonate in pi\u00f9 spettacoli durante le esibizioni dal vivo degli Amorphis, nonostante abbiano uno stile diverso rispetto ai loro lavori successivi.\nIl disco \u00e8 stato ristampato assieme all'EP \"Privilege of Evil\" nel 2003."}
{"id": "699649", "revid": "57342", "url": "https://it.wikipedia.org/wiki?curid=699649", "title": "Cesare Garboli", "text": "Biografia.\nNativo di Viareggio, all'et\u00e0 di 16 anni si trasfer\u00ec a Roma dove consegu\u00ec la maturit\u00e0 classica presso il Liceo classico statale \"Dante Alighieri\". Allievo di Natalino Sapegno alla Sapienza - Universit\u00e0 di Roma, si laurea con una tesi sulla \"Commedia\" dantesca; all'et\u00e0 di ventiquattro anni (1952) pubblica su \"Societ\u00e0\" un saggio sulla critica dantesca contemporanea, cui seguir\u00e0 nel 1954 un volume su Dante ritenuto dagli specialisti un lavoro notevole.\nNegli anni successivi all'ultimo conflitto mondiale e dopo aver conseguito la laurea, nel 1954 Garboli inizia a lavorare come redattore dell'Enciclopedia dello Spettacolo, fondata da Silvio D'Amico, ma il suo interesse per il teatro si alterna ai lavori editoriali e cos\u00ec, nel 1959, esce l'edizione dei \"Canti\" di Leopardi poi ripubblicata da Einaudi nel 1962. Nello stesso anno diventa membro del comitato di redazione della rivista \"Paragone Letteratura\" fondata appena tre anni prima da Roberto Longhi e Anna Banti, assumendone la direzione nel 1986.\nNel 1963 inizia la sua attivit\u00e0 editoriale, destinata a durare circa un ventennio, alternandosi fra Feltrinelli, Vallecchi e Mondadori. Quattro anni pi\u00f9 tardi, in quella stessa casa editrice scoppier\u00e0 la bufera che porter\u00e0 alla scissione fra Arnoldo e Alberto Mondadori, il quale fonder\u00e0 insieme a Garboli Il Saggiatore. Al ritorno da un viaggio a New York per la nuova casa editrice (1968), pubblica su \"Paragone\" la traduzione e l'introduzione al terzo atto del \"Tartuffe\" e vince il Premio Viareggio \"Opera prima\" per la propria raccolta di saggi e articoli in volume \"La stanza separata\".\nLa sua carriera di docente universitario inizia nel 1971 quando diventa titolare di una cattedra all'Universit\u00e0 degli Studi di Macerata e docente al Politecnico federale di Zurigo, e contemporaneamente, collabora con Mario Soldati per programmi televisivi. L'anno dopo, a causa di queste sovrapposizioni di interessi diversi e distanti, viene indotto a dimettersi dalle cattedre universitarie e ritornare a lavorare nuovamente per la Mondadori, riprendendo, fra le altre, la sua preziosa attivit\u00e0 di traduttore. Le sue traduzioni, per la stampa e per la scena, di Shakespeare, Marivaux, Andr\u00e9 Gide e Harold Pinter sono tra le pi\u00f9 conosciute, ma attraverso la traduzione di Moli\u00e8re, un autore che riprender\u00e0 pi\u00f9 volte nel tempo, e con il quale sente anche comunanza e affinit\u00e0 concettuale, giunge nel 1976 a pubblicare presso Einaudi \"Moli\u00e8re. Saggi e traduzioni\".\nContinua a lavorare per le maggiori testate giornalistiche nazionali e dopo il trasferimento da Roma a Vado, frazione del comune di Camaiore, entra nella fase di pi\u00f9 intensa attivit\u00e0 lavorativa, affiancando gli studi per il \"Dom Juan\" a quelli per Pascoli.\nLa conoscenza nel tempo d'una persona fondamentale per il proprio vissuto come il poeta Sandro Penna porta Garboli a pubblicare nel 1984 la raccolta di saggi \"Penna Papers\". Di l\u00ec a poco accetter\u00e0 l'invito di Natalino Sapegno a prender parte alla giuria del Premio Viareggio restandone responsabile fino al 1992.\nRitorna su Moli\u00e8re nel 1989, quando escono gli \"Scritti servili\", volume che raccoglie sette saggi di introduzione ad altrettanti autori, emblematicamente tutti italiani risalenti al ventesimo secolo (Delfini, Penna, Morante, Ginzburg, Longhi, Soldati), eccezion fatta per Moli\u00e8re, cui Garboli sembra sempre prestare un interesse particolare. Nella sempre pi\u00f9 frenetica e compulsiva voglia di scrivere, Garboli nel 1990 pubblica due saggi.\nIl primo, una singolare opera dal titolo \"Falbalas. Immagini del \u2018900\", contiene scritti disparati su vari temi, sul tempo che passa tenuto fermo su certe immagini: il volto di un amico, la leggenda di Longhi, il tormento intellettuale di Italo Calvino, quello viscerale della Morante, i fantasmi di Macchia, il genio di Petrolini, le idee coatte di Testori, l'oscurit\u00e0 e la chiarezza di Fortini, la vita di Parise, la poesia di Montale, Bertolucci, Sereni e Raboni. Garboli ha scritto: \u00abnel suo viaggio per l'effimero il tempo incontra, di tanto in tanto, degli ostacoli, fa delle piccole grinze, e ciascuna di queste grinze \u00e8 uno degli articoli (per me che li ho scritti) di \"Falbalas\"\u00bb.\nIl secondo, l'antologia \"Trenta poesie familiari di Giovanni Pascoli\", che poi amplier\u00e0 e sar\u00e0 la sua ultima fatica nel 2002 con la pubblicazione in cofanetto di due toni di poesie e prose scelte di Giovanni Pascoli, nella collana I Meridiani della Mondadori, dove presenta un poeta generalmente riconosciuto come triste e noioso, attraverso un percorso minuzioso e intenso, un Pascoli diverso da quello studiato nei programmi liceali, che, come suggerisce lo stesso Garboli nell'introduzione, si pu\u00f2 tenere \u00abfra le mani in viaggio, o durante le vacanze, o la sera dopocena, come un qualunque libro di lettura, o anche come un giallo, un genere con il quale la poesia del Pascoli, dove s'incontra spesso un misterioso assassino senza nome e senza volto, ha qualche attinenza\u00bb.\nNel 1991 cura l'edizione delle \"Opere\" di Mario Soldati per Rizzoli e acquista un appartamento a Parigi, nel Quartiere latino (in rue Mazarine), in prossimit\u00e0 di alcuni luoghi molieriani: l'Illustre Th\u00e9\u00e2tre, sede del primo teatro di Moli\u00e8re, e l'Hotel de l'Ancienne com\u00e9die. Un anno dopo riporta alla luce e pubblica il primo volume della \"collana verde\": il diario inedito di Matilde Manzoni, indicando nella figlia dello scrittore, destinata a una morte precoce, una delle prime e inaspettate lettrici dei \"Canti\" leopardiani. Infatti, con l'attenzione solita per testi poco noti, cura per la casa editrice Adelphi una serie di libri dedicata a testi inediti, introvabili o dimenticati, fra cui rientra anche il volume di \"Lettere e scartafacci 1912-1957\" tra Berenson e Longhi. Nel 1995 esce \"Il gioco segreto. Nove immagini di Elsa Morante\", una monografia sui primi scritti della scrittrice e il saggio introduttivo per la monumentale edizione de \"Le memorie d'oltretomba\" di Chateaubriand.\nAppena dopo un anno pubblica lo studio comparato su due autori \"Penna, Montale e il desiderio\" e si arriva cos\u00ec a \"Un po' prima del piombo\" edito nel 1998, volume che contiene 134 pezzi apparsi su \"Il Mondo\" e sul \"Corriere della Sera\" fra il 1972 e il 1978. Si tratta soprattutto di recensioni teatrali, ma in un clima che risente in modo palese, gi\u00e0 dal titolo, del pesante decennio delle Brigate Rosse. Nello stesso anno a Parigi, viene insignito del titolo di \"Chevalier de l'ordre des arts e des lettres\".\nNel 2001 pubblica da Einaudi alcuni saggi dal titolo \"Ricordi tristi e civili\": conversazioni, articoli, colloqui e recensioni a commento degli avvenimenti culturali e politici pi\u00f9 noti degli ultimi decenni del secolo XX, gi\u00e0 pubblicati tra il 1972 e il 1998. Recensiti da Eugenio Scalfari per il quotidiano \"la Repubblica\", essi vanno dall'assassinio di Moro al caso Tortora, dal suicidio di Raul Gardini alla Loggia P2, dall'Operazione Gladio all'accordo politico conosciuto con la sigla CAF (tra Craxi, Andreotti e Forlani), preludio a quella forma perversa di disgregazione della coscienza morale e del tessuto sociale italiano ricordata con il neologismo di \"Tangentopoli\".\nAlcuni dei contenuti gi\u00e0 apparsi in \"Scritti servili\", vengono riproposti nel 2002 nella raccolta di saggi \"Pianura proibita\" che gli vale il \"Premio Elsa Morante\" per la saggistica e in cui gli autori trattati sono Mario Soldati, Italo Calvino, Goffredo Parise, Raffaele La Capria, Roberto Longhi, Anna Banti, Giorgio Bassani.\nNegli ultimi mesi del 2003, nonostante una profonda debilitazione fisica, continua nel suo lavoro di critico; in seguito, per l'aggravarsi della malattia, viene ricoverato alla clinica \"Quisisana\". Muore a Roma l'11 aprile 2004, lasciando due opere postume: \"Storie di seduzione\" e \"Il \u00abDom Juan\u00bb di Moli\u00e8re\".\nGiosetta Fioroni, pittrice e moglie dello scrittore Goffredo Parise, lo ha ricordato cos\u00ec:\nLa tematica.\nCesare Garboli risulta essere una figura anomala nel panorama della critica italiana dell'ultima parte del secolo scorso, per la molteplicit\u00e0 degli interessi e per l'originalit\u00e0 della scrittura musicale, ricchissima di tonalit\u00e0, capace d'orchestrare gli ingredienti pi\u00f9 diversi: sensibilit\u00e0, finezza psicologica e una vena narrativa che si esprime in una particolare capacit\u00e0 d'usare il senso dell'umorismo e di raccontare per immagini non sempre felici.\nGarboli \u00e8 stato un originale interprete della nostra letteratura, uno dei massimi protagonisti della critica letteraria e della cultura italiana della seconda met\u00e0 del Novecento. La sua opera \u00e8 sempre stata rivolta in molte direzioni e pluralit\u00e0 d'interessi, dai saggi critici a una frenetica attivit\u00e0 giornalistica e teatrale, testimoniata da eccezionali traduzioni.\nHa una forma creativa, originale che incrocia le vie della ricerca storica con quelle del saggismo scientifico o addirittura presiede alla trasformazione del vissuto o dello storico in funzione dell'immaginario. In particolare, si \u00e8 occupato di Dante, Leopardi, Pascoli, Delfini, Longhi, Penna, Montale, Natalia Ginzburg, Elsa Morante (per la quale ha curato nel 1995 un'introduzione alla ristampa per i vent'anni dalla pubblicazione del romanzo \"La Storia\") e Mario Soldati.\nAppassionato traduttore per il teatro, in particolare con le sue originali ipotesi circa \"Tartufo\", \"Don Giovanni\" e \"Il Malato immaginario\", ha determinato la rinascita in Italia dell'interesse per il teatro di Moli\u00e8re."}
{"id": "699651", "revid": "1543377", "url": "https://it.wikipedia.org/wiki?curid=699651", "title": "Luigi Stradella", "text": "Biografia e produzione pittorica.\nNipote del pittore monzese Emilio Parma, studi\u00f2 all'Accademia di Brera dove fu allievo di Aldo Carpi. Diplomatosi nel 1952, tenne la sua prima esposizione a Milano nel 1956, con presentazione di Aligi Sassu. Espose, oltre che a Milano, a Monza e Urbino.\nDa uno stile ancora ottocentesco si avvicin\u00f2 alla pittura informale data dalla \u00abcontaminazione del dato figurativo con l'impasto astrattizzante\u00bb, dove il dato figurativo \u00e8 coperto da una \u00abcortina di colore chiaro [\u2026] ispirata alle nebbie lombarde\u00bb. In seguito, sembr\u00f2 voler recuperare nelle sue composizioni alcuni elementi strutturativi post-cubisti. Infine, si diede alla rappresentazione di forme evanescenti e dai colori cangianti. Le sue ricerche tuttavia non denotarono mai assolutezza di scelte, a causa forse dell'incertezza circa la strada stilistica da percorrere."}
{"id": "699655", "revid": "109825113", "url": "https://it.wikipedia.org/wiki?curid=699655", "title": "Chiablese", "text": "Il Chiablese (o Sciablese o, in francese \"Chablais\") \u00e8 una zona montana francese e svizzera situata nel Nord della Savoia. \u00c8 un'antica provincia del Ducato di Savoia. La citt\u00e0 principale e capitale storica del chiablese francese \u00e8 Thonon-les-Bains, sulla riva meridionale del lago Lemano.\nQuesta regione \u00e8 limitata a nord dal Lago Lemano, ad est dal Vallese (Svizzera) ed a sud dalla Savoia ed \u00e8 divisa in tre territori, il Chiablese savoiardo, in Francia nel Dipartimento dell'Alta Savoia, il Chiablese vallesano e il Chiablese vodese, in Svizzera, rispettivamente nei cantoni Vallese e Vaud. \nStoria.\nIl Chiablese fu incorporato nel XII secolo nella Contea di Savoia, che vi eressero un castello nei pressi di Ripaglia. Pare che i diritti su questo territorio siano stati concessi ad Umberto Biancamano dall'imperatore Corrado II.\nNei secoli fu via di traffici commerciali e di transiti fra Francia, Vallese, Valle d'Aosta e l'Italia.\nDal 1535 al 1567/69 il Chiablese venne occupato dagli Svizzeri e dai loro alleati (in particolare quelli del cantone di Berna e del Vallese, che se lo spartirono in due zone di influenza). \n&lt;br&gt;Negli stessi anni la popolazione ader\u00ec al calvinismo, ma alla fine dello stesso secolo si riconvert\u00ec al cattolicesimo, grazie all'opera di San Francesco di Sales, vescovo di Ginevra dal 1602 al 1622.\nCon l'annessione definitiva della Savoia alla Francia dopo la seconda guerra di indipendenza italiana, \u00e8 territorio francese situato nel dipartimento dell'Alta Savoia."}
{"id": "699656", "revid": "1005847", "url": "https://it.wikipedia.org/wiki?curid=699656", "title": "Eletti alla Camera dei deputati nelle elezioni politiche italiane del 1994", "text": "Questo elenco riporta i nomi dei deputati della XII legislatura della Repubblica Italiana dopo le elezioni politiche del 1994, suddivisi per circoscrizione:"}
{"id": "699658", "revid": "1573940", "url": "https://it.wikipedia.org/wiki?curid=699658", "title": "Crypturellus noctivagus", "text": "Il tinamo zampegialle (Crypturellus noctivagus () \u00e8 un uccello della famiglia dei Tinamidi che vive nella fascia costiera orientale del Brasile.\nDescrizione.\nIl tinamo gambe gialle \u00e8 lungo circa 30\u00a0cm. Il dorso \u00e8 grigio, la parte posteriore, e le ali sono nere striate. Il collo e la parte superiore del petto sono grigiastri. La parte inferiore del petto \u00e8 fulva e la pancia biancastra. Ha il capo nerastro e i sopraccigli bianchi.\nBiologia.\nCome gi altri tinamidi, si ciba di frutti dal suolo o da bassi cespugli. Si nutre anche di invertebrati, erba, semi, e radici. Il maschio cova le uova che possono provenire da quattro femmine diverse, e li alleva fino a quando non si rendono autosufficienti, in 2-3 settimane. Il nido si trova al suolo all'interno di fitti cespugli.\nDistribuzione e habitat.\nIl suo habitat preferito \u00e8 la foresta umida tropicale e subtropicale ma si pu\u00f2 trovare nelle boscaglie aride. Si pu\u00f2 trovare fino a 700\u00a0m di altitudine.\nSistematica.\nSono note 2 sottospecie:\nConservazione.\nIl tinamo zampegialle soffre della continua distruzione del suo ambiente per la deforestazione e la pressione della caccia da parte delle popolazioni indigene. Nonostante il numero degli esemplari sia in diminuzione la situazione non viene considerata critica ed \u00e8 considerata prossimo alla minaccia di estinzione (\"Near Threatened\") dalla IUCN. "}
{"id": "699659", "revid": "921573", "url": "https://it.wikipedia.org/wiki?curid=699659", "title": "Adriana Lima", "text": "A 15 anni vinse il concorso \"Ford Supermodel\" del Brasile, per poi giungere seconda nello stesso concorso internazionale. Debutt\u00f2 sulla passerella nel 1997, sfilando alla settimana della moda di New York per Anna Sui e continuando per le pi\u00f9 importanti case di moda.\nAttualmente \u00e8 ambasciatrice dei marchi \"IWC\", \"Maybelline\" e \"Puma\". Dal 2014 al 2016, secondo la rivista Forbes, \u00e8 stata la seconda modella pi\u00f9 pagata al mondo.\nBiografia.\nDi origine portoghese, svizzera e nativa brasiliana, \u00e8 figlia unica di Maria Gra\u00e7a Lima e Nelson Torres, che ha lasciato Adriana e la madre quando lei aveva solo 6 mesi. \u00c8 cresciuta a Castelo Branco, quartiere di Salvador (Bahia).\nParla quattro lingue: portoghese, inglese, spagnolo e italiano.\nCarriera da modella.\nDagli inizi al 2010.\nLa carriera di Adriana Lima inizi\u00f2 per caso, quando accompagn\u00f2 una sua amica ad un concorso per modelle. A 15 anni vinse il \"Ford Supermodel\" del Brasile, successivamente giunse seconda nello stesso concorso internazionale. Si trasfer\u00ec a New York, firmando un contratto con l'agenzia \"Elite Model Management\", e apparve su numerose riviste internazionali di moda quali \"Vogue\", \"Marie Claire\", \"Elle\", \"Harper's Bazaar\", \"Esquire\" e \"GQ\".\nIl suo debutto sulle passerelle avvenne per la collezione primavera/estate di Anna Sui, durante la settimana della moda di New York, nel 1997. Da allora sfil\u00f2 per stilisti come Vera Wang, Versace, Ralph Lauren, Giorgio Armani, Christian Dior, Christian Lacroix, Victoria's Secret, Louis Vuitton, Prada, Givenchy, Versace, Bottega Veneta, Marc Jacobs e molti altri. Nel 2000 divenne il volto di Guess?, mentre l'anno successivo fu testimonial di \"Armani jeans\".\nNel dicembre 2002 pos\u00f2 per la prima volta senza veli per \"GQ Spain\", fotografata da Russell James. Nel 2003 fu sulla copertina dell'edizione brasiliana di \"Vogue\" in due mesi consecutivi, agosto e settembre. Fu scelta come testimonial per il marchio di cosmetici Maybelline dal 2003 al 2009, dove fu protagonista di molte campagne pubblicitarie e nel 2009 anche di un calendario in edizione limitata.\nAdriana apparve per la prima volta sul Calendario Pirelli nel 2005, fotografata da Patrick Demarchelier, e divenne nota in Italia in seguito ad un contratto con la TIM per la quale gir\u00f2 alcuni spot tra il 2004 e il 2005. Sempre nel 2005 appar\u00ec sulla copertina di \"Vogue Messico\" per il mese di febbraio. Nell'aprile 2006 fu sulla cover della versione americana di \"GQ\", dove fece parecchio discutere il suo schierarsi contro il sesso prematrimoniale. Nel 2008 fu sulla copertina della versione inglese di \"GQ\" insieme agli altri angeli di Victoria's Secret. L'anno successivo fu una delle protagoniste della campagna di Givenchy per la stagione Autunno/Inverno 2009, insieme a lei per la collezione donna posarono l'italiana Mariacarla Boscono, Iris Strubegger, Ranya Mordanova e Leonor Scherrer, nel mese di aprile, dopo un viaggio in Turchia firm\u00f2 un contratto con \"la Doritos\" comparendo sia in campagne stampa che in spot pubblicitari.\nNel 2010 venne scelta insieme ad Alessandra Ambrosio e Rosie Huntington-Whiteley, sue colleghe di Victoria's Secret, come testimonial del marchio di borse spagnolo Loewe. Nel mese di luglio fu fotografata da Mario Sorrenti per lo speciale \"Sexy body issue\" della rivista \"V Magazine\", in cui la modella appare senza veli e coperta da una \"V\" che una volta grattata lascia la modella in topless.\nHa avuto l'opportunit\u00e0 di lavorare con i pi\u00f9 prestigiosi fotografi tra cui, Mario Testino Giampaolo Sgura, Russell James, Steve McCurry e Vincent Peters quest'ultimo disse di lei: \nDal 2011 al 2014.\nNel 2011 fu una dei due volti di Blumarine della stagione Autunno/Inverno 2011/2012, insieme a Sara Sampaio, e del marchio di lusso brasiliano \"Forum\". Nel mese di novembre rivel\u00f2 al \"Daily Telegraph\" la dieta per prepararsi al \"Victoria's Secret Fashion Show\" dicendo che, oltre agli esercizi fisici, a nove giorni dalla sfilata non assume cibi solidi ma solo frullati di proteine e tre litri di acqua, un paio di giorni prima smette di assumere calorie, bevendo solo acqua, e dodici ore prima smette di bere qualsiasi liquido. La dieta ebbe critiche negative, ma la modella la difese dicendo \"\u00abMi rendo conto che \u00e8 molto intenso , ma ... ho la mente di un'atleta e apprezzo questo genere di cose. Non seguo diete pazzesche tutto l'anno. Lo faccio solo per questa cosa. Dopo la sfilata, torno normale!\u00bb\". Secondo Google questa dieta fu la quinta pi\u00f9 cliccata sul web, nel 2012.\nFu scelta come volto della campagna pubblicitaria di Donna Karan primavera/estate del 2012, realizzata sullo sfondo di Haiti la campagna origin\u00f2 non poche polemiche, infatti nonostante il suo impegno di raccolta fondi per aiutare gli haitiani nella situazione post terremoto, l'immagine della Lima accanto ad alcuni sfollati non fu molto gradita dai media.\nNei primi mesi del 2012 la \"Mavi Jeans\", azienda di abbigliamento turca, le fece un contratto per essere il volto del marchio, nel primo trimestre del 2012 la sua campagna increment\u00f2 le vendite del 50%. Grazie al successo con l'azienda la filiare europea russa decise di fare di lei il volto globale del marchio. Nello stesso anno fu l'unica celebrit\u00e0 a partecipare con 2 pubblicit\u00e0 al superbowl statunitense, il primo per il marchio teleflora, lo spot fu classificato secondo nella lista degli spot pi\u00f9 sessisti di sempre, in quanto la modella spiegava come sia sufficiente un bouquet di fiori per sciogliere una donna e conquistarla. Il secondo per la casa automobilistica Kia Motors, le cui vendite aumentarono del 138% dopo aver trasmesso lo spot.\nNel 2013 comparve per la seconda volta nel Calendario Pirelli dove fu la prima donna ad essere fotografata in stato di gravidanza, e divent\u00f2 testimonial del Brand \"Metro City\". Sempre nello stesso anno, fu uno dei volti della campagna pubblicitaria Miu Miu primavera/estate, nel mese di febbraio partecip\u00f2 alla settimana della moda di Milano sfilando per Prada. Venne fotografata per Calvin Klein che disegn\u00f2 un'esclusiva t-shirt per la campagna di sensibilizzazione amfAR di San Paolo del Brasile, fondazione per la Ricerca sull'AIDS, oltre a lei, la campagna riun\u00ec un gruppo di illustri personaggi brasiliani. Fu madrina della \"Confederations Cup\" in programma in Brasile dal 15 al 30 giugno. Nel luglio dello stesso anno \"Desigual\" annunci\u00f2 Adriana come volto del marchio sfilando in passerella durante \"Barcelona Fashion Week\" Primavera/Estate, inoltre fu riconfermata tra le protagoniste della campagna Miu Miu autunno/inverno 2013/2014 e nel mese di ottobre apparve sulla copertina di \"Vogue Brazil\".\nNel 2014 fu scelta da Donna Karan come testimonial della sua linea di abbigliamento accanto al modello Andres Segura, ambientata nuovamente ad Haiti come nel 2012. Nel mese di aprile il brand spagnolo \"Desigual\" annunci\u00f2 il proseguimento del rapporto lavorativo con la modella che sarebbe stata il volto delle due main collection Autunno/Inverno e Primavera 2015, ruolo sancito anche da una serie di spot televisivi, e per cui sfil\u00f2 durante la \"New York Fashion Week\". In occasione dei mondiali in Brasile, di cui fu madrina, la \"Kia\" scelse nuovamente Adriana per pubblicizzare le sue auto. Nello stesso anno venne scelta per la campagna pubblicitaria di \"Jason Wu\" e di \"IWC\", celebre marchio di orologeria, inoltre torn\u00f2 ad essere nuovamente testimonial \"Maybelline\".\nDal 2015 ad oggi.\nNel 2015 apparve per la terza volta sul Calendario Pirelli, fotografata da Steven Meisel, e venne scelta come testimonial di diverse campagne pubblicitarie, tra cui, \"Versace for Riachuelo\", \"Marc Jacobs\", Vogue Eyewear e \"Balmain\", per cui chiuse la sfilata durante la \"Settimana della moda di Parigi\" nel mese di marzo. Fu il volto della linea Summer di H&amp;M, accanto alle modelle Natasha Poly, Doutzen Kroes e Joan Smalls, realizzata dal fotografo Lachlan Bailey. Nel mese di maggio fu scelta come testimonial del nuovo profumo di Marc Jacobs, \"Decadence\", dove, immortalata da Steven Maisel, appare distesa mentre morde la catena d'oro del profumo. Nel mese di novembre ricevette una statua di cera presso il Madame Tussauds di New York, facendo di lei la prima modella, nonch\u00e9 il primo angelo di \"Victoria's Secret\", ad apparire in quel museo e la seconda personalit\u00e0 brasiliana dopo Pel\u00e9. La statua \u00e8 ritratta con un outfit indossato dalla modella durante il Victoria's Secret Fashion Show del 2013.\nNel 2016 continu\u00f2 la sua collaborazione come testimonial per la primavera/estate di \"Marc Jacobs\" e di \"Vogue Eyewear\", inoltre venne scelta come testimonial della linea summer dal marchio Calzedonia. Nel mese di agosto, oltre ad apparire sulla cover di \"Vogue Brasile\", fu arruolata, insieme alla collega Alessandra Ambrosio, dal network radiotelevisivo statunitense NBC, per raccontare le Olimpiadi 2016 realizzando un \"Best of Rio de Janeiro\", per parlare di moda, cibo e cultura. Durante questa esperienze fu scelta anche come tedofora per trasportare la torcia delle Olimpiadi. Inoltre partecip\u00f2 alla \"Milano Fashion Week\" sfilando per \"Versace\" e \"Bottega Veneta\".\nNel 2017 venne scelta come testimonial delle campagne pubblicitarie primavera/estate e autunno/inverno di Sportmax, nel mese di luglio apparve sulla copertina dell'edizione spagnola di Harper's Bazaar, mentre nel mese di settembre fu, accanto alla modella Irina Shayk e al cantante The Weeknd, sulla cover dell'edizione americana di \"Harper's Bazaar\", per celebrare il 150\u00ba anniversario. Partecip\u00f2 alla \"New York Fashion Week\" sfilando per \"Philepp Plein\" e \"Fenty x Puma\". Nello stesso anno ricopr\u00ec il ruolo di presentatrice nella trasmissione \"American Beauty Star\", un talent show sugli stilisti andato in onda su Lifetime. Nel mese di dicembre, a seguito di una richiesta lavorativa di posare per un video sexy, la modella annunci\u00f2 di non volersi spogliare pi\u00f9, se non per una buona causa. Inoltre fu candidata, insieme ad altre 14 modelle, come \"Social Media Star of the Year\" dal sito models.com.\nNella primavera del 2018 venne scelta come ambasciatrice globale del marchio di scarpe \"Schutz\", mentre nell'autunno dello stesso anno fu scelta come testimonial del brand sportivo Puma. Nel gennaio 2019 Puma e Maybelline, due brand di cui \u00e8 testimonial, realizzano una linea beauty ad edizione limitata, \"Puma x Maybelline\" e scelsero nuovamente la modella come volto. Nel mese di aprile prese parte ad uno spot pubblicitario per il \"Palms Casino Resort\" di Las Vegas, al suo fianco Cardi B, Emily Ratajkowski, Ezra Miller e Rita Ora. Nel mese di agosto fu sulla cover di \"Vogue Spain\", insieme alla modella Irina Shaik. Inoltre fu scelta dal brand BCBGMAXAZRIA come testimonial della campagna autunno/inverno in occasione del trentesimo anniversario del marchio, e nel mese di novembre appar\u00ec per la prima volta sulla copertina della versione araba di \"Vogue\". Nello stesso mese lanci\u00f2, sempre in collaborazione con \"Puma\", una sua linea di abbigliamento sportivo.\nNel 2020 fu tra le protagonista della campagna pubblicitaria primavera/estate di Max Mara, realizzata da Steven Meisel e realizz\u00f2, in collaborazione con \"Prive Revaux\", una sua linea di montature per occhiali. Nel mese di marzo fu sulla copertina di \"Vogue Japan\". Nel dicembre del 2021 fu una dei giudici di Miss Universo, dove vinse l'indiana Harnaaz Sandhu. L'anno seguente fu sulle copertine di \"Vogue Arabia\", nel mese di gennaio, e \"Harper's Bazaar Grecia\", nel mese di febbraio.\nVictoria's secret.\nAdriana Lima \u00e8 meglio conosciuta per il suo lavoro con Victoria's Secret. La sua prima sfilata avvenne nel 1999, e diventa una \"Victoria's Secret Angels\" nel 2000. \u00c8 la modella ad aver aperto pi\u00f9 show, ben 5, nelle edizioni del 2003, 2007, 2008, 2010 e nel 2012, in quest'ultimo sfila a meno di due mesi dopo aver dato alla luce la sua seconda figlia. Detiene anche il record di chiusura, con Heidi Klum, di tre show, nel 2001, 2002 e 2018. Salt\u00f2 l'edizione del 2009 a causa della sua gravidanza. \u00c8 apparsa in moltissime campagne pubblicitarie e spot, tra cui uno del 2003 accanto a Bob Dylan. Nel 2004 \u00e8 stata una dei cinque angeli a partecipare al tour \"Angels Across America\" accanto a Tyra Banks, Heidi Klum, Gisele B\u00fcndchen, ed Alessandra Ambrosio. Nel 2007 insieme agli altri angeli riceve una stella sulla \"Walk of Fame\" di Hollywood.\nAdriana \u00e8 l'unica modella, insieme ad Heidi Klum, ad aver avuto l'opportunit\u00e0 di indossare il \"Fantasy Bra\" in tre diverse occasioni. Il \"Black Diamond Fantasy Miracle Bra\" per il \"Victoria's Secret fashion show\" del 2008, dal valore di 5 milioni di dollari, fu creato dal designer statunitense di gioielli Martin Katz usando 3.575 diamanti neri, 117 diamanti da 1 carato, 34 rubini e 2 diamanti neri a goccia di un peso totale di 100 carati. Nel 2010 venne scelta per indossare il \"Bombshell Fantasy Bra\" dove in totale si contano ben 142 carati di pietre preziose, di cui 60 solo di diamanti e 82 di topazi e zaffiri, dal valore di 2 milioni di dollari creato da Damiani. Ripet\u00e9 nuovamente l'esperienza nel 2014, anno in cui per la prima volta \"Victoria's Secret\" decise di creare ben 2 \"Dreams Angel Fantasy Bras\" nelle varianti di rosso e blu, quello indossato da Adriana fu realizzato con 16\u00a0000 zaffiri incastonati su una montatura di oro 18 carati. L'altro, realizzato con rubini, venne indossato da Alessandra Ambrosio, entrambi i \"Fantasy Bra\" furono creati dal gioielliere Pascal Mouawad per un valore di 2 milioni di dollari ciascuno.\nNel 2008 fu scelta, da Victoria's Secret, come protagonista per lo spot trasmesso durante il Super Bowl, visto da 103,7 milioni di telespettatori, fu lo spot pi\u00f9 visto durante il gioco. Nel 2015 e 2016 venne scelta nuovamente dalla casa di moda per apparire negli spot trasmessi durante il Super Bowl, nel 2015 accanto alle colleghe Doutzen Kroes, Behati Prinsloo, Lily Aldridge e Candice Swanepoel, mentre l'anno successivo accanto alle modelle Alessandra Ambrosio, Elsa Hosk, Jasmine Tookes e Taylor Hill, in entrambi gli spot fu ricreata proprio una partita di Football.\nNel gennaio 2017 venne dichiarata dalla rivista \"O Globo\" l\u2019Angelo di Victoria\u2019s Secret pi\u00f9 influente, capace di far aumentare le vendite e rappresentare l\u2019ideale sexy e sensuale del brand di lingerie. Secondo il quotidiano di Rio de Janeiro, a stabilirlo \u00e8 un algoritmo basato su 14 parametri che vanno dai followers su Instagram al numero di sfilate a cui \u00e8 richiesta.\nL\u20198 Novembre 2018, durante lo show del famoso brand di lingerie, annunci\u00f2 il suo addio alla famosa casa di moda, dichiarando sul suo profilo instagram: \"\u00abCara Victoria, Grazie per avermi mostrato il mondo, per aver condiviso i tuoi segreti con me e soprattutto per avermi dato non solo le ali ma per avermi insegnato a volare\u00bb\". Nella sua carriera partecip\u00f2 a numerosi press tours, alle aperture di nuovi negozi e al lancio di molte collezioni. \u00c8 stata la modella ad aver partecipato a pi\u00f9 sfilate, ben 18, e l'angelo pi\u00f9 longevo, dal 2000 al 2018.\nCarriera da attrice.\nIl primo ruolo di Adriana fu in un cortometraggio in serie della BMW \"The Hire\", dal titolo \"The follow\" nel 2001,\ninterpretato da Clive Owen e Mickey Rourke e diretto da Wong Kar-wai. Inoltre comparve con le sue colleghe Angeli (di Victoria's Secret) nella serie tv \"How I Met Your Mother\" nel novembre del 2007.\nNel 2008 partecip\u00f2 ad un episodio della serie televisiva \"Ugly Betty\" nel ruolo di s\u00e9 stessa. Nel dicembre 2013 \u00e8 stata guest star di un episodio, intitolato \"Models Love Magic\", della prima stagione della sitcom \"The Crazy Ones\", dove interpreta s\u00e9 stessa. Nel 2018 recita un cameo nella pellicola \"Ocean's 8\", diretta da Gary Ross.\nVita privata.\nIl 14 febbraio 2009 ha sposato il cestista Marko Jari\u0107, a Jackson Hole, nel Wyoming. La coppia ha avuto due figlie: Valentina, nata il 15 novembre 2009, e Sienna, nata il 12 settembre 2012, entrambe nate a New York. Nel maggio 2014 la coppia ha annunciato la separazione, il divorzio fu finalizzato nel marzo 2016. Dal matrimonio aveva fatto richiesta per ottenere la cittadinanza serba, che non ha mai ottenuto a causa dei problemi interni al matrimonio.\nDal settembre 2021 frequenta Andre Lemmers, nel febbraio 2022 annuncia l'attesa del suo terzo figlio.\nImmagine pubblica.\nNel 2005 fu inserita dalla rivista AskMen al primo posto della classifica \"Top 99 Women of 2005\". Nel 2008 il sito models.com la classific\u00f2 al primo posto nella \"top sexiest\", la classifica delle modelle pi\u00f9 sexy. Posizione riconfermata per cinque anni consecutivi. Nel 2011 e 2013 la rivista spagnola \"DT\" la classific\u00f2 al terzo posto tra le donne pi\u00f9 sexy del mondo. Nel 2010, 2011 e 2013, secondo il sito \"McAfee\", si posizion\u00f2 rispettivamente sesta, ottava e nona, come celebrit\u00e0 pi\u00f9 pericolosa del web, ovvero quelle dietro i cui nomi si nascondono tentativi di phishing, malware e pagine che sono cariche di software dannosi.\nNel 2006 Forbes la inser\u00ec nel quinto posto fra le modelle\npi\u00f9 pagate al mondo, con un compenso di 4 milioni di dollari, da allora \u00e8 stata costantemente inserita in questa classifica fino al 2014, 2015 e 2016, dove sale in seconda posizione, con un guadagno rispettivamente di 8, 9 e 10.5 milioni di dollari.\nSempre secondo Forbes, nel 2012 il suo patrimonio era di 35 milioni di dollari, mentre nel 2016 si aggira intorno ai 75 milioni.\nForbes\nBeneficenza.\nAdriana Lima \u00e8 impegnata anche nella beneficenza per un orfanotrofio nella sua citt\u00e0 natale. Si adopera per l'ampliamento dell'orfanotrofio e l'acquisto di abiti per i bambini poveri di Salvador. Nel maggio 2012 partecip\u00f2 al progetto maternit\u00e0 a Saint Damien, Haiti, per visitare le mamme ed i bambini nel reparto di neonatologia. Nell'aprile 2015 inaugur\u00f2 nuove aree ricreative e una biblioteca per i bambini dell'ospedale \"Pequeno Principe\" a Curitiba, in Brasile. L'iniziativa avvenne grazie ad un'asta realizzata dal marchio di orologeria svizzera \"IWC\", di cui \u00e8 ambasciatrice.\nDoppiatrici Italiane.\nNelle versioni in italiano dei suoi lavori, Adriana Lima \u00e8 stata doppiata da:\nDall'ottavo al dodicesimo spot di \"Tim Turbo\" recita in italiano.\nAgenzie.\nNel luglio 2013 lasci\u00f2 l'agenzia \"Marilyn Agency\", che la rappresentava a New York da lungo tempo, a favore della \"Society Management\".\nAttualmente le agenzie da cui \u00e8 rappresentata sono:"}
{"id": "699665", "revid": "1759407", "url": "https://it.wikipedia.org/wiki?curid=699665", "title": "Decini e destini", "text": "Decini e destini (\"Of Ducks And Dimes And Destinies\") \u00e8 una storia a fumetti della Disney scritta e disegnata da Don Rosa che, per i temi trattati \u00e8 collegata alla \"Saga di Paperon de' Paperoni\", realizzata sempre da Rosa nel 1991, ma pubblicata solo nel 1995, in quanto cronologicamente \u00e8 un prologo alla saga vera e propria ed avrebbe anticipato il momento della prima moneta guadagnata da un giovanissimo Paperone lustrascarpe.\nTrama.\nPaperone \u00e8 a mangiare da Paperino e, dopo la cena, Qui, Quo e Qua chiedono allo zione di raccontargli una storia e Paperone gli racconta di come ottenne la sua Numero Uno: a dieci anni, suo padre gli diede un set da lustrascarpe e uno scavafossi di nome Burt, divenne il suo primo cliente. Quando fin\u00ec di lustrargli gli stivali, Paperone svenne e al suo risveglio si trov\u00f2 in mano la sua paga: una monetina americana, inutile in Scozia. Questo lo spron\u00f2 a diventare \"pi\u00f9 furbo dei furbi e pi\u00f9 duro dei duri\".\nAmelia, avendo sentito tutto dalla sua sfera magica, ricorda di aver comprato una Tempocandela ad un mercatino, un artefatto che gli permetter\u00e0 di viaggiare nel tempo per un'ora, se indicate le generalit\u00e0. Segnando Glasgow sulla cartina, e mettendo un dieci vicino alla foto di Paperone, Amelia viene catapultata al decimo compleanno di Paperone. Cambiatosi d'abito, Amelia viene avvicinata da un ricco imprenditore americano in cerca di moglie, Howard Rockerduck. Il gentil riccone, invita Amelia sulla sua carrozza ed \u00e8 quando l'uomo, in vena passionale, regala un mucchio di spiccioli a dei bambini che Amelia realizza come giunse la Numero Uno in Scozia, ritrovandola nelle mani di due bambine, Matilda e Ortensia de' Paperoni, le sorelle di Paperone, le quali portano la moneta al padre, Fergus. Amelia tenta di comprare la moneta da Fergus, ma non vedendolo desistere, lo acceca con una sua bomba fumogena e tenta la fuga, dopo averla rubata, ma Fergus la insegue e la riacciuffa.\nAmelia, per\u00f2, non molla e vede Fergus dare la moneta a Burt e indirizzarlo verso Paperone, quindi, quando Fergus si assenta, Amelia compera da Burt la moneta in cambio di due scellini (uno per Paperone e uno per il silenzio di Burt). In un attimo di felicit\u00e0, Amelia fa anche cadere la moneta, ma il giovane Paperone (con sua enorme gioia per l'ironia) gliela restituisce. Avendo ancora del tempo prima dello scadere dell'ora, Amelia si apposta ad un vicino locale per vedere Paperone all'opera. Paperone pulisce le scarpe di Burt e sviene, ma sul punto di pagarlo, lo scavafossi nota un'offerta alla locanda e decide di spendersi gli scellini per una birra. Amelia, quindi, realizza di aver commesso un grave errore: se Paperone non guadagna la Numero Uno, non diventer\u00e0 ricco, e anche se lo diventasse, la moneta non \u00e8 entrata in suo possesso da ricco, quindi non ha pi\u00f9 il suo effetto. Piangendo dall'ironia, Amelia molla la moneta in mano a Paperone, un attimo prima di tornare al presente e un attimo prima che Paperone si svegli.\nStoria editoriale.\nLa storia \u00e8 stata pubblicata su varie testate in tutto il mondo e in Italia per la prima volta su \"Zio Paperone\" n. 82 nel 1996 e poi ristampata varie volte."}
{"id": "699669", "revid": "1543377", "url": "https://it.wikipedia.org/wiki?curid=699669", "title": "Lurker", "text": "Il lurker \u00e8 un soggetto che partecipa a una comunit\u00e0 virtuale (una mailing list, un newsgroup, un forum, un blog, una chat) leggendo e seguendo le attivit\u00e0 e i messaggi, senza per\u00f2 scrivere o inviarne di propri, non rendendo palese la propria presenza, o perch\u00e9 non lo reputa necessario, o perch\u00e9 non lo desidera.\nNonostante la propria presenza e generale conoscenza del gruppo e delle sue dinamiche, non partecipando attivamente alle attivit\u00e0 non rende consapevoli gli altri utenti della propria esistenza, risultando spesso sconosciuto agli altri partecipanti.\nIl termine lurker non ha connotazioni negative, non significa infatti \"spiare\", anzi, la netiquette richiederebbe tra i suoi passi proprio un periodo di \"lurking\", \"ascoltare senza parlare prima di iniziare a parlare\", un periodo di osservazione allo scopo di farsi un'idea di quali siano \"le regole della casa\", quali siano gli argomenti e in che modo vengono trattati.\nDa lurker deriva anche il verbo lurkare, utilizzato nel gergo di Internet come italianizzazione del verbo inglese \"to lurk\", che pu\u00f2 essere tradotto approssimativamente come \"osservare da dietro le quinte\". Secondo la regola dell'1%, il pubblico dei lurker compone circa il 90% dei fruitori di reti sociali e comunitarie su Internet.\nA volte i lurker restano sconosciuti per sempre ai partecipanti della comunit\u00e0. Altre volte scrivono qualche messaggio molto di rado, dal quale spesso si pu\u00f2 desumere la loro attenzione al progetto, il che in genere sorprende i partecipanti attivi. In altri casi ancora, il lurker decide di 'convertirsi' e divenire un utente attivo dopo un periodo pi\u00f9 o meno lungo in veste di spettatore.\nDai tempi degli archivi Deja News, successivamente incorporati da Google groups, si \u00e8 sempre suggerito di fare preventivamente una ricerca e di \"lurkare\" proprio per non porre questioni gi\u00e0 trattate.\nAnche se pu\u00f2 disturbare l'essere osservati da qualcuno che resta nascosto, in genere i partecipanti sanno che per gli utenti non sempre \u00e8 possibile partecipare attivamente alle discussioni telematiche.\nMotivazioni.\nUno dei motivi per cui i lurker si nascondono \u00e8 la necessit\u00e0 di saperne di pi\u00f9 sul gruppo. Nelle interviste, i lurker affermano che la mancanza di comprensione della comunit\u00e0 \u00e8 una ragione per non pubblicare. I lurker spesso si prendono tempo prima di postare per valutare se il gruppo \u00e8 adatto a loro. I lurker imparano di pi\u00f9 sugli individui del gruppo, sugli stili di dialogo, sulle norme implicite e sulle politiche esplicite. Nelle interviste, i lurker hanno affermato che questo \u00e8 il loro metodo preferito in modo da evitare di commettere errori e di essere rifiutati dal gruppo. Per determinare se il gruppo \u00e8 adatto e per saperne di pi\u00f9 sulle norme, i lurker leggono la maggior parte (se non tutti) i post. Leggendo i post, i lurker sviluppano una migliore comprensione degli argomenti discussi e se essi sono adatti a loro. Il lurkers esamina anche gli indirizzi e-mail e le firme con i siti Web associati in modo da ottenere una migliore comprensione degli altri membri del gruppo. Seguendo questi passaggi, i lurker guadagnano pi\u00f9 \"capitale culturale\". Diversi fattori nella comunit\u00e0 possono influenzare il comportamento dei lurker all'interno di quella comunit\u00e0. Alcuni ricercatori hanno scoperto collegamenti positivi tra capitale sociale, capitale culturale e de-lurking. Altri hanno identificato approcci psicologici per superare le barriere alla partecipazione online.\nBenefici.\nIl comportamento lurker offre alcuni vantaggi agli utenti. Mo e Coulson hanno scoperto che i lurker in un gruppo di supporto online per l'HIV/AIDS non differivano dai \"poster\" nei loro livelli di cura, autoefficacia, ottimismo, depressione e solitudine. Hanno anche scoperto che i lurker si sentivano pi\u00f9 energici dei poster.\nIn uno studio che ha affrontato il lurking nell'e-learning, gli studiosi hanno trovato prove che il lurking \u00e8 un tipo utile di partecipazione ai corsi online. Gli studenti hanno affermato che i motivi pi\u00f9 comuni per cui si sono nascosti prima di postare erano scoprire un messaggio a cui rispondere, identificare un modello da adottare, evitare di fornire una risposta simile e acquisire conoscenze sull'argomento. Gli studenti in questo studio hanno anche affermato di essere tornati a leggere i post sui forum di discussione del corso online per verificare se altri avevano risposto ai loro post o per rivedere un concetto precedente.\nNel loro studio sulle mailing list interattive, Takahashi, Fujimoto e Yamasaki hanno dimostrato che i \"lurkers attivi\", o individui che diffondono contenuti da un gruppo online a individui esterni al gruppo online, aiutano a diffondere informazioni utili alle comunit\u00e0 circostanti.\nI lurker possono anche sviluppare riserve di preziose conoscenze mentre si nascondono che potrebbero essere utili in seguito se decidessero di contribuire. Ad esempio, gli utenti delle comunit\u00e0 di software open source possono scoprire rapidamente le risposte a problemi comuni, rendendoli pi\u00f9 propensi a fornire risposte in un secondo momento. Se hanno gi\u00e0 avuto una risposta a una domanda, \u00e8 ancora pi\u00f9 probabile che si nascondano e ricambino. Questi comportamenti costituiscono la spina dorsale del supporto tecnico open source.\nI lurker aiutano anche a ridurre l'onere per le comunit\u00e0. Una persona che potrebbe avere una domanda per una comunit\u00e0 pu\u00f2 essere meglio servita a cercare la risposta piuttosto che costringere i membri della comunit\u00e0 a spendere sforzi per vedere e rispondere alla loro domanda. Nel caso delle comunit\u00e0 di progetti open source, la stragrande maggioranza delle domande \u00e8 gi\u00e0 stata posta e ha ricevuto risposta nella comunit\u00e0, rendendo inutili le domande ripetute.\nSvantaggi.\nI lurker sperimentano meno appartenenza a una comunit\u00e0 rispetto ai contributori regolari. Sono meno soddisfatti e sperimentano pi\u00f9 distrazioni. Ci\u00f2 significa che i lurker sono predisposti ad andarsene prima di dare un contributo perch\u00e9 mancano della motivazione che l'appartenenza e la soddisfazione portano. Nel caso dei social network, i lurker sperimentano meno intimit\u00e0 e benessere personale. I lurker in Facebook possono sperimentare la solitudine mentre guardano partecipare altri membri pi\u00f9 sociali della comunit\u00e0.\nI lurker possono anche influenzare negativamente gli altri membri della comunit\u00e0. Se i membri della comunit\u00e0 possono vedere che qualcuno \u00e8 in lurking, potrebbero sentirsi spiati. Il lurker potrebbero anche prendere pezzi di contenuto presenti nelle comunit\u00e0 senza chiedere il consenso, violando le regole della comunit\u00e0. Di conseguenza, mentre gli individui nelle comunit\u00e0 online possono sentire che stanno vivendo interazioni private, un lurker pu\u00f2 vederlo come uno spazio pubblico di osservazione a causa dei loro ridotti sentimenti di appartenenza. Questo pu\u00f2 diventare piuttosto estremo in comunit\u00e0 pi\u00f9 intime come le chat room dove i lurker sono pi\u00f9 evidenti. Hudson e Bruckman sono entrati nelle chat room di IRC come sperimentatori e hanno pubblicato un messaggio in cui affermavano che stavano registrando la chat, un messaggio di opt-in per la registrazione e un messaggio di opt-out, o niente del tutto. Il 63,3% delle chat room ha espulso gli sperimentatori dopo aver dato qualsiasi tipo di messaggio, dimostrando di non gradire la registrazione esplicita della chat. Tuttavia, il 29% delle stanze ha espulso gli sperimentatori anche se non hanno pubblicato nulla, mostrando disprezzo per i lurker.\nFreeride.\nIl lurking \u00e8 una forma di \"free-riding\" che pu\u00f2 verificarsi all'interno di una comunit\u00e0 Internet ed \u00e8 simile a fare domande senza rispondere oa raccogliere informazioni senza distribuirle. Il lurking \u00e8 visto come indesiderabile per le comunit\u00e0 a causa del rischio che il free-riding pu\u00f2 avere sulla comunit\u00e0 se ogni membro lo facesse. Un bene pubblico \u00e8 qualcosa da cui \u00e8 impossibile escludere qualcuno e ha un'offerta congiunta all'interno della comunit\u00e0. Una comunit\u00e0 Internet \u00e8 vista come un bene pubblico perch\u00e9 \u00e8 un insieme di dati a cui le persone possono, se lo desiderano, fornire informazioni separatamente. La sopravvivenza della comunit\u00e0 dipende quindi dai contributi dei membri. Poich\u00e9 \u00e8 impossibile escludere i membri dalla condivisione del beneficio del bene pubblico, le persone sono pi\u00f9 motivate a sfruttare il lavoro degli altri membri e a non contribuire direttamente. Man mano che un gruppo cresce di dimensioni, aumenta la probabilit\u00e0 di free-riding.\n\u00c8 meno probabile che gli individui contribuiscano se non considerano il loro contributo una differenza visibile e se si aspettano che gli altri membri forniscano contenuti sufficienti per ottenere l'effetto desiderato. Un lurker pu\u00f2 trattenere le informazioni perch\u00e9 quando contribuisce, ne beneficiano tutti nella comunit\u00e0 tranne se stessi. Quando poi tutti scelgono di trattenere le informazioni, il beneficio collettivo non viene pi\u00f9 prodotto. Con pi\u00f9 persone che praticano il free-riding, \u00e8 pi\u00f9 difficile produrre informazioni utili e interazioni tra i membri del gruppo. Il gruppo non avr\u00e0 quindi risorse sufficienti per attirare nuovi membri e mantenere i membri attuali. Il lurking pu\u00f2 anche costare denaro ai titolari del sito se non utilizzano la pubblicit\u00e0 per generare entrate. I costi della larghezza di banda dei lurker che visitano un sito possono superare il valore che donatori o contributori forniscono a una comunit\u00e0.\nDe-lurking e accettazione della comunit\u00e0.\nIn una serie di studi che indagano su come i nuovi arrivati apprendono le regole e le abitudini dei buoni utenti in quattro tipi di gruppi Usenet (cio\u00e8 supporto sanitario, questioni politiche, hobby e gruppi tecnici), Burke, Kraut e Joyce hanno trovato prove correlazionali e sperimentali che \"Rivendicazioni di appartenenza orientate al gruppo\" o \"messaggi nascosti\" sono stati ben accolti dai precedenti membri della comunit\u00e0.\nA causa della natura del lurker, essi possono essere difficili da studiare. Non lasciano tracce visibili ed \u00e8 spesso difficile affrontarli direttamente. Per studiare i lurker, spesso vengono prese di mira comunit\u00e0 Internet come liste di discussione basate su e-mail, forum pubblici e strumenti di creazione di comunit\u00e0 in modo che la comunicazione possa essere tracciata pi\u00f9 facilmente. I metodi per studiare i lurkers includono la registrazione, i questionari, le interviste, l'osservazione, l'etnografia e l'analisi del contenuto e del discorso."}
{"id": "699672", "revid": "94902", "url": "https://it.wikipedia.org/wiki?curid=699672", "title": "Lurkare", "text": ""}
{"id": "699681", "revid": "767487", "url": "https://it.wikipedia.org/wiki?curid=699681", "title": "Live at Red Rocks 8.15.95", "text": "Live at Red Rocks 8.15.95 \u00e8 un album della Dave Matthews Band, pubblicato il 28 ottobre 1997.\nRegistrato dal vivo al Red Rocks Amphitheatre, a Morrison, Colorado il 15 agosto 1995. Quest'album \u00e8 conosciuto su Internet con l'acronimo L@RR. La performance della band avvenne durante il terzo anno consecutivo in cui suonarono in quel posto. Il chitarrista Tim Reynolds suon\u00f2 con la band per l'intero show. La maggior parte delle canzoni eseguite sono tratte dall'album \"Under the Table and Dreaming\".\n\"Seek Up\" and \"Recently\" sono invece tratte dal primo album del gruppo: \"Remember Two Things\", mentre \"Proudest Monkey,\" \"Two Step,\" \"Lie in Our Graves,\" \"Tripping Billies,\" e \"Drive In, Drive Out\" sono tratte dall'album\"Crash\" che fu pubblicato alcuni mesi dopo alla registrazione di questo live.\n\"Live at Red Rocks\" fu il primo di molte pubblicazioni \"live\" da parte della Dave Matthews Band.\nPrima di questo album, i concerti erano disponibili solamente come bootleg, e quindi privi di audio mixing e remastering.\nMalgrado si tratti di una pubblicazione live, l'album ebbe molto successo, posizionandosi al terzi posto nelle charts, e vendendo pi\u00f9 di due milioni di copie. A tutt'oggi questo \u00e8 l'album live di maggior successo della band. Grazie al suo successo, il gruppo usc\u00ec sul mercato con il live album \"Weekend on the Rocks\", con gli highlights di uno stand di 4 giorni a Red Rocks nel 2005."}
{"id": "699700", "revid": "1745361", "url": "https://it.wikipedia.org/wiki?curid=699700", "title": "Etra (figlia di Pitteo)", "text": "Etra (, \"serenit\u00e0\", \"cielo splendente\") \u00e8 un personaggio della mitologia greca moglie di Egeo e madre di Teseo.\nMitologia.\nFiglia di Pitteo il re di Trezene fu data in moglie ad Egeo il re di Atene da cui ebbe come figlio Teseo. \nSecondo altre versioni i padri di Teseo sarebbero Poseidone e Climeno.\nEtra ricevette il compito di custodire lo scudo, la spada ed i calzari di Egeo sotto una roccia con l'impegno di consegnare tali oggetti a Teseo una volta divenuto adulto ed in grado di combattere.\nDopo la salita al trono di Atene di Teseo, Etra fu catturata dai Dioscuri nella guerra che essi mossero contro suo figlio per recuperare Elena. Ridotta al ruolo di servitrice della principessa, che segu\u00ec con Tisadia a Troia, fu liberata solo alla presa della citt\u00e0 su richiesta dei nipoti Demofonte e Acamante. Secondo un'ulteriore fonte, Etra fu condotta direttamente a Troia, dove accud\u00ec il figlio della principessa Laodice e di suo nipote Acamante, per poi divenire, una volta che la regina di Sparta giunse presso la citt\u00e0, schiava di quest'ultima. "}
{"id": "699702", "revid": "767487", "url": "https://it.wikipedia.org/wiki?curid=699702", "title": "Saliciuro", "text": "Il saliciuro o anche saliciurizzazione \u00e8 una tecnologia usata nell'industria microelettronica, in particolare nella fabbricazione dei dispositivi a semiconduttore su wafer di silicio (ad esempio dispositivi CMOS). \nIl termine saliciuro deriva dall'inglese, \"self-aligned silicide\" ossia \"siliciuro auto-allineato\", dal momento che questa tecnologia non prevede l'utilizzo di processi di litografia e rimozione, come invece avviene per altre tecnologie simili (ad esempio ).\nDescrizione.\nScopo di questa tecnologia \u00e8 la crescita di un film di siliciuri di un metallo di transizione su aree di silicio mono e poli-cristallino del wafer, evitando la reazione del metallo di transizione con altri materiali presente (ad esempio: ossido di silicio e nitruro di silicio).\nChimica.\nI metalli di transizione tipicamente usati nella tecnologia saliciuro sono titanio, cobalto, nichel, platino e tungsteno. La sfida nel processo chimico di saliciuro \u00e8 quella di controllare la specifica fase (composto) formato dalla reazione metallo-silicio. Il cobalto, ad esempio, pu\u00f2 reagire formando Co2Si, CoSi, CoSi2, e altre molecole. Tuttavia solo il CoSi2 ha bassa resistivit\u00e0 per creare un contatto elettrico. Per alcuni composti, la fase ad alta resistenza non \u00e8 termodinamicamente stabile, come nel C49-TiSi2, che \u00e8 metastabile rispetto alla fase a bassa resistenza C54.\nAltro problema \u00e8 la crescita laterale, in particolare sotto il \"gate\", che manda in corto circuito il dispositivo."}
{"id": "699705", "revid": "709565", "url": "https://it.wikipedia.org/wiki?curid=699705", "title": "Fiona Controsenso", "text": ""}
{"id": "699711", "revid": "37401", "url": "https://it.wikipedia.org/wiki?curid=699711", "title": "Amedeo Bordiga", "text": ""}
{"id": "699712", "revid": "991267", "url": "https://it.wikipedia.org/wiki?curid=699712", "title": "Diamond problem", "text": ""}
{"id": "699725", "revid": "852396", "url": "https://it.wikipedia.org/wiki?curid=699725", "title": "Mollisol", "text": "L'ordine dei Mollisol \u00e8 uno dei 12 ordini della tassonomia del suolo secondo USDA. Il suffisso utilizzato per quest'ordine \u00e8 oll.\nCaratteristiche.\nNei \"mollisuoli\" si rileva sempre un epipedon \"mollico\", anche se quest'ultimo non \u00e8 prerogativa esclusiva dei Mollisol; fra gli orizzonti diagnostici di profondit\u00e0, sono frequenti gli orizzonti \"argillico\", \"natrico\" e \"calcico\", mentre l'orizzonte \"albico\", l'orizzonte \"petrocalcico\" e i \"duripan\" sono presenti solo sporadicamente.\nI \"mollisol\" sono caratteristici delle regioni di prateria, nelle medie latitudini, anche se se ne rilevano anche ad alte latitudini o quote; i climi sono pertanto tra subumidi e subaridi. Per tale ragione, i Mollisol confinano generalmente con gli Alfisol (generalmente estendentisi nelle zone a foresta temperata), gli Spodosol (i Podzol delle altre classificazioni, i suoli di taiga) o gli Aridisol (i suoli degli ambienti subaridi, dove la steppa si stempera nel semideserto).\nI suoli appartenenti a quest'ordine sono storicamente conosciuti con il nome di chernozem (le \"terre nere\") e \"brunizem\", e sono i suoli pi\u00f9 fertili della Terra a causa dell'abbondanza di sostanza organica umificata e della struttura favorevole e molto stabile; sono pertanto utilizzati per la coltura estensiva dei cereali, tranne in quelle zone dove le precipitazioni sono a tal punto scarse o irregolari da rendere antieconomico il loro sfruttamento.\nSottordini.\nL'ordine dei Mollisol si suddivide in sette \"sottordini\":\nAlboll.\nSono i \"mollisuoli\" che presentano un orizzonte diagnostico \"albico\", spesso sovrastante un orizzonte \"argillico\" o \"natrico\", con presenza di falda acquifera oscillante che porta il profilo a condizioni di saturazione per almeno brevi periodi durante l'anno; si trovano nelle zone che confinano con i suoli degli ordini degli \"Alfisol\" e degli \"Spodosol\".\nVengono distinti due \"grandi gruppi\":\nAquoll.\nSono i Mollisol idromorfi, dove si osservano le cosiddette \"condizioni aquiche\"; sono caratterizzati da bassi valori di \"chroma\" e screziature derivanti da ossidoriduzione.\nRendoll.\nQuesto sottordine comprende dei suoli generalmente poco profondi, formati su substrato calcareo e perci\u00f2 molto ricchi in carbonato di calcio (CaCO3), che non presentano \"epipedon\" \"argillico\" o \"calcico\"; giacciono spesso direttamente sulla roccia madre, che \u00e8 generalmente costituita da calcare tenero o detriti colluviali calcarei. Il sottordine dei \"Rendoll\", come indicato gi\u00e0 dal prefisso, comprende i suoli un tempo chiamati \"rendzina\".\nIl sottordine si divide in due \"grandi gruppi\":\nCryoll.\nSono i \"Mollisol\" dei climi piuttosto freddi, con temperatura media annua del terreno minore di 8\u00a0\u00b0C; in questo sottordine sono compresi i classici \"\u010dernozem\" neri delle steppe, oltre ai suoli pi\u00f9 chiari, sul marrone (i \"kastanozem\"), che si incontrano procedendo dalle zone steppiche verso le zone pi\u00f9 aride.\nIl sottordine dei Cryoll si divide in sei \"grandi gruppi\":\nXeroll.\nGli Xeroll sono i Mollisol delle regioni a clima mediterraneo, caratterizzati dal regime di umidit\u00e0 \"xerico\"; le stagioni estive secche provocano disseccamenti del profilo, mentre negli inverni umidi si ha circolazione di acqua nel profilo. Presentano generalmente uno spesso \"epipedon\" \"mollico\" sovrastante un orizzonte diagnostico \"argillico\" o \"cambico\", al di sotto dei quali si osserva un orizzonte di accumulo di carbonato di calcio illuviale. Sono suoli discretamente estesi; si rinvengono in alcune zone del Nordafrica e del Medio Oriente, della Russia europea meridionale e della costiera pacifica statunitense.\nL'edizione del 1999 individua sei \"grandi gruppi\":\nUstoll.\nComprendono i \"Mollisol\" delle zone a precipitazioni prevalenti estive e clima non eccessivamente freddo: questo sottordine include alcuni suoli classificati precedentemente come \"\u010dernozem\" e \"kastanozem\", oltre ad alcuni altri tipi di suoli diffusi nelle zone temperato-calde e piuttosto aride, conosciuti come \"suoli rosso-bruni di steppa\".\nUdoll.\nSono i \"Mollisol\" dei climi relativamente umidi (precipitazioni superiori ai 500 mm/anno), in cui perci\u00f2 si ha sufficiente umidit\u00e0 per produrre lisciviazione dei carbonati, che vengono rimossi dal profilo. Sono compresi in questo sottordine (\"grandi gruppi\" degli \"hapludoll\" e degli \"argiudoll\") i suoli chiamati classicamente \"brunizem\", che costituiscono un \"passaggio\" dai suoli quasi neri della prateria ai suoli bruni forestali."}
{"id": "699729", "revid": "4327", "url": "https://it.wikipedia.org/wiki?curid=699729", "title": "S.Ha.R.K.", "text": ""}
{"id": "699730", "revid": "1543377", "url": "https://it.wikipedia.org/wiki?curid=699730", "title": "Hillary Scott", "text": "Biografia.\nOriginaria di Naperville, Illinois, la Scott \u00e8 cresciuta a Chicago. Ha dichiarato di essersi interessata alla pornografia a 11 anni quando, dopo che la madre aveva installato la TV via cavo nella sua stanza, incominci\u00f2 a guardare il canale Cinemax di notte. Durante le superiori, ebbe una storia con un'altra studentessa e non fece sesso con un uomo fino a 18 anni. Nel programma \"Inside the Porn Actor's Studio\", trasmesso il 5 febbraio 2007, ha dichiarato che il suo primo atto sessuale lo ebbe a 11 anni, con la sorellastra.\nDopo il diploma, lavor\u00f2 due anni e mezzo in una banca a vendere finanziamenti con ipoteca. Il lavoro l'annoiava, e cos\u00ec l'obbligo a vestirsi in abiti formali e a rimuovere i piercing. Dopo la fine delle superiori, \u00e8 stata sposata per sei mesi.\nAlla fine di agosto 2004 si trasfer\u00ec a Los Angeles per tentare una carriera nel cinema per adulti. La sua prima scena fu in \"Double Play #2\" per la Digital Sin, in coppia con Mark Ashley. Dopo aver interpretato molti film del genere gonzo, in cui si fece notare per le scene di sesso anale, il suo primo ruolo in una grande produzione fu in \"Darkside\" con Penny Flame nel 2005. Agli AVN Awards del 2006, la Scott ha ottenuto il riconoscimento per \"Best Oral Sex Scene - Film\" e \"Best Group Sex Scene - Film\" proprio per la sua interpretazione di \"Darkside\". Ha ottenuto anche gli XRCO Awards come \"Best New Starlet\" e \"Orgasmic Oralist\" il 20 aprile 2006. La Scott spesso nei suoi film usa parole \"sporche\" e lavora senza preservativo in tutte le scene con gli uomini. Ha girato tantissime scene di sesso interrazziale.\nIl 15 maggio 2006, \u00e8 stata la prima ospite nello show della Sirius Satellite Radio \"Inside the Porn Actors Studio\". Ospite dell'Howard Stern show il programma \u00e8 una parodia della serie televisiva Inside the Actors Studio.\nLa Scott ha rimpiazzato Jessica Sweet nel ruolo di \"Britney Rears\" per il film \"Britney Rears 3: Britney Gets Shafted\". Nel 2006 ha debuttato come regista in \"Anal Princess Diaries\".\nIl 23 aprile 2007 la Scott ha annunciato di aver siglato il pi\u00f9 importante contratto di esclusiva nella storia del genere (un milione di dollari per quattro anni)"}
{"id": "699733", "revid": "188720", "url": "https://it.wikipedia.org/wiki?curid=699733", "title": "L'etica protestante e lo spirito del capitalismo", "text": "L'etica protestante e lo spirito del capitalismo \u00e8 un saggio dell'economista, sociologo, filosofo e storico tedesco Max Weber (1864 - 1920) in cui si identifica nel lavoro come valore in s\u00e9 l'essenza del capitalismo e riconduce all'etica della religione protestante, in particolare calvinista, lo spirito del capitalismo.\nCapitalismo e calvinismo.\nNei due ponderosi saggi del 1904 e 1905 che poi furono pubblicati con il titolo complessivo \"L'etica protestante e lo spirito del capitalismo\" si potrebbe intendere, a prima vista, che il protestantesimo, e in particolare il calvinismo, sia stato all'origine del capitalismo moderno. In realt\u00e0 Weber non intende sostenere che un fenomeno economico possa essere causato direttamente da un fenomeno religioso. Egli mette invece in relazione due fenomeni omogenei: la mentalit\u00e0 religiosa calvinista e la mentalit\u00e0 capitalista, affermando che la prima fu una pre-condizione culturale insita nella popolazione europea assai utile al formarsi della seconda. Del resto anche l'uso del termine \"capitalismo\" associato a un fenomeno religioso del Cinquecento sarebbe improprio, considerando che il sistema capitalistico \u00e8 da riferirsi correttamente all'ambito della prima rivoluzione industriale della met\u00e0 del Settecento.\nWeber infatti, come chiarisce lo stesso titolo dell'opera, si riferisce allo \"spirito\" capitalistico, a quella disposizione socio-culturale che, correggendo la spontanea sete di guadagno, induce il calvinista a reinvestire i frutti della propria attivit\u00e0 per generare nuove iniziative economiche. Max Weber notava come i paesi calvinisti, come i Paesi Bassi, l'Inghilterra sotto Oliver Cromwell e la Scozia, erano arrivati primi al capitalismo rispetto a quelli cattolici come la Spagna, il Portogallo e l'Italia.\nWeber si chiedeva quindi: se il capitalismo genuino \u00e8 caratterizzato essenzialmente dal profitto e dalla volont\u00e0 di reinvestire incessantemente quanto guadagnato, questo atteggiamento ha una relazione con la mentalit\u00e0 calvinista? Questo potrebbe spiegare il ritardato avvento del capitalismo nei paesi rimasti cattolici, rispetto a quelli in cui si diffuse la Riforma? In tutte le societ\u00e0 pre-capitalistiche l'economia \u00e8 intesa come il modo per produrre risorse da impiegare per fini non economici (produttivi): consolidare il potere od ottenere maggiore influenza politica, coltivare la bellezza proteggendo letterati ed artisti (mecenatismo), soddisfare i propri bisogni (consumi) od ostentare tramite il lusso il proprio status sociale. Nello spirito capitalistico invece il conseguimento di questi fini legati a valori extra economici sono del tutto secondari e trascurabili: ci\u00f2 che importa \u00e8 che il profitto sia investito e sempre crescente. Il capitalista vero \u00e8 colui che ottiene la massima soddisfazione dal conseguimento del profitto in s\u00e9, non dai piaceri che il guadagno pu\u00f2 procurare. Ma per consolidare una tale mentalit\u00e0, contraria alle tendenze \"naturali\", \u00e8 stata necessaria, osserva Weber, una grande rivoluzione socio-culturale: la Riforma protestante, la quale inizi\u00f2 per finalit\u00e0 religiose ma che involontariamente favor\u00ec il diffondersi della secolarizzazione (eterogenesi dei fini).\nIl profitto segno della grazia divina.\nLa religione luterana aveva dichiarato l'inefficacia delle buone opere per essere salvati. La dottrina della giustificazione per fede era espressione della onnipotenza divina che, a suo insindacabile giudizio, \"giustificava\" il peccatore, ovvero rendeva giusto (\"iustum facere\") chi per sua natura era ingiusto a causa del peccato originale a condizione che avesse fede. Si stabiliva cos\u00ec un rapporto diretto fra Dio e gli uomini venendo a mancare la funzione di mediazione del \"sacerdos (colui che d\u00e0 il sacro)\", dispensatore della grazia divina che assicura al fedele che compie opere buone il perdono divino.\nLa mediazione della Chiesa tra il fedele e Dio, presente nel cattolicesimo, nel luteranesimo era cancellata. Ogni credente diveniva sacerdote di s\u00e9 stesso. Nessun uomo, sosteneva Lutero, con le sue corte braccia pu\u00f2 pensare di arrivare fino a Dio. Questa condizione tuttavia era potenzialmente disperante. Quanto pi\u00f9 il fedele viveva approfonditamente la sua fede, infatti, tanto pi\u00f9 si insinuava in lui il dubbio sulla sua sorte nell'aldil\u00e0. Con Calvino arriva una soluzione. Il segno della grazia divina diventa visibile e sicuro: \u00e8 la ricchezza, il benessere generato dal lavoro. Anzi il lavoro in s\u00e9 acquistava il valore di una vocazione religiosa: \u00e8 Dio che ci chiama a esso. \u00c8 quindi il \"Beruf\", il lavoro e il successo che ne consegue, ad assicurare il calvinista che \u00ab\"Dio \u00e8 con lui\"\u00bb, che egli \u00e8 l'eletto, il predestinato.\nDi conseguenza il povero \u00e8 colui che per i peccati commessi \u00e8 escluso dalla grazia di Dio. La figura del povero, che nel Medioevo cristiano e cattolico rappresentava la presenza di Cristo, lo strumento per acquisire meriti per il Paradiso, ora \u00e8 invece il segno della disgrazia divina. Le torme di mendicanti, cenciosi e ladri, che nel Cinquecento assediano le strade della citt\u00e0, impauriscono i buoni borghesi. A ogni aumento del prezzo dei beni alimentari pu\u00f2 scatenarsi una sommossa. Essi quindi verranno relegati dalle autorit\u00e0 cittadine, spesso con la forza, negli ospedali, che divengono i luoghi di raccolta di ammalati, vagabondi e poveri.\nVisione weberiana.\nQuesta concezione calvinista del valore del lavoro per il lavoro stesso trova riscontro per Max Weber in alcune caratteristiche che differenziano le due confessioni religiose. Mentre il cattolico celebra la messa o prega per ottenere qualcosa, il protestante ringrazia Dio per quello che ha gi\u00e0 ottenuto: la sua preghiera onora Dio, ha un valore in s\u00e9 stessa, non serve per ottenere qualcosa. Mentre le chiese cattoliche manifestano la gloria di Dio nell'oro e nella ricchezza dei loro edifici e delle cerimonie, al contrario quelle calviniste hanno il senso di s\u00e9 in se stesse: sono severi luoghi di culto costruiti soltanto per pregare.\nInfine, come la fede nel protestantesimo vale per se stessa ed \u00e8 del tutto separata dalle opere, cos\u00ec nello spirito capitalistico il lavoro e la produzione sono valori morali in s\u00e9, separati da ogni risultato esterno: il profitto va reinvestito perch\u00e9 il \"Beruf\" (lavoro) ha un valore in se stesso, non per i piaceri che possa procurare. Il calvinista, nonostante la ricchezza di cui dispone, mostra un aspetto emaciato e dimesso, praticando per il giudizio pubblico una sorta di ascesi intramondana (\u00abinnerweltliche Askese\u00bb) ma godendo nel privato soddisfazioni terrene.\nLe obiezioni alla tesi di Weber.\nLa tesi di Weber fu messa in discussione gi\u00e0 nel 1927 da Bernard Groethuysen (1887-1946), nel suo studio \"Die Entstehung der b\u00fcrgerlichen Welt- und Lebensanschauung in Frankreich\", che dimostr\u00f2 come la cosiddetta '\"etica protestante\" esistesse gi\u00e0 prima della Riforma in vari gruppi sociali, fra i quali i mercanti lucchesi e in senso lato la borghesia mercantile italiana, gi\u00e0 organizzata in modo \"pre-capitalistico\". Questi gruppi sociali sarebbero stati ardenti sostenitori dell'\"etica calvinista del lavoro\", che essi introdussero nel, e non trassero dal, protestantesimo. A quanti di loro non aderirono alla Riforma, gesuiti e giansenisti provvidero poi a offrire una versione \"cattolica\" di tale etica.\nAltre interpretazioni storiografiche sostengono che non \u00e8 affatto vero che il cattolicesimo sia estraneo allo spirito capitalistico.\nUna forma di capitalismo gi\u00e0 nel Medioevo esisteva nei Comuni italiani e continu\u00f2 ad esistere nel '500 nelle cattoliche Siviglia, Lisbona, Lucca, Venezia. Si trattava di un \"capitalismo commerciale\" che entr\u00f2 in crisi prevalentemente per lo spostamento, a seguito della scoperta dell'America (1492), delle rotte commerciali dal Mediterraneo all'Atlantico, non certo per motivi religiosi.\nGrandi famiglie mercantili rinascimentali come i Fugger, i Welser, i mercanti-banchieri italiani restarono cattolici. Gli stessi papi, come quelli della famiglia Medici erano spesso banchieri.\nSembra infine, molto riduttivo pensare che l'adesione alla Riforma fosse determinata da preesistenti condizioni economiche e di classe. Tutte le classi sociali passarono alla Riforma: ricchi e poveri, borghesia e plebe; il che dimostra che l'adesione alla Riforma fu determinata:\nParticolarmente significative appaiono, anche, le critiche avanzate da Alexander Gerschenkron ne \"Lo sviluppo industriale in Europa e in Russia\". Nel ricercare le fondamenta dell'industrializzazione russa di fine Ottocento, Gerschenkron sottolinea la preponderanza dei Vecchi credenti, gruppo scismatico della Chiesa Ortodossa, tra i nuovi imprenditori.\nRimane comunque un problema: perch\u00e9 l'Europa religiosa, a seguito della Riforma, si spacc\u00f2 cos\u00ec rapidamente e definitivamente in due parti?\nIn effetti tra il cristianesimo dei popoli dell'Europa centro settentrionale e di quella mediterranea, sin dall'inizio esisteva una differenza perch\u00e9 rappresentavano due culture profondamente diverse. Vi era stato un doppio cristianesimo sin dall'inizio. Nel Medioevo la cristianit\u00e0 era stata improntata al feudalesimo venuto dal Nord Europa ma poi verso il XIII secolo era stata la cultura cristiana dei mercanti e banchieri italiani a diffondersi in Europa. Ma una vera fusione tra i due cristianesimi non era mai avvenuta. Adesso con l'avvento della Riforma quella incrinatura diventa una profonda, insanabile spaccatura.\nBibliografia.\nSulle critiche alla tesi di Max Weber, si veda:"}
{"id": "699735", "revid": "103438", "url": "https://it.wikipedia.org/wiki?curid=699735", "title": "SHaRK", "text": ""}
{"id": "699739", "revid": "1516087", "url": "https://it.wikipedia.org/wiki?curid=699739", "title": "Impero coloniale danese", "text": "Per Impero coloniale danese si intende l'Impero che la Danimarca costitu\u00ec tra il Trecento e l'Ottocento, con possedimenti in America del Nord con la Groenlandia e le attuali isole Vergini americane, Africa, con alcuni stanziamenti per breve tempo nell'attuale Ghana, Asia con stanziamenti seicenteschi nel sud dell'India (Tranquebar) e nel Bengala (Serampore e sulle Isole Nicobare) e in Europa in cui i possedimenti danesi comprendevano F\u00e6r \u00d8er, Norvegia e Islanda. Agli inizi dell'Ottocento si estendeva dunque su una superficie superiore ai due milioni e seicentomila chilometri quadrati (in larga parte ricoperti di ghiacci perenni), ridottisi poi a circa due milioni e trecentomila con la cessione della Norvegia alla Svezia nel 1815. Nel corso della Prima guerra mondiale, le isole Vergini furono cedute agli Stati Uniti. De facto l'impero esiste ancora, dato che la Danimarca mantiene la sovranit\u00e0 sulla Groenlandia e sulle Isole F\u00e6r \u00d8er, pur avendo assicurato a questi territori una larga autonomia."}
{"id": "699753", "revid": "327773", "url": "https://it.wikipedia.org/wiki?curid=699753", "title": "Regno dei Fanes", "text": "Il regno dei Fanes (in ladino \"R\u00ebgn de Fanes\") \u00e8 un racconto mitologico-leggendario dei Ladini delle Dolomiti. Strutturato come un ciclo epico, oggi \u00e8 conosciuto principalmente nella versione romanzata di Karl Felix Wolff, del 1932. Fino ad allora il materiale era stato tramandato oralmente dalle popolazioni ladine. Questa leggenda rientra nelle saghe dell'Alto Adige di cui la popolazione dei Fanes \u00e8 protagonista.\nIl regno dei Fanes di Wolff.\nLa conservazione del materiale riguardante le leggende intorno ai Fanes si deve principalmente all'opera di Karl Felix Wolff, giornalista ed antropologo austriaco. La passione per i racconti popolari e le tradizioni orali degli abitanti delle Dolomiti nacque grazie alla badante originaria della Val di Fiemme, che usava cantargliene spezzoni. Dedic\u00f2 gran parte della sua vita ad esplorare le valli dolomitiche, raccogliendo racconti, fiabe, leggende e testimonianze, con l'intento di trascriverle e pubblicarle. Si imbatt\u00e9 nel nucleo dei Fanes per la prima volta in Val di Fassa, ma lo incontr\u00f2 anche successivamente in forme diverse nelle altri valli ladine. Wolff era convinto di avere di fronte a s\u00e9 un materiale che si discostava dalle altre leggende e fiabe, spesso riconducibili alla tradizione fiabesca germanica. Scorse infatti motivi pi\u00f9 vicini al mito e probabilmente riconducibili ad epoche pi\u00f9 antiche, come la presenza di animali totemici o personificazioni di sole, luna e morte. La ricostruzione del materiale, estremamente frammentato e a tratti confuso lo impegn\u00f2 per un lungo periodo della sua carriera. I primi accenni appaiono sotto forma di appunti nel 1907, la prima versione ufficiale \u00e8 del 1932, mentre \u00e8 del 1941 l'edizione definitiva.\nLa rielaborazione di Wolff.\nWolff precis\u00f2 nella sua opera che nel caso del regno dei Fanes si imbatt\u00e9 in un materiale molto frammentato e che quindi nella ricostruzione fu costretto ad operare aggiunte, collegamenti e rimaneggiamenti necessari per produrre un testo completo. Tuttavia non ci \u00e8 dato sapere quali siano queste modifiche, se non attraverso supposizioni. Infatti Wolff, in altri frangenti molto preciso e rigoroso, non lasci\u00f2 appunti che ci permettano di ricostruire la sua opera di ricreazione della saga. Si deve ad Ulrike Kindl, docente di Lingua e Letteratura tedesca all'Universit\u00e0 di Venezia, l'analisi pi\u00f9 dettagliata ed esaustiva sul metodo di Wolff e sul Regno dei Fanes in generale. Nella sua opera ha dissezionato il testo di Wolff per risalire al materiale originario, dimostrando ad esempio che l'opera dell'autore austriaco \u00e8 separabile in tre nuclei distinti e originariamente totalmente indipendenti: il nucleo badioto- (le vicende dei Fanes e di Dolasilla), il nucleo fod\u00f3m (il tesoro dell'Aurona) e il nucleo fassano (la saga di Lidsanel). Infatti nelle rielaborazioni pi\u00f9 recenti della saga il nucleo fassano viene solitamente escluso.\nRiassunto.\nLa leggenda narra dell'espansione e del declino del regno dei Fanes, in origine un popolo mite, caratterizzato dall'alleanza con le marmotte dell'omonimo altipiano: quando per\u00f2 la regina spos\u00f2 un re straniero avido e bellicoso che arriv\u00f2 a sostituire con un'aquila lo stemma dei Fanes, raffigurante da sempre una marmotta, il clima cambi\u00f2. Ben presto fece della figlia Dolasilla un'amazzone imbattibile, aiutata dalle frecce infallibili e dalla corazza impenetrabile donatele dai nani. Con Dolasilla al suo comando il regno si espanse fino al fatale incontro della principessa col guerriero nemico Ey de Net. I due, in realt\u00e0 gi\u00e0 incontratisi anni prima, si innamorarono e decisero di sposarsi. Il re si oppose duramente fino alla fine, in quanto i nani gli avevano predetto che l'invincibilit\u00e0 di Dolasilla sarebbe durata solo fino a quando non si fosse sposata. Prevedendo la fine del suo regno, il re vendette Dolasilla e il suo popolo, mandandoli allo sbaraglio nell'ultima battaglia, nella quale Dolasilla mor\u00ec, uccisa dalle sue stesse frecce, rubatele con l'inganno dallo stregone Spina de Mul. Il re traditore venne tramutato in pietra e i pochi superstiti del regno dei Fanes si recarono con le marmotte in un antro sotto le rocce del loro regno, dal quale aspettano che suonino le trombe argentate che ne segnaleranno la rinascita.\nFondamenti storici e geografici.\nDiversi studiosi ladini, ma anche del resto d'Italia, dell'Austria e della Germania, hanno provato a ricostruire l'origine del materiale leggendario. Non viene esclusa la possibilit\u00e0 che il nucleo risalga all'epoca preromana. In particolari alcuni temi potrebbero far supporre una datazione intorno alla fine dell'et\u00e0 del ferro, dunque intorno al 900 a.C.\nTale aspetto ha portato allo sviluppo di ricerche archeologiche che, smentendo l'ipotesi della sostanziale assenza dell'uomo dalle valli dolomitiche in epoca preromana, hanno portato a vari ritrovamenti, tra cui l'importantissima sepoltura mesolitica di Mondeval (San Vito di Cadore).\nLe vicende si svolgono sull'Alpe di Fanes. Alcuni dei luoghi toccati sono inoltre il Plan de Corones, il lago di Braies, il monte Averau, il Falzarego.\nEredit\u00e0.\nQuando Wolff raccolse il materiale orale questo era ormai scarso e quasi dimenticato. La sua opera ha per\u00f2 stimolato una rinascita dell'interesse nella leggenda. Dopo quella di Wolff si sono susseguite infatti numerose versioni romanzate, come quelle dei marebbani Karl Staudacher e Angel Morlang o la rielaborazione di Brunamaria Dal Lago. Nel 2005 invece, su iniziativa di Susy Rottonara, Roland Verra e Hans-Peter Karbon venne prodotto un film basato sulle vicende dei Fanes, dal titolo \u201c\"Le R\u00ebgn de Fanes\"\u201d, vincitore tra l'altro nel 2008 del premio per il \"Best International Score\" al Garden State Film Festival.\nL'eredit\u00e0 della leggenda si riscontra inoltre nel fatto che numerosi esercizi, come alberghi e ristoranti, delle valli ladine si chiamino come i personaggi del Fanes, ad esempio Dolasilla o Luianta."}
{"id": "699756", "revid": "117379692", "url": "https://it.wikipedia.org/wiki?curid=699756", "title": "Vuk Stefanovi\u0107 Karad\u017ei\u0107", "text": "Biografia.\nKarad\u017ei\u0107 nacque nel villaggio di Tr\u0161i\u0107, al tempo parte dell'Impero ottomano, nei pressi della citt\u00e0 di Loznica, nella Serbia occidentale. Il suo primo nome, \"Vuk\" ('lupo'), gli fu attribuito in quanto fu l'unico a salvarsi dalla tubercolosi che colp\u00ec la sua famiglia, privandolo dei fratelli e delle sorelle.\nEgli impar\u00f2 a leggere e scrivere nel monastero di Trono\u0161a e prosegu\u00ec gli studi come autodidatta. Impegnato politicamente, partecip\u00f2 alla Prima (1804) e alla Seconda rivolta serba (1815) contro l'occupazione turca. Riguardo all'attivit\u00e0 di questo periodo lasci\u00f2 dettagliati resoconti. Nel 1814 fugg\u00ec da Belgrado a Vienna, dove entr\u00f2 in contatto con la moderna cultura europea e in particolare con le idee del Romanticismo.\nSul fronte linguistico Karad\u017ei\u0107 si scontr\u00f2 con i sostenitori del \"Slavo-serba\", una lingua letteraria ibrida modellata sulla lingua liturgica tradizionale (lo slavo ecclesiastico) e sulla parlata colta delle fasce urbane.\nLe riforme linguistiche e grafiche della lingua letteraria serba apportate da Karad\u017ei\u0107 modernizzarono e distanziarono la lingua moderna dallo slavo ecclesiastico russo e serbo, avvicinandola, anche sulla scorta delle idee del linguista sloveno Jernej Kopitar, al vernacolo e in particolare al dialetto dell'Erzegovina orientale che egli parlava.\nKarad\u017ei\u0107 riform\u00f2 l'alfabeto cirillico utilizzato in Serbia, riducendo le lettere serbe da 46 a 30, allo scopo di attribuire ad ogni suono un suo proprio carattere (un grafema per ogni fonema).\nAssieme a \u0110uro Dani\u010di\u0107, fu il principale firmatario degli accordi di Vienna del 1850 nei quali, con l'incoraggiamento delle autorit\u00e0 austro-ungariche, si dispose la fondazione di una lingua comune serbo-croata, basata sulla variante \"iekava\" del dialetto \"\u0160tokavo\", che potesse essere utilizzata da tutti i letterati dei popoli slavi meridionali (Serbi, Croati, Bosniaci e Montenegrini). Questa decisione venne ratificata dal governo del Principato di Serbia nel 1868 e dal \"Sabor\", il parlamento croato, nel 1892.\nKarad\u017ei\u0107 raccolse diversi volumi di poesia e prosa della tradizione popolare serba, in particolare di canti epici, che ebbero una straordinaria fortuna. Visse per un lungo periodo all'estero, in particolare in territorio austriaco; mor\u00ec a Vienna nel 1864, dove \u00e8 stato sepolto fino a quando, nel 1891, i suoi resti furono riesumati e trasferiti nel cortile della Cattedrale di San Michele, a Belgrado, dove giacciono tuttora.\nFu membro della Massoneria."}
{"id": "699760", "revid": "12245", "url": "https://it.wikipedia.org/wiki?curid=699760", "title": "Vuk Karad\u017ei\u0107", "text": ""}
{"id": "699761", "revid": "1745361", "url": "https://it.wikipedia.org/wiki?curid=699761", "title": "Febe (titanide)", "text": "Febe () \u00e8 un personaggio della mitologia greca, figlia di Urano (il cielo) e di Gea (la terra).\nGenealogia.\nSposata al fratello Ceo ebbe da lui Latona e Asteria e sebbene non venga mai esplicitamente menzionato dagli autori, anche Lelanto (la controparte maschile di Latona) \u00e8 da considerarsi uno dei loro figli.\nMitologia.\nNella \"Teogonia\", Esiodo parla di \"Febe dalla corona d'oro\" o \"Brillante\".\nLe si attribuiva la fondazione dell'oracolo di Delfi, in quanto accompagnatrice di Temi. Per il suo genetliaco ne aveva fatto regalo ad Apollo, il quale, attraverso Latona, era nipote di Febe.\nUna sua raffigurazione si trova sul fregio meridionale dell'Altare di Pergamo, dove lei si appresta a lanciare una torcia contro i giganti ed \u00e8 accompagnata da sua figlia Asteria, che nella ricostruzione aveva una spada."}
{"id": "699763", "revid": "1305772", "url": "https://it.wikipedia.org/wiki?curid=699763", "title": "Versciaco", "text": "Versciaco (\"Vierschach\" in tedesco) \u00e8 una frazione del comune di San Candido (\"Innichen\"), nella provincia autonoma di Bolzano. Fino al 1928, Versciaco, come la vicina Prato alla Drava (\"Winnebach\"), \u00e8 stato comune autonomo. Il paese dista 3,5\u00a0km da San Candido e si trova a 1188 m s.l.m.\nGeografia fisica.\nVersciaco \u00e8 uno degli ultimi paesi italiani prima del confine con l'Austria, nell'Alta val Pusteria.\nIl paese si suddivide in tre localit\u00e0: Versciaco di Sopra (\"Obervierschach\"), Versciaco di Sotto (\"Untervierschach\") e Monte Versciaco (\"Vierschberg\").\nPer il paesino passa la pista ciclabile che da Dobbiaco porta a Lienz.\nPoco a valle di Versciaco di Sopra si congiunge la tubazione che porta l'acqua dal lago artificiale ricavato sul corso del rio Sesto al corso della Drava, alimentando una centrale idroelettrica.\nVesciaco \u00e8 collegata tramite cabinovia alla zona sciistica del monte Elmo. Qui fu realizzato uno tra i primi impianti di innevamento artificiale d'Italia.\nOrigini del nome.\nIl nome della localit\u00e0 \u00e8 attestato la prima volta nel 1006-1039 quale \"Virscah\", nel 1030 quale \"Virsach\" e nel 1328 quale \"Vierschach\" e deriva dalla lingua slava. Il nome italiano \u00e8 recente ed \u00e8 stato introdotto dal fascismo nel 1923 su proposta di Ettore Tolomei.\nStoria.\nTra le due frazioni situate nella valle, ai tempi del fascismo, Mussolini dette l'ordine di fortificare il confine. Vennero cos\u00ec costruiti nel 1939 alcuni bunker, che fanno parte del vallo alpino in Alto Adige, e pi\u00f9 precisamente dello sbarramento Versciaco.\nMonumenti e luoghi d'interesse.\nChiesa di Santa Maddalena.\n \nLa chiesa si trova a Versciaco di Sopra, fu consacrata nel 1479. Tutte le sovrapposizioni barocche sono state rimosse nei decenni scorsi, attraverso uno scrupoloso restauro, restituendo il piccolo gioiello gotico tirolese che era in origine.\nLa chiesa venne costruita al posto di una piccola cappella gi\u00e0 esistente intorno al 1200 e si presume che la collina fosse gi\u00e0 luogo di culto in epoca precristiana.\nInfrastrutture e trasporti.\nVersciaco si trova a 7 chilometri dal confine con l'Austria, la ferrovia Fortezza-San Candido-Maribor che attraversa il paese \u00e8 gestita dalle per quanto riguarda la manutenzione dall'italiana RFI, mentre i treni che vi circolano rispettano il regolamento delle ferrovie austriache, in quanto il confine tra le due amministrazioni ferroviarie, \u00e8 posto a S.Candido. Anche la tensione d'alimentazione \u00e8 quella tipica austriaca (15 kV 16,7\u00a0Hz), mentre la palificazione \u00e8 di tipo italiano. La frazione di Versciaco era dotata di una stazione, dismessa nel 1961 anche per la presenza di problemi doganali da parte della Guardia di Finanza e poi di una fermata, chiusa nel 1989.\nLa nuova stazione di Versciaco-Elmo, inaugurata il 14 dicembre 2014, garantisce un interscambio diretto (cos\u00ec come quella di Perca-Plan de Corones) con l'impianto di risalita del monte Elmo."}
{"id": "699764", "revid": "1932553", "url": "https://it.wikipedia.org/wiki?curid=699764", "title": "Rea Silvia", "text": "Rea Silvia (), Ilia secondo altre fonti, fu la madre dei gemelli Romolo e Remo, fondatori di Roma; mor\u00ec sepolta viva da Amulio.\nLe sue vicende sono narrate nel I libro \"Ab Urbe condita\" di Tito Livio, in frammenti dagli \"Annales\" di Ennio e da Fabio Pittore.\nBiografia.\nStando al racconto di Tito Livio, Rea Silvia era la figlia di Numitore, discendente di Enea e re di Alba Longa, mentre negli Annales \u00e8 ella stessa figlia di Enea. Il fratello minore di Numitore, Amulio, usurp\u00f2 il trono, uccise i figli maschi del fratello e costrinse Rea Silvia a diventare una sacerdotessa della dea Vesta, per impedirle di avere una discendenza, dato che le vestali avevano l'obbligo della castit\u00e0 per trent'anni.\nPer una versione il dio Marte si invagh\u00ec della ragazza e la sedusse in un bosco. Livio invece riporta che Rea Silvia venne stuprata e che, per rendere meno turpe il fatto, ne dichiar\u00f2 la responsabilit\u00e0 del dio. Per altri l'autore della violenza fu un giovane pretendente, lo stesso Amulio per altri ancora.\nSecondo l'opera di Ennio, quando lo zio seppe della nascita dei due gemelli di Rea la fece gettare nel Tevere, ma ella si salv\u00f2 sposando il dio del fiume. Per un'altra versione invece la fece incarcerare su richiesta della sua unica figlia, cresciuta insieme a Rea, e ordin\u00f2 a una serva di uccidere Romolo e Remo. Un'altra versione ancora riporta che invece ella mor\u00ec di stenti imprigionata. La serva, tuttavia, ne ebbe piet\u00e0, li mise in una cesta e li affid\u00f2 alle acque del Tevere. Sempre Livio racconta invece che l'ordine di gettare i gemelli al fiume venne da Amulio.\nLa cesta, prodigiosamente, navig\u00f2 tranquilla per il fiume e si aren\u00f2 nel luogo dove pi\u00f9 tardi i gemelli avrebbero fondato Roma."}
{"id": "699766", "revid": "13604", "url": "https://it.wikipedia.org/wiki?curid=699766", "title": "Quaderno di Anna Magdalena Bach", "text": ""}
{"id": "699770", "revid": "729019", "url": "https://it.wikipedia.org/wiki?curid=699770", "title": "Cheratomalacia", "text": "La cheratomalacia \u00e8 una sindrome da carenza di vitamina A che interessa la cornea e la congiuntiva.\nEpidemiologia.\nGeneralmente colpisce i bambini denutriti o le persone affette da malattie da malassorbimento intestinale.\nPresentazione clinica.\nInizialmente la cheratomalacia porta alla perdita di brillantezza della congiuntiva, che diviene opaca, secca e perde la sensibilit\u00e0; sulla cornea compare una macchia opaca e delle macchie biancastre dell'epitelio corneale. Se non si attua una terapia adeguata, la cornea diviene opaca e facilmente attaccabile da batteri, a cui pu\u00f2 fare seguito una infezione con conseguente ulcerazione e perforazione, fino alla cecit\u00e0.\nDiagnosi.\nLa malattia si diagnostica durante una visita oculistica con un semplice esame obiettivo oftalmico e tramite l'anamnesi.\nTerapia.\nNelle fasi iniziali \u00e8 possibile far regredire la malattia somministrando la vitamina A sia per via locale, sia sistemica e con gli integratori, nelle forme pi\u00f9 avanzate invece le terapie sono poco efficaci."}
{"id": "699776", "revid": "101132152", "url": "https://it.wikipedia.org/wiki?curid=699776", "title": "Bruno Maffi", "text": "Dall'antifascismo democratico al comunismo.\nNipote del deputato socialista massimalista Fabrizio Maffi (entrato poi nel Partito Comunista d'Italia nel 1924 con la corrente \"terzina\"), inizi\u00f2 la sua attivit\u00e0 politica nel movimento socialista ed entr\u00f2 nel Comitato Centrale dell'organizzazione antifascista Giustizia e Libert\u00e0 nel 1930. Nel 1934 fu incaricato della ricostruzione del centro socialista per l'Italia. Suoi articoli comparvero su \"Politica socialista\" e Il \"Nuovo Avanti\". Nel 1935 venne arrestato e conobbe in carcere alcuni esponenti della sinistra del Partito Comunista d'Italia. Dal 1936 si allontan\u00f2 progressivamente dall'antifascismo democratico avvicinandosi a quella che ormai era definita Sinistra Comunista Italiana (1938).\nNel Partito Comunista Internazionale.\nNel 1943 fu tra i fondatori del Partito Comunista Internazionalista in collaborazione con Onorato Damen, Rosolino Ferragni, Mario Acquaviva ed altri militanti sostenitori della sinistra comunista. Da subito partecip\u00f2 al collegamento fra i gruppi del Nord e del Sud nell'Italia ancora divisa dal fronte di guerra. Nell'autunno del 1945 quando i gruppi della Sinistra Comunista furono finalmente riuniti, partecip\u00f2 alla preparazione del Convegno di Torino, praticamente l'atto costitutivo ufficiale del partito (dicembre). Durante la preparazione del congresso del 1949 (Firenze), si adoper\u00f2 per una conciliazione fra le due principali correnti che si stavano delineando su vari problemi (questione sindacale, concezione organica o democratica del partito, questione coloniale, ecc.) e che si riferivano a due \"capi\" storici come Onorato Damen e Amadeo Bordiga. Nel 1951, alla vigilia della scissione fra queste correnti, si schier\u00f2 decisamente con quella rappresentata da Bordiga. La scissione, avvenuta poi nel 1952, port\u00f2 alla formazione di un nuovo Partito Comunista Internazionalista (Il programma comunista). Fino agli ultimi anni della sua vita, Maffi ne fu uno dei maggiori esponenti. Durante la faticosa ricomposizione del nuovo partito (che per i suoi militanti era per\u00f2 in continuit\u00e0 con l'originario PCd'I) fu incaricato di rappresentare il \"Centro\" (organismo informale basato sulla \"doppia direzione\" fra le componenti del partito). Tale organismo nelle intenzioni di Bordiga, doveva sostituire i classici strumenti del \"centralismo democratico\" tipico della Terza Internazionale.\nCommissario Unico.\nBordiga odiava i formalismi organizzativi adottati senza \"necessit\u00e0 vitale\" e li considerava \"un pericolo sospetto e stupido\", perci\u00f2 l'incarico affidato a Maffi venne definito scherzosamente del \"Commissario Unico\", dato che, disse, un coordinatore \"basta e avanza\" per le condizioni oggettive in cui si trovava il partito. Non c'erano ovviamente precedenti storici per l'applicazione del nuovo centralismo:\nComunque non fu possibile evitare crisi successive, fino a quella finale che videro sempre Bruno Maffi in prima fila, protagonista attivo ma anche prodotto di una storia che non aveva potuto esprimere un partito corrispondente alle sue premesse del 1921 e 1952.\nUltimi anni.\nDopo l'ultima crisi sub\u00ecta dal partito per questioni interne a partire dal 1981 e il suo drastico ridimensionamento nel 1982 (a detta di alcuni per cause simili a quelle del 1951), Maffi si adoper\u00f2 per la sua ricostituzione, raggruppando intorno al giornale alcuni militanti sopravvissuti alla diaspora. Il partito, seppure a ranghi ridotti, esiste tuttora insieme con la testata \"Il programma comunista\".\nMaffi fu anche apprezzato traduttore dal tedesco, inglese e francese, attivit\u00e0 che per qualche tempo dopo la guerra svolse in collegamento con Cesare Pavese all'Einaudi. Propose per varie case editrici la traduzione e pubblicazione di molte importanti opere (Marx, Engels, Trockij, Luxemburg, Orwell, Harrington, Isaacs). Sua \u00e8 per esempio l'edizione filologica del \"Capitale\" per l'Utet; notevoli sono anche le sue traduzioni di varie importanti opere storiografiche e di storia dell'economia edite da Laterza. Negli ultimi anni fu presidente della fondazione costituita in seguito al lascito testamentario della vedova di Amadeo Bordiga, Antonietta de Meo. Mor\u00ec a Milano all'et\u00e0 di quasi 94 anni.\nAlcune opere.\nMaffi scrisse ininterrottamente su Programma comunista dal 1952 al 2001 ed \u00e8 quindi impossibile fare una cernita che non sia arbitraria fra i vari lavori pubblicati. Ne segnaliamo alcuni che sono usciti in volume."}
{"id": "699777", "revid": "399", "url": "https://it.wikipedia.org/wiki?curid=699777", "title": "Antiope (regina delle Amazzoni)", "text": "Antiope () \u00e8 un personaggio della mitologia greca. Fu una regina delle Amazzoni.\nCompare nei miti di Eracle e di Teseo e le sue gesta spesso s'incrociano con quelle di altre due Amazzoni (Ippolita e Melanippe), tanto da far supporre che i tre nomi possano corrispondere allo stesso personaggio.\nGenealogia.\nFiglia di Ares.\nSecondo alcune versioni fu lei la madre di Ippolito avuto da Teseo.\nMitologia.\nFu catturata nella battaglia avvenuta nei pressi di Temiscira (la nona delle dodici fatiche di Eracle) e fu ceduta (come preda di guerra) a Teseo che in quell'episodio era un alleato di Eracle.\nOppure, nella stessa battaglia, fu lei l'amazzone catturata da Teseo e portata ad Atene od ancora conobbe e segu\u00ec Teseo in un episodio diverso da quello della nona fatica di Eracle.\nSecondo Pausania, Antiope si innamor\u00f2 di Teseo e trad\u00ec le Amazzoni di sua spontanea volont\u00e0 e fu in seguito uccisa da Molpadia durante l'attacco delle Amazzoni contro Atene (la \"guerra Attica\").\nPlutarco, che si riferisce al mito di Antiope citando autori pi\u00f9 antichi di cui non ci sono pervenute le opere (Filocoro, Ferecide di Lero, Ellanico di Lesbo ed Erodoro di Eraclea), fa capire che le discordanze sul mito di Antiope sono antecedenti agli scritti sopra citati ed aggiunge che Molpadia uccise Antiope accidentalmente e con un giavellotto.\nSecondo Igino inoltre, fu la stessa Antiope a decidere l'attacco delle Amazzoni contro Atene poich\u00e9 Teseo l'aveva abbandonata per sposare Fedra e da lui fu uccisa durante quell'episodio.\nUn monumento a lei dedicato esisteva nell'antica \"Piraeus\" (oggi Il Pireo).\nAntiope nella cultura.\nCinema.\nIl personaggio di Antiope appare in alcuni film:\nLetteratura.\nGiovanni Boccaccio cita Antiope nell'opera \"De mulieribus claris\" pubblicato nel 1374.\nAntiope viene citata nel Sogno di una notte di mezza estate di William Shakespeare durante il litigio tra Oberon e Titania, re e regina delle fate: Oberon accusa Titania di aver indotto il duca di Atene Teseo a tradire Egle, Arianna ed Antiope."}
{"id": "699783", "revid": "200568", "url": "https://it.wikipedia.org/wiki?curid=699783", "title": "Plaka", "text": "La Plaka \u00e8 uno dei pi\u00f9 antichi e caratteristici quartieri di Atene, non solo perch\u00e9 si estende proprio ai piedi dell'Acropoli, ma anche perch\u00e9 tra le sue strette vie si concentrano le tradizionali taverne, i ristoranti, gli animati caff\u00e8, gli innumerevoli negozietti di souvenir.\nIl corso principale della Plaka \u00e8 Odos Adrianou, che si snoda proprio nel cuore del quartiere ed \u00e8 diventato, insieme alle vie attorno, il pi\u00f9 caratteristico centro del cuore di Atene ad alta intensit\u00e0 turistica.\nLa Plaka \u00e8 apprezzata dai turisti anche perch\u00e9 si possono scoprire scorci dell'Atene antica e moderna ma comunque lontani dal caos della metropoli."}
{"id": "699785", "revid": "729019", "url": "https://it.wikipedia.org/wiki?curid=699785", "title": "Battaglia di Auray", "text": "La battaglia di Auray si svolse il 29 settembre 1364 nell'omonima citt\u00e0 francese. Lo scontro fu decisivo per la guerra di successione bretone e fu parte della guerra dei cent'anni.\nNella battaglia, iniziata con un assedio, il duca Giovanni di Montfort aiut\u00f2 le forze inglesi, comandate da Sir John Chandos, e sconfisse il suo rivale Carlo di Blois, supportato a sua volta dai francesi.\nPrologo.\nAgli inizi del 1364, dopo il fallimento dei negoziati di \u00c9vran, Montfort, con l'aiuto di Chandos, si accinse ad attaccare Auray, che era in mani franco-bretoni sin dal 1342. Egli entr\u00f2 nella citt\u00e0 di Auray e pose l'assedio al castello.\nSenza scorte di cibo, gli assediati decisero di arrendersi qualora non fossero arrivati aiuti entro il 29 settembre (nel calendario cristiano, festa dei SS. Michele, Gabriele e Raffaele, detta \"Michaelmas\").\nIl 27 settembre Carlo di Blois si trovava all'abbazia di Lanvaux. Bertrand du Guesclin, che comandava l'avanguardia francese, era a Brandivy.\nIl giorno successivo entrambi si trovarono sulla riva sinistra del fiume, davanti al castello. Per evitare di finire in una morsa tra il castello e l'esercito francese, Montfort abbandon\u00f2 Auray e prese posizione di fronte al nemico, sul pendio della riva destra del fiume.\nIl 29 settembre alcuni tentativi di trattativa andarono a vuoto, pertanto Carlo ordin\u00f2 l'attacco. Il suo esercito attravers\u00f2 il fiume e si alline\u00f2 con fronte a sud. Montfort segu\u00ec il movimento e si alline\u00f2 con fronte a nord.\nLo schieramento franco-bretone di Carlo di Blois prevedeva sulla sinistra il conte di Auxerre, sulla destra du Guesclin ed al centro Carlo stesso. Ogni divisione contava circa 1.000 uomini, mentre una debole riserva rimase inutilizzata.\nLa compagine anglo-bretone schierava a destra Olivier V de Clisson, a sinistra l'inglese Robert Knolles ed al centro Montfort e Chandos. Una congrua riserva agli ordini di Hugh Calveley era pronta all'impiego.\nLa battaglia.\nLo scontro ebbe inizio con delle scaramucce tra i balestrieri francesi e gli arcieri inglesi, quindi i soldati si diedero battaglia senza cercare di manovrare.\nFu un combattimento cruento, poich\u00e9 tutti cercavano di trasformarlo in qualcosa di definitivo, che ponesse fine alla guerra. Entrambi gli schieramenti inoltre ricevettero ordini di non risparmiare i prigionieri.\nLe riserve inglese funzionarono, mentre l'ala destra francese dovette arretrare, non essendo supportata da rincalzi ed infine collass\u00f2 verso il centro. L'ala sinistra si pieg\u00f2 a sua volta; il conte di Auxerre fu catturato e le truppe di Carlo di Blois fuggirono. Carlo fu ucciso da un soldato inglese, che obbed\u00ec agli ordini ricevuti. Du Guesclin dovette arrendersi a Chandos.\nConseguenze.\nLa vittoria inglese pose fine alla guerra di successione e con il trattato di Gu\u00e9rande (1365), il re di Francia riconobbe Montfort come duca di Bretagna. Giovanni tuttavia rese omaggio a Carlo V, piuttosto che al suo protettore Edoardo III d'Inghilterra (che rivendicava il trono francese), cosicch\u00e9 la causa francese sembr\u00f2 infine vittoriosa."}
{"id": "699786", "revid": "1745361", "url": "https://it.wikipedia.org/wiki?curid=699786", "title": "Nauplio (mitologia)", "text": "Nauplio (in greco antico \u039d\u03b1\u03cd\u03c0\u03bb\u03b9\u03bf\u03c2 \"N\u00e0uplios\") \u00e8 un personaggio della mitologia greca, figlio di Clitoneo e padre di Palamede, Oeax e Nausimedonte.\nMitologia.\nFu il fondatore della citt\u00e0 di Nauplia e re dell'Eubea. Per vendicare il figlio lapidato dai suoi stessi compagni insinu\u00f2 il dubbio tra le donne dei comandanti greci circa la condotta dei loro mariti, i quali a suo dire spendevano buona parte del tempo in compagnia di concubine locali che in seguito intendevano riportare in Grecia. Conseguenza di questo gesto fu tra l'altro il tradimento di Clitennestra con Egisto.\nFu sempre Nauplio che fece pervenire ad Anticlea, madre di Ulisse, la falsa notizia che il figlio era morto in combattimento, cosa che port\u00f2 la donna al suicidio. Non pago ingann\u00f2 la flotta achea di ritorno da Troia: durante la notte fece accendere dei fuochi lungo la scogliera, sul monte Cafareo; molte navi della flotta, credendo di essere in prossimit\u00e0 di un porto, vi andarono a naufragare.\nLo scopo principale di Nauplio era la morte di Ulisse, il responsabile dell'inganno contro Palamede, ma saputo che egli si era salvato, il re dell'Eubea si uccise. Secondo un'altra versione fu lo stesso Zeus che, per punire la vendetta troppo cruenta, gli fece fare un'analoga fine a quella che aveva procurato ai nemici, facendo schiantare la sua nave contro alcuni scogli.\nNauplio \u00e8 citato anche fra gli Argonauti e, grazie alle sue abilit\u00e0 al timone, guid\u00f2 in alcune occasioni la nave Argo dopo la morte del timoniere Tifi.\nNauplio figlio di Poseidone.\nNella mitologia greca \u00e8 presente un altro Nauplio, figlio del dio del mare Poseidone e della danaide Amimone. I miti sui due a volte si confondono, e anche questo Nauplio \u00e8 indicato come fondatore della citt\u00e0 di Nauplia e provetto navigatore. Apollonio Rodio per\u00f2 distingue chiaramente tra i due e fornisce anche una linea genealogica che il collega: Nauplio I\u00a0\u2013Preto\u00a0\u2013 Lerno\u00a0\u2013 Naubolo\u00a0\u2013 Clitoneo\u00a0\u2013 Nauplio II.."}
{"id": "699791", "revid": "54065", "url": "https://it.wikipedia.org/wiki?curid=699791", "title": "Tromba di Gabriele", "text": ""}
{"id": "699792", "revid": "46291", "url": "https://it.wikipedia.org/wiki?curid=699792", "title": "Narcissus poeticus", "text": "Il narciso selvatico (Narcissus poeticus ) \u00e8 una pianta erbacea bulbosa della famiglia delle Amarillidacee.\nDescrizione.\nLa corolla del fiore \u00e8 bianca, di dimensioni comprese tra i 4 e i 6\u00a0cm di diametro e composta da un totale di 6 petali, mentre la paracorolla \u00e8 gialla con bordature dentate rosse di 2,5\u00a0mm di diametro. Le foglie sono lineali, strette e verdi. Il gambo raggiunge i 50\u00a0cm d'altezza, mentre il bulbo \u00e8 sferico e marrone. Il fiore \u00e8 profumato e fiorisce in primavera.\nHabitat e distribuzione.\nCresce in prati erbosi ed umidi di zone montagnose, principalmente in Albania, Andorra (quest'ultimo, paese di maggior diffusione), Austria, Francia, Grecia, Svizzera, Spagna, Ungheria, Italia, Romania e Ucraina. \u00c8 stato posteriormente introdotto in Belgio, Gran Bretagna, Repubblica Ceca, Germania e Colombia.\nDerivazione.\nIl nome della specie deriva dal personaggio mitologico greco Narciso, \"\u039d\u03ac\u03c1\u03ba\u03b9\u03c3\u03c3\u03bf\u03c2\" (\"Narkissos\") e dal termine \"\u03bd\u03b1\u03c1\u03ba\u1f70\u03bf\" (\"nark\u00e0o\", narcotico). Alcuni indicano come possa derivare anche dal termine persiano \"Nargis\" (\u0646\u0631\u06af\u0633). Entrambi i termini sono usati riferendosi al forte e piacevole odore del fiore della pianta.\nCuriosit\u00e0.\n\u00c8 il fiore caratteristico del Principato d'Andorra, dove questa particolare specie di narciso viene chiamata in catalano \"Grandalla\".\nTassonomia.\n\u00c8 stato descritto per la prima volta da Linneo nel 1753 nella sua pubblicazione \"Species Plantarum\" 1:289.\nSi accettano due varianti della pianta:"}
{"id": "699797", "revid": "799504", "url": "https://it.wikipedia.org/wiki?curid=699797", "title": "Cothurnata", "text": "La fabula cothurnata \u00e8 la tragedia latina di ambientazione ed argomento greco. Deve il proprio nome agli stivali a suola alta indossati dagli attori tragici greci, detti \"cothurni\". \u00c8 affiancata dalla \"fabula praetexta\", la tragedia latina di ambientazione latina.\nMentre disponiamo per intero del testo di ventisei commedie, non resta niente pi\u00f9 che un \"corpus\" di frammenti sparsi del repertorio tragico romano, fatta eccezione che per il \"corpus tragicum\" senecano; inoltre, il numero dei tragediografi latini risulta inferiore rispetto a quello dei commediografi: nel periodo di massima fioritura del teatro latino (III-II secolo a.C.) operarono Livio Andronico, Nevio, Ennio, Pacuvio e Accio; soltanto gli ultimi due furono esclusivamente autori di tragedie, mentre i restanti scrissero anche alcune commedie. Anche in et\u00e0 imperiale continu\u00f2 la produzione di opere tragiche; \u00e8 oggetto di accesa discussione tra gli studiosi l'ipotesi secondo la quale la tragediografia di et\u00e0 imperiale fosse pensata per la lettura e non per la rappresentazione; tra gli autori si ricorda Seneca.\nOrigini.\nSecondo la testimonianza di Cicerone, la prima rappresentazione di una coturnata risalirebbe al 240 a.C., ad opera di Livio Andronico.\nLa datazione \u00e8 per\u00f2 ancora in gran parte discussa tanto che alcuni studiosi la posticipano di diversi decenni, sulla base della convinzione che una data tanto alta sia stata indicata da Cicerone non perch\u00e9 suffragata da reali prove ma perch\u00e9 avrebbe garantito alla letteratura latina una maggiore importanza.\nCaratteristiche.\nLa \"fabula cothurnata\" ebbe una maggiore fortuna della \"fabula praetexta.\"\nLe \"fabulae\" nascevano dalla rielaborazione artistica delle opere dei tragici greci, in primo luogo Eschilo, Sofocle ed Euripide. I temi prevalenti erano di carattere mitologico, soprattutto quelli connessi alle storie del Ciclo Troiano, di quello tebano e alla vita dei discendenti di Pelope, detti Pelopidi.\nSeppure il legame con i modelli greci fosse molto forte, \u00e8 necessario sottolineare come profonde fossero le trasformazione che si rendevano necessarie, oltre che volute, per soddisfare i gusti di un pubblico molto diversi da quello greco. Le caratteristiche peculiari della tradizione tragica latina comprendevano un certo gusto per l'orrido e la violenza: abbondavano scene macabre, cruente e violente in particolare nella produzione di Accio, Pacuvio e di Ennio. \u00c8 necessario notare come tale caratteristica, che arriver\u00e0 poi sino a Seneca, era resa possibile dalla natura non sacra delle rappresentazioni teatrali, caratteristica precipua, invece, del teatro greco, che era praticato in occasioni di grandi feste pubbliche e portato su una scena che era considerata altare del dio Dioniso.\nUlteriore caratteristica peculiare della \"fabula cothurnata\" era la riproposizione frequente della tematica del potere, di cui venivano mostrato le devianze tiranniche; tale tratto \u00e8 da addursi alla forza con la quale tale tema era oggetto di discussione in abito politico: la repubblica romana nasceva nel 509 a.C. come liberazione da una forma di potere monarchica che aveva assunti tratti eccessivamente autoritari. Da quell'evento traumatico il potere nella forma monarchica venne considerato elemento nefasto da temere.\nOpere.\nSono ad oggi noti i titoli di quasi cento \"fabulae cothurnatae\", di alcune delle quali rimangono pochissimi frammenti; di altre non ci \u00e8 pervenuto che il titolo.\nRimangono i titoli di otto \"cothurnatae\" di Livio Andronico, di cui cinque sono legate al ciclo troiano: \"Achilles\" (\"Achille\"), \"Aegistus\" (\"Egisto\"), \"Aiax mastigophorus\" (\"Aiace armato di frusta\", che racconta la storia dell'assegnazione delle armi di Achille ad Odisseo ed il conseguente suicidio di Aiace Telamonio), \"Equos troianus\" (\"Il cavallo di Troia\") ed \"Hermiona\" (\"Ermione\"). Le restanti tre, che si caratterizzano per un particolare gusto per l'avventura e per gli aspetti romanzeschi, sono l\"Andromeda\", la \"Danae\" e il \"Tereus\", che narrano la storia, rispettivamente, di Andromeda, Danae e Tereo, Filomela e Procne. Non si conserva alcun frammento.\nDi Nevio, che contribu\u00ec all'elaborazione linguistica del genere, si conservano circa cinquanta frammenti e sei titoli: \"Aesiona\" (\"Esione\"), \"Danae\" (\"Danae\"), \"Equos troianus\" (\"Il cavallo di Troia\"), \"Hector proficiscens\" (\"La partenza di Ettore\"), \"Iphigenia\" (\"Ifigenia\") e \"Lucurgus\" o \"Lycurgus\" (\"Licurgo\"), che \u00e8 l'unica opera di cui si possa ricostruire, seppur con una certa approssimazione, la trama.\nDi Ennio si conservano venti titoli e circa 400 frammenti; la maggior parte \u00e8 riconducibile alle vicende del ciclo troiano: \"Achilles\", \"Aiax\", \"Alexander\" (\"Paride Alessandro\"), \"Andromacha aechamalotis\" (\"Andromaca prigioniera di guerra\"), \"Hectoris lutra\" (\"Il riscatto di Ettore\"), \"Hecuba\" (\"Ecuba\"), \"Iphigenia\", \"Telamo\" (\"Telamone\"), \"Telephus\" (\"Telefo\"). Tra le altre opere si ricorda la \"Medea\", di cui si conserva un certo numero di frammenti.&lt;br&gt;Altri tragediografi contemporanei di questi furono Marco Pacuvio e Lucio Accio.\nDi Seneca ci sono giunte per intero, caso unico in tutta la letteratura latina, nove \"cothurnatae\": \"Oedipus\", \"Phaedra\", \"Hercules furens\", \"Phoenissae\", \"Troades\", \"Agamemnon\", \"Thyestes\", \"Medea\" ed \"Hercules Oetaeus\". Sulla reale paternit\u00e0 senecana di quest'ultima tragedia si \u00e8 a lungo discusso in ambito scientifico."}
{"id": "699801", "revid": "2028514", "url": "https://it.wikipedia.org/wiki?curid=699801", "title": "Tempio di Zeus Olimpio", "text": "Il tempio di Zeus Olimpio (greco: \u039d\u03b1\u03cc\u03c2 \u03c4\u03bf\u03c5 \u039f\u03bb\u03c5\u03bc\u03c0\u03af\u03bf\u03c5 \u0394\u03b9\u03cc\u03c2) \u00e8 un tempio situato ad Atene, in Grecia. Il tempio \u00e8 situato a circa 500 metri dall'Acropoli e a circa 700 metri a sud del cuore di Atene, piazza Syntagma. Durante il periodo ellenistico ed il periodo romano \u00e8 stato il tempio pi\u00f9 grande della Grecia.\nStruttura.\nIl tempio era costruito in marmo pentelico e misurava 108 metri in lunghezza e 41 in larghezza. Consisteva in 104 colonne corinzie, ognuna alta 17 metri. Solo 15 di queste colonne rimangono tuttora in piedi. La sedicesima colonna venne colpita da un fulmine durante un temporale nel 1852 e cadde sull'antica pavimentazione del tempio, dove \u00e8 stata lasciata. Dell'imponente tempio rimangono, oltre alle colonne, il crepidoma e alcune porzioni dell'architrave tripartito.\nStoria.\nLa sua costruzione venne iniziata sulle rovine di un tempio preesistente da parte dei tiranni Pisistratidi nel 515 a.C., ma venne abbandonato quando il figlio di Pisistrato, Ippia, venne cacciato dalla citt\u00e0 nel 510 a.C.\nDurante gli anni della democrazia ad Atene il tempio non venne continuato perch\u00e9 la costruzione era ritenuta un'insolenza verso la divinit\u00e0 se edificata sulle basi gettate dai Tiranni. Aristotele cita inoltre in una sua opera il tempio ad esempio di come i tiranni ingaggiano il popolo in lavori grandiosi lasciandogli cos\u00ec poco tempo e poche energie per ribellarsi.\nI lavori vennero ricominciati nel 174 a.C. sotto Antioco IV, durante la dominazione macedone. Il tempio venne riprogettato, in modo da essere il tempio pi\u00f9 grande che il mondo avesse mai visto, cos\u00ec come desiderato dal sovrano macedone, dall'architetto romano Cossutius. Quando Antioco IV mor\u00ec, nel 163 a.C., l'edificazione dell'Olimpieon venne nuovamente abbandonata.\nNell'86 a.C., quando la Grecia venne inglobata nell'Impero romano, il generale Silla fece portare due colonne a Roma per ornare il Tempio di Giove Ottimo Massimo, sul Campidoglio. Queste colonne influenzeranno lo sviluppo e l'utilizzo dello stile corinzio in Roma. Svetonio racconta che al tempo di Augusto:\nNel II secolo d.C., pi\u00f9 precisamente tra il 129 e il 131, il tempio venne finalmente completato da Adriano, grande estimatore della cultura greca.\nAdriano dedic\u00f2 il tempio a Zeus, conosciuto a Roma come Giove, il re degli dei. Fece erigere una statua crisoelefantina (in oro e avorio) di Zeus nella cella e, poco distante da questa, una sua statua grossa quanto quella del dio. Non rimane tuttavia nulla dell'interno del tempio, distrutto dai barbari e usato come cava di pietre. Si pensa che per\u00f2, come molti altri edifici in Grecia, possa essere stato distrutto da un terremoto durante il Medioevo e che le rovine rimaste furono reimpiegate come materiali da costruzione.\nGli scavi.\nGli scavi del tempio vennero eseguiti tra il 1889 e il 1896 da Francis Penrose (che ricopr\u00ec un importante ruolo anche nella restaurazione del Partenone) della British School ad Atene, nel 1922 dall'archeologo tedesco Gabriel Welter e negli anni sessanta da archeologi greci capeggiati da Ioannes Travlos.\nIl tempio, insieme a rovine di altri edifici antichi, \u00e8 stato riconosciuto come monumento antico e viene amministrato dal ministero delle antichit\u00e0 della Grecia. \u00c8 aperto ai turisti tutta la settimana in estate."}
{"id": "699802", "revid": "122333365", "url": "https://it.wikipedia.org/wiki?curid=699802", "title": "Nedo Nadi", "text": "Insieme al fratello Aldo, \u00e8 l'unico schermidore ad avere vinto una medaglia d'oro in tutte e tre le armi nel corso di una stessa olimpiade e detiene il record di maggior numero (5) di medaglie d'oro vinte nella scherma sempre in una stessa olimpiade (edizione di Anversa del 1920).\nA partire dal 1920 Nedo Nadi ha detenuto il record assoluto (5) di medaglie d'oro vinte da un atleta in una stessa edizione dei giochi olimpici in coabitazione con Anton Heida (1904), Willis Lee (1920) e Paavo Nurmi (1924) fino all'avvento di Mark Spitz, vincitore di sette titoli nel nuoto nel corso dei giochi olimpici del 1972.\nBiografia.\nNedo Nadi e il fratello minore Aldo furono avviati alla scherma dal padre, il maestro d'armi Giuseppe Nadi (fondatore dello storico Circolo Scherma Fides di Livorno), il quale li allen\u00f2 con durezza al pari degli altri allievi della propria scuola. Nella sua palestra i due ragazzi si allenavano con il fioretto e la sciabola. La spada invece era proibita, perch\u00e9 il padre la riteneva un'arma indisciplinata. Nedo era quindi costretto ad andare a tirare di spada altrove, di nascosto dal padre. Sembra che questi una volta avesse dichiarato: \"Nedo vincer\u00e0 tutto quello che si potr\u00e0 vincere nella scherma. Quando si stancher\u00e0, Aldo lo sostituir\u00e0\". Secondo molti la sua profezia non risult\u00f2 essere andata lontano dalla verit\u00e0.\nNedo Nadi vinse il Torneo dell'Imperatore a Vienna, quindi debutt\u00f2 appena diciottenne alle Olimpiadi ai Giochi di Stoccolma nel 1912. Ed ottenne subito il primo successo olimpico, l'oro nel fioretto individuale.\nTerminata la guerra partecip\u00f2 alle Olimpiadi del 1920 di Anversa in veste di alfiere portabandiera della spedizione azzurra e capitano della squadra italiana di scherma, da lui totalmente scelta. Nedo Nadi comp\u00ec l'impresa di diventare campione olimpico in tutte e tre le armi nella stessa edizione dei Giochi. Vinse l'oro a squadre nella spada, ed entrambi gli ori (individuale e a squadre) sia nel fioretto che nella sciabola. Manc\u00f2 solo l'oro individuale nella spada, a causa di problemi intestinali che lo costrinsero ad abbandonare il torneo. Portato in trionfo dagli stessi avversari, fu uno dei protagonisti di quell'Olimpiade, assieme al fratello Aldo e al \"finlandese volante\" Paavo Nurmi.\nDopo quelle Olimpiadi Nedo Nadi si trasfer\u00ec in Argentina, allenando e gareggiando per il Jockey Club di Buenos Aires. Rientr\u00f2 in Italia alla fine del 1923, con il fisico debilitato ma con un cospicuo conto in banca. Si spos\u00f2 e riprese a tirare di scherma per passione. Nel 1930 dimostr\u00f2 ancora la sua bravura di schermitore di livello internazionale, vincendo il Campionato del Mondo per \"professionisti\", cio\u00e8 i Maestri di Scherma.\nVenne nominato commissario tecnico della squadra azzurra per le Olimpiadi del 1932 a Los Angeles, e nel 1936 divenne presidente della Federazione Italiana Scherma, incarico che mantenne fino alla morte. Sotto la sua presidenza, l'Italia conquist\u00f2 quattro ori e tre argenti e due bronzi ai Giochi del 1936. Fu anche giornalista sportivo.\nNedo Nadi mor\u00ec nel 1940, a soli quarantacinque anni, stroncato da un ictus. Fu sepolto a Portofino (Genova) poco oltre all'ingresso del cimitero alla sinistra della chiesa di San Giorgio.\nNadi era un esteta riservato, con una volont\u00e0 di ferro. Da molti schermidori \u00e8 considerato il pi\u00f9 grande schermidore di tutti i tempi. A quanti sostennero che Edoardo Mangiarotti fosse il migliore schermidore d'Italia, per via del numero di medaglie vinte, suo fratello Aldo rispose che Nedo aveva s\u00ec vinto meno medaglie, ma tutte d'oro. La sua collezione personale di attrezzature per la scherma \u00e8 conservata presso l'Agor\u00e0 della Scherma, museo sito a Busto Arsizio.\nNella cultura di massa.\nFumetti.\nSul numero 3036 di Topolino nella storia \"Le strabilianti imprese di Fantomius - La maledizione del faraone\" appare un personaggio di nome Nedo Naduck ispirato a Nedo Nadi."}
{"id": "699809", "revid": "11959", "url": "https://it.wikipedia.org/wiki?curid=699809", "title": "Il Secolo d'Italia", "text": ""}
{"id": "699817", "revid": "1745361", "url": "https://it.wikipedia.org/wiki?curid=699817", "title": "Talia (musa)", "text": "Tal\u00eca (, in latino \"Thal\u012ba\") era una delle grandi muse, figlie di Zeus e Mnemosine: colei che presiede alla commedia sulla mitologia greca. \u00c8 associata anche alla pi\u00f9 severa satira come nella Musogonia di Monti \u00abe Tal\u00eca che l'error flagella e ride\u00bb (v. 200). \u00c8 ritenuta la madre dei Coribanti, avuti da Apollo. \n\u00c8 raffigurata come una ragazza dall'aria allegra, che porta una corona di edera sul capo e tiene una maschera in mano.\nRiferimenti nella letteratura italiana.\nUgo Foscolo nel carme \"Dei Sepolcri\" (vv. 53/56) riporta che il Parini fosse solito realizzare corone da una pianta di alloro da lui coltivato nella propria umile, e appenderle alla statua di Tal\u00eca: Foscolo dice questo per rendere omaggio alla poesia satirica di Parini e ricordare la semplicit\u00e0 ed umilt\u00e0 della sua vita, dedita alla poesia.\nVittorio Alfieri racconter\u00e0 un sogno nella poesia \"Nell'ora appunto in cui Morfeo diffonde\" (1775). Nel sogno, Alfieri sale sul Parnaso e, dopo aver incontrato Melpomene che lo loda per i sentimenti che lo muovono alla tragedia e lo invita ad affinare i suoi strumenti tragici, incontra Talia che gli fa l'occhiolino in maniera ammiccante. Il poeta astigiano, con questa poesia, voleva sottolineare la necessit\u00e0 di far confluire nella stessa opera le due componenti del teatro, ovvero la componente tragica e la componente comico-satirica."}
{"id": "699819", "revid": "36426", "url": "https://it.wikipedia.org/wiki?curid=699819", "title": "Allattamento", "text": "L'allattamento \u00e8 il processo con il quale una femmina di mammifero nutre il proprio neonato dalla nascita, e durante il primo periodo di vita, attraverso la produzione e l'emissione di latte dalla mammella (lattazione) grazie alla suzione diretta del cucciolo dal capezzolo, se presente nella specie.\nL'allattamento materno risulta il modo fisiologico per nutrire e accudire il figlio nel periodo iniziale di vita ed \u00e8 una delle caratteristiche fondamentali di tutti i mammiferi, essere umano compreso, ereditata fin dal triassico superiore dai rettili cinodonti. Nei casi di allattamento di prole non propria, tipico di alcune specie sociali tra cui l'uomo, si parla di baliaggio.\nPer distinguerlo dall'eventuale nutrizione artificiale, l'allattamento naturale viene definito anche allattamento materno o, nel caso dell'uomo, pi\u00f9 specificamente allattamento al seno. Recentemente si \u00e8 incominciato a definirlo semplicemente allattamento, differenziandolo dalla nutrizione con formula.\nAllattamento nei mammiferi e ipotesi evolutive.\nCaratteristica comune di tutta la classe \u00e8, fra le altre, proprio lo sviluppo della particolarit\u00e0 dell'allattamento della prole da parte della madre. Esistono tuttavia, in particolare fra le specie sociali, casi di baliaggio. Per gli animali domesticati, da produzione e reddito, nonch\u00e9 da compagnia, la nutrizione artificiale \u00e8 una pratica utilizzata.\nDarwin riconobbe correttamente che le ghiandole mammarie si sviluppano da ghiandole cutanee e ipotizz\u00f2 un'evoluzione dai sacchetti di covata dei pesci, dove forniscono il nutrimento per le uova. L'aspetto ultimo della sua ipotesi non \u00e8 ancora stato confermato, ma di recente lo stesso meccanismo \u00e8 stato postulato per i primi sinapsidi. Pesci come il \"Symphysodon aequifasciata\" sono noti per l'alimentazione (biparentale) della loro prole con la secrezione di muco epidermico. Uno sguardo pi\u00f9 attento rivela che similmente alla maggior parte dei mammiferi la secrezione del liquido nutriente pu\u00f2 essere controllata dalla prolattina.\nPi\u00f9 tardi terapsidi come i cinodonti sembrano aver secreto una lattata complessa e ricca di sostanze nutritive. Questo li ha portati a un vantaggio evolutivo, consentendo una diminuzione delle dimensioni delle uova, e ha avviato alla successiva evoluzione nella cura della prole tipica dei mammiferi.\nStoria della fisiologia mammaria.\nLa storia della fisiologia mammaria pu\u00f2 essere sintetizzata in tre fasi che corrispondono alle tre diverse ipotesi che si sono succedute nel tempo sulla origine del latte. \nLo sviluppo morfogenetico e la funzione secretoria.\nLe pi\u00f9 importanti conoscenze sullo sviluppo morfogenetico della ghiandola mammaria e sulla sua funzione secretoria in relazione alle connessioni nervose e ormonali, si sviluppano nella seconda met\u00e0 del XIX secolo e nei primi anni del XX. Si pu\u00f2 affermare che la storia dell'antropologia ha inizio nel 1849, quando Arnold Adolph Berthold, fisiologo di Gottinga, fornisce la prima dimostrazione sperimentale dell'esistenza di una secrezione interna.\nAllattamento al seno nella specie umana.\nProduzione del latte nella specie umana.\nIl latte materno viene prodotto grazie all'azione di numerosi ormoni che circolano nel corpo della donna durante la gravidanza, con intense variazioni in occasione del parto e quindi della nascita del bambino.\nFra i tanti ormoni che influiscono sul processo della lattazione, i due principali sono la prolattina e l'ossitocina: la prima \u00e8 responsabile della produzione del latte, la seconda invece della sua emissione.\nGi\u00e0 dal quinto mese di gravidanza il seno \u00e8 pronto per la produzione del latte, durante l'ultimo periodo il seno pu\u00f2 cominciare a produrre il colostro, una prima forma di latte molto nutriente e concentrata, assolutamente indispensabile per il neonato. Il colostro \u00e8 un liquido di colore giallo trasparente che potrebbe fuoriuscire dal seno anche prima della nascita del bambino, con alcune gocce o pi\u00f9 copiosamente. Questa eventualit\u00e0 non avviene in tutte le donne, e in ogni caso non ha nulla a che fare con la capacit\u00e0 di produrre il latte, che invece \u00e8 una caratteristica comune a tutte le donne.\nIl colostro \u00e8 particolarmente ricco di anticorpi e cellule immunitarie (come i linfociti) che proteggono il neonato appena arrivato nel \"mondo esterno\", in particolare con l'immunoglobulina di tipo A, e che rafforzano il suo sistema immunitario.\nDopo il parto, puerpera e neonato sono stanchi, \u00e8 importante quindi che possano instaurare subito il primo contatto extrauterino e che siano liberi di riposarsi insieme. \u00c8 raccomandato quindi che la madre e il bambino non siano separati, anzi, che venga favorito un immediato approccio al seno della madre per avviare subito l'allattamento, preferibilmente entro un'ora dalla nascita. In base alle linee guida dell'American Academy of Pediatrics il neonato dovrebbe essere attaccato al seno immediatamente dopo il parto e la sua asciugatura, l'assegnazione dell'indice di Apgar e la valutazione fisica iniziale sono procedimenti che dovrebbero avvenire mentre il bambino \u00e8 a contatto con la madre, che rappresenta per lui la fonte di calore ideale. La pesata, il bagnetto, i test e la profilassi antibiotica oftalmica dovrebbero essere invece posticipati dopo la fine della prima poppata. Il recepimento delle linee guida americane \u00e8 incominciato anche in Italia, dove alcuni ospedali (come l'Ospedale Maggiore di Verona e di Novara) hanno gi\u00e0 adottato questa procedura con l'obiettivo di favorire l'allattamento.\nIl primo consiglio da dare a una mamma che allatta \u00e8 quello di avere fiducia in una buona riuscita dell'allattamento, di fidarsi di s\u00e9 stessa e del proprio bambino; occorre inoltre evitare, in particolare in questi primi momenti, l'introduzione di elementi di disturbo, come succhiotti o biberon, anche di soluzioni di glucosio o camomilla, che possono costituire un forte disturbo all'avviamento del bambino alla corretta suzione del capezzolo.\nDopo due o tre giorni dal parto, ma a volte anche di pi\u00f9 (tempo fisiologico, che va atteso per la formazione della montata lattea, senza introdurre altra forma di nutrizione), il colostro si trasforma gradualmente in latte di transizione, e successivamente, nelle prime due o tre settimane, in latte maturo. Rispetto al colostro il latte diventa pi\u00f9 opaco, ed \u00e8 di colore bianco.\nLa montata lattea compare dopo tre-cinque giorni in media (ma anche pi\u00f9 tardi); le mammelle possono gonfiarsi, e in certi casi possono dolere. Il meccanismo alla base della montata lattea \u00e8 l'aumento della prolattina. La produzione di latte si regoler\u00e0 in base alle effettive necessit\u00e0 del neonato, seguendo la tipica legge della domanda e dell'offerta: pi\u00f9 il bambino succhia e pi\u00f9 il latte viene prodotto.\nIl neonato infatti tramite la suzione, d\u00e0 vita a un riflesso nervoso che assicura una continua e abbondante produzione di prolattina. Al contrario l'eccesso di accumulo nel seno inibir\u00e0 la produzione di latte.\nIn particolare si \u00e8 visto che nella specie umana la composizione del latte pu\u00f2 variare da donna a donna e modificarsi in funzione delle esigenze a al sesso del nascituro.\n\u00c8 molto importante, quindi, fin dall'inizio, non interferire in alcun modo con i ritmi di suzione di quel specifico neonato: l'allattamento dovr\u00e0 essere \"a richiesta\" (vedi sotto), e non soggetto \"a orari\" (vedi sotto).\n\u00c8 consigliabile trascorrere molte ore con il bambino, per comprendere e rispondere ai suoi bisogni, e accantonare per quanto possibile tutte le altre faccende, come i lavori di casa, gli impegni professionali e altro.\nOccorre tenere presente che ogni lattante ha esigenze particolari e che numero e ore dei pasti e durata delle poppate vanno adattati a ogni singolo caso. \nI segnali di fame nel bambino sono molto evidenti, e compaiono prima del pianto (che \u00e8 un segnale tardivo): in genere il neonato gira la testa, oppure si stiracchia, o apre le labbra tirando fuori la lingua in cerca del capezzolo. Quando la madre riconosce questi segnali \u00e8 opportuno che allatti il bambino.\nDal momento che non \u00e8 possibile stabilire quanto latte assuma il bambino, \u00e8 necessario usare strumenti alternativi per verificare l'adeguata alimentazione.\nL'aspetto del lattante, la quantit\u00e0 di urina emessa in un giorno, il comportamento tra un pasto e l'altro, possono indicare se si alimenta a sufficienza. Se il bambino urina tanto da bagnare sei pannolini al giorno, ed evacua 2-3 volte al giorno per le prime tre settimane, e almeno una volta ogni 3-4 giorni in seguito, e dimostra di stare bene, non c'\u00e8 da preoccuparsi.\nAllattamento senza gravidanza, allattamento indotto, ri-lattazione.\nLa produzione di latte pu\u00f2 essere intenzionalmente ottenuta nella donna in maniera artificiale in assenza di gravidanza.\nNon \u00e8 necessario che la donna sia mai stata gravida ed essa pu\u00f2 anche essere nel suo periodo post-menopausa.\nSi definisce \"allattamento indotto\u201d la produzione di latte adeguata per allattare ottenuta intenzionalmente e artificialmente da parte di donne che non sono mai state gravide.\nSi definisce \"ri-lattazione\u201d la produzione di latte adeguata per allattare ottenuta intenzionalmente e artificialmente da parte di donne che hanno gi\u00e0 allattato in precedenza.\nL'allattamento senza gravidanza permette a madri adottive, normalmente incominciando con un sistema di nutrizione supplementare, di allattare il bambino adottato.\nNon vi sono, o sono modeste, le differenze tra la composizione del latte ottenuto come conseguenza di una gravidanza e il latte ottenuto artificialmente.\nL'allattamento pu\u00f2 essere indotto con stimolazione fisica o con farmaci.\nIn principio \u00e8 possibile indurre la produzione di latte con il solo succhiare, con molta pazienza e perseveranza, i capezzoli.\nLe mammelle devono essere consistentemente stimolate con la suzione o con un tiralatte, varie volte al giorno, e massaggiate per incoraggiare il flusso del latte.\nL'uso temporaneo di farmaci che inducano il latte pu\u00f2 essere utile, alcuni medici consigliano il domperidone, tuttavia occorre prudenza poich\u00e9 non \u00e8 un medicinale specifico. Possono essere utilizzate erbe medicinali stimolanti il latte; nella tradizione popolare si tramanda l'utilit\u00e0 come galattagogo del fieno greco.\nQuando la produzione \u00e8 avviata, il flusso di latte si adegua alla domanda.\nIndicazioni dell'OMS.\nL'Organizzazione mondiale della sanit\u00e0 (OMS) raccomanda l'allattamento materno \"esclusivo\" per almeno i primi sei mesi compiuti di vita del bambino, mantenendo il latte materno come alimento principale fino al primo anno di vita pur introducendo gradualmente cibi \"complementari\". Suggerisce inoltre di proseguire l'allattamento fino ai due anni e oltre, se il bambino si dimostra interessato e la mamma lo desidera.\nPostura.\nLa posizione in cui il neonato \u00e8 attaccato al seno \u00e8 fondamentale per una buona suzione. Il neonato deve essere posto nelle condizioni migliori per succhiare col minimo sforzo. La donna deve comprendere che le indicazioni che riceve sono solo suggerimenti: la posizione migliore \u00e8 quella in cui lei si sente comoda e il bambino succhia efficacemente.\nNella posizione classica la madre deve stare seduta comodamente, su una sedia bassa o con i piedi poggiati su uno sgabello, in modo che le ginocchia rimangano sollevate, affinch\u00e9 le gambe sostengano il bambino a un'altezza sufficiente per afferrare il seno, senza che quest'ultimo subisca trazioni, o in alternativa con qualche cuscino fra le gambe della madre e il bambino. La madre non deve abbassare il busto sopra il bambino, ma viceversa \u00e8 il bambino che deve essere portato al seno.\n\u00c8 importante che la madre e il bambino siano nella posizione detta \"ventre contro ventre\", cio\u00e8 che non sia il fianco del bambino orientato verso la madre, ma il torace e il ventre. Il bambino sar\u00e0 orizzontale, con il naso davanti al capezzolo e le ginocchia all'altezza dell'altra mammella, sostenuto da una o entrambe le braccia della madre. L'orecchio, la spalla e l'anca del neonato saranno allineati.\nUn'altra posizione efficace (biological nurturing) \u00e8 quando la madre \u00e8 rilassata sul divano o su una poltrona con il bambino appoggiato sulla sua pancia, con i piedi rivolti verso i suoi piedi e la testa verso la sua testa. Il bambino \u00e8 nella posizione del contatto pelle a pelle dell'immediato post parto, e succhia il seno materno appoggiandovi sopra mento e naso contemporaneamente.\nIl neonato \u00e8 attaccato correttamente quando:\nLa mano della mamma pu\u00f2 aiutare a sostenere la mammella, ma non con le dita poste a forbice (rischiano di fare pressione sui dotti galattofori), bens\u00ec con la mano a \"C\", con le dita lunghe e il palmo sotto la mammella e il pollice adagiato sopra.\nModalit\u00e0 di allattamento in culture diverse da quella italiana.\nGi\u00e0 nell'antichit\u00e0, il latte materno assumeva connotazioni differenti: nell'Antica Grecia fu abolito in quanto questo rapporto cos\u00ec intimo e prezioso che si andava a creare tra la madre e il proprio bambino escludeva in qualche modo il padre; invece, nella Roma Imperiale le donne ricche, denominate patrizie, si affidavano alle balie per la nutrizione dei propri figli poich\u00e9, credendo che il loro seno sarebbe stato rovinato dall'allattamento, non volevano essere escluse dalla societ\u00e0; tuttavia, molti popoli consideravano il latte emblema della fertilit\u00e0 e dell'abbondanza. \nL\u2019allattamento, quindi, non costituisce solamente una pratica biologica ma anche culturale: effettivamente, ogni famiglia segue le proprie abitudini alimentari.\nAd esempio, il Corano (vers. 2:233) stabilisce che ogni neonato ha il pieno diritto di essere allattato e la mamma dovrebbe continuare questa pratica fino ai due anni di et\u00e0. Durante questa occasione \u00e8 fondamentale che ci sia riservatezza: infatti, secondo il credo islamico alcune parti del corpo, sia maschile che femminile, devono rimanere coperte. Proprio per questo motivo, molte donne musulmane che partoriscono in ospedale tendono a nutrire il loro bambino con l\u2019ausilio del biberon contenente il latte materno o il latte artificiale. Per favorire l\u2019avvio e il proseguimento dell\u2019allattamento al seno, gli operatori sanitari potrebbero mettere a loro disposizione dei paraventi o dei teli coprenti in grado di farle sentire a proprio agio. Al contrario, nel caso in cui la donna sia impossibilitata ad allattare, la balia si occuper\u00e0 della nutrizione del bambino. Da questa pratica scaturisce l\u2019idea che il latte sia pi\u00f9 forte del sangue: infatti, i neonati allattati dalla stessa balia vengono ritenuti fratelli ed \u00e8 per questo che non possono unirsi in matrimonio.\nLa religione islamica presenta delle tradizioni comuni anche ad altre culture, tra cui quella africana. Ad esempio, entrambe ritengono che il colostro, caratterizzato dal colore giallognolo, sia impuro e non vada somministrato al neonato: solitamente, viene sostituito, a seconda delle usanze, con acqua e miele, latte di animale o infusi di erbe. Queste sostante favoriscono una funzione lassativa utile per eliminare il meconio, ossia le prime feci del neonato. Entrambe le culture prediligono l\u2019allattamento al seno su richiesta: quest\u2019ultimo avviene in qualsiasi momento, sia di giorno che di notte. In particolare, le donne africane prediligono l\u2019usanza di cantare e parlare al bambino durante questo attimo cos\u00ec intimo poich\u00e9, secondo gli anziani, il cibo non accompagnato da parole \u00e8 in grado di riempire lo stomaco ma non la testa.\nQueste due culture differiscono in qualche modo da quella occidentale in cui, solitamente, il bambino viene allattato fino ai 6 mesi di vita e svezzato precocemente. Inoltre, il colostro non viene considerato nocivo: anzi, risulta ricco di minerali, proteine, vitamina A ed anticorpi in grado di proteggere il bambino. Infine, se la madre non pu\u00f2 allattare per motivi personali o perch\u00e9 presenta delle problematiche per cui l\u2019allattamento al seno \u00e8 controindicato, vi \u00e8 la possibilit\u00e0 di ricorrere al latte artificiale o alla Banca del Latte Umano Donato (BLUD), ritenuta pi\u00f9 idonea.\nTalvolta nelle modalit\u00e0 di allattamento influiscono non solo le posizioni fatte assumere al lattante, ma anche la costituzione: nella donna pigmea le mammelle sono talmente pendule da poter essere rovesciate sulle spalle e consentire l'allattamento diretto del figlio che cos\u00ec viene trasportato sulla schiena. Nel Siam la donna allatta il proprio figlio sdraiata; consuetudini peraltro frequente tra le donne giapponesi. Anche nella tradizione eschimese, che tengono costantemente i figli 2-3 anni in un ampio cappuccio posto sul dorso, l'allattamento avveniva senza spostare il lattante dal suo alloggiamento. Per ragioni climatiche, al momento della poppata il bambino raggiunge la mammella materna attraverso i vestiti, passando al di sotto dell'ascella. Nella tradizione di numerosi popoli dell'Asia occidentale le madri nutrono i loro figli direttamente sulla culla, mantenuta sospesa da un gancio sul soffitto; le culle a terra hanno invece un apposito gancio trasversale su cui la madre pu\u00f2 appoggiarsi durante l'allattamento.\nVantaggi per la madre.\n\u00c8 stato dimostrato che l'allattamento \u00e8 particolarmente vantaggioso anche per la madre, durante il periodo in cui una donna allatta il corpo della madre produce ormoni che favoriscono il rilassamento e la serenit\u00e0, e che aumentano l'istinto materno e il legame affettivo con il bambino. Nelle donne che allattano c'\u00e8 una drastica riduzione dei casi di depressione post-parto.\nInoltre un contatto precocissimo con il bambino (nei primi minuti dopo il parto) stimola la produzione di ossitocina grazie alla quale la contrazione dell'utero risulta pi\u00f9 rapida.\nL'allattamento permette alla madre di consumare i grassi accumulati durante la gravidanza, propria in vista del periodo di allattamento, e di ritornare quindi facilmente al peso forma.\nL'allattamento frequente ed esclusivo favorisce il ritardo del ritorno delle mestruazioni e permette al corpo della madre di aumentare le proprie riserve di ferro, che in genere diminuiscono con le mestruazioni. \u00c8 dimostrato infine che allattare riduce il rischio di tumore alle ovaie e alla mammella.\nVantaggi per il bambino.\nLegame madre-bambino.\nIl bambino ha vissuto per nove mesi nell'utero materno, una volta nato ha estrema necessit\u00e0 di continuare a mantenere il contatto continuo con la madre, soddisfacendo i propri bisogni in modo immediato. L'allattamento risponde a questa esigenza.\nIl legame materno \u00e8 rafforzato grazie all'allattamento con il rilascio di ormoni che aumentano i naturali sentimenti positivi di accudimento verso il bambino. \u00c8 dimostrato che fra le madri che allattano si riduce dell'80% l'insorgere della depressione post-parto. Il padre del bambino pu\u00f2 sostenere la madre, che si dedica prevalentemente al bambino, in molti modi diversi: si \u00e8 visto come questo pu\u00f2 favorire un buon allattamento, e rafforza anche il rapporto del padre con il bambino.\nSebbene alcuni padri si sentano esclusi dalla possibilit\u00e0 di nutrire il bambino, altri invece ritengono l'allattamento un'ottima esperienza di legame famigliare. \u00c8 importante che i doveri famigliari e di lavoro siano ridistribuiti in modo da gravare in misura minore sulle spalle della donna, che dovrebbe in questo momento accudire il bambino.\nNel caso la donna debba tornare a lavorare quando il bambino \u00e8 ancora piccolo, \u00e8 possibile spremere il latte materno (manualmente, o con gli appositi tiralatte reperibili in commercio) e conservarlo in frigorifero (tre giorni) o nel congelatore (fino a sei mesi) per poi somministrarlo al neonato, possibilmente con un bicchierino o un cucchiaino, o con il biberon. Anche se questo metodo non risponde al bisogno di suzione non nutritiva, \u00e8 comunque un ottimo metodo per permettere alla donna di allontanarsi dal bambino.\nSalute.\nEsistono molti studi che dimostrano che l'allattamento riduce nel bambino le possibilit\u00e0 di contrarre la malattia di Crohn, il diabete mellito di tipo 2, l'atopia, aumenta la sintesi di fattori di crescita (es. IGF-I), le facolt\u00e0 cognitive, rinforza il sistema immunitario, aumenta l'altezza e diminuisce la massa grassa (effetto dovuto anche all'IGF-I contenuto nel latte materno), infatti i bambini allattati di solito sono pi\u00f9 alti e magri di quelli che hanno usato preparati commerciali che invece sono privi di fattori di crescita.\nDisturbi dell'allattamento.\nControindicazioni all'allattamento.\nL'allattamento non pu\u00f2 essere eseguito in alcuni casi, quando vi \u00e8 pericolo di trasmissione di virus altamente pericolosi (HIV, tubercolosi), se la donna abusa di alcool o nel caso in cui il nascituro sia sofferente di patologie metaboliche come la galattosemia (in cui gli enzimi che garantiscono l'utilizzazione energetica del galattosio sono poco efficienti e causano l'accumularsi di metaboliti secondari tossici) e la fenilchetonuria. Sono invece rarissimi altri disturbi metabolici che costituiscano controindicazione.\nEsistono inoltre alcuni farmaci la cui somministrazione impedisce l'allattamento, eccone alcuni:\nNessun fondamento ha invece la diffusa credenza che l'allattamento provochi disturbi della vista, come un generico \"affaticamento dell'occhio\" o un peggioramento della miopia Cosa ben diversa \u00e8 invece la temporanea diminuzione dell'acutezza visiva che alcune donne sperimentano durante il puerperio, causata da un \"imbibimento\" dell'occhio, con maggiore ritenzione idrica: si tratta di un effetto temporaneo, legato al puerperio, che sparisce dopo poche settimane.\nComplicanze all'allattamento.\nIl corretto svolgimento dell'allattamento materno pu\u00f2 sottostare ad alcuni disturbi, che possono interferirvi ma che se, correttamente affrontati, difficilmente possono condurre all'interruzione dello stesso.\nTali disturbi, dovuti nella maggior parte dei casi all'erronea posizione in cui avviene la suzione del bambino, sono:\nAllattamento in pubblico.\nL'allattamento in pubblico \u00e8 proibito in alcune giurisdizioni, e permesso in altre. Anche quando \u00e8 legale alcune persone possono obiettare all'eventualit\u00e0 che una donna allatti in pubblico, o la donna pu\u00f2 sentirsi in imbarazzo. Le abitudini variano molto da paese a paese: generalmente nei paesi scandinavi \u00e8 molto comune vedere donne che allattano in pubblico, mentre nei paesi mediterranei periodicamente si verificano incidenti in cui direzioni di enti pubblici o privati, o semplicemente persone presenti, chiedono alla donna che allatta di nascondersi o allontanarsi. Talvolta gli enti coinvolti hanno presentato le loro scuse.\nAlcuni attivisti hanno organizzato manifestazioni in diverse parti del mondo per sensibilizzare l'opinione pubblica all'allattamento in pubblico, in quanto considerano che la possibilit\u00e0 per la donna di uscire e muoversi fuori casa sia un fattore determinante per la riuscita dell'allattamento.\nStoria.\n\"Quel piccolo mostro prese il mio seno e vi si attacc\u00f2: e tosto fiat lux. All'improvviso mi sono sentita veramente madre\u2026 questo piccolo essere non conosceva assolutamente altro che questo mio seno, non vi era nel mondo che questo piccolo punto illuminato, lo amava con tutte le sue forze, non pensava che a questa fonte di vita, lo raggiungeva per dormirgli sopra, si svegliava per ritornarvi. Le sue labbra avevano un amore inesprimibile, e, quando vi si accollavano, manifestavano allo stesso tempo piacere e dolore: un piacere che andava fino al dolore e un dolore che finiva nel piacere. Non saprei esprimere quella sensazione che il seno irradia in me fin dalle pi\u00f9 intime origini, poich\u00e9 esso sembrava il centro da cui si dipartivano mille raggi che raggiungevano il cuore e l'anima. Far figli \u00e8 nulla, ma nutrirli significa essere madre ogni momento. le carezze degli amanti non valgono quelle di due piccoli mani rosse che si sporgono docilmente come per aggrapparsi alla vita\". Cos\u00ec si esprimeva Honor\u00e9 de Balzac in \"Une fille d'\u00c8ve\".\nDa un punto di vista culturale, l'allattamento, nel mondo occidentale, nella seconda met\u00e0 del XX secolo, \u00e8 divenuto soprattutto prerogativa della classi urbanizzate e di livello economico-culturale medio-alto.\nNel passato le discussioni sull'utilit\u00e0 dell'allattamento materno furono molto numerose, coinvolgendo non solo medici ma anche filosofi e legislatori. Viene spesso messo in risalto come il latte materno possa trasmettere al figlio il carattere della madre: \u201dil latte \u00e8 sangue che imbianc\u00f2 e per il latte vengono al bambino trasmesse somiglianze del corpo dell'anima\u201d (Favorino). \nNella originaria tradizione dei popoli si ritrova che il significato primordiale della funzione materna non si limita alla procreazione, ma continua con l'allattamento una funzione di protezione e di iniziazione ai misteri della vita. Osservando la funzione dell'allattamento presso molte popolazioni primitive, si evidenzia un fatto incontestabile: tutta la struttura psicofisica della donna celebra costantemente il ruolo materno in ogni istante della vita quotidiana. L'atto stesso di allattare non \u00e8 ripartito a intervalli fissi nella giornata, ma il bambino \u00e8 sempre attaccato al seno vivendo quasi in simbiosi con la madre perch\u00e9 esso \u00e8 ancora parte di lei, poich\u00e9 entrambi si nutrono del medesimo pasto. L'allattare, quindi, sul livello fisico \u00e8 un atto nutrizionale, ma in un contesto pi\u00f9 ampio \u00e8 la rappresentazione del plasmare la vita, con ci\u00f2 che \u00e8 misteriosamente scaturito dalla trasformazione del sangue materno, il prodotto del concepimento. \u00c8, infatti, la madre stessa che nutre di s\u00e9 il figlio con un alimento anch'esso frutto della misterica trasformazione del proprio sangue. Ecco perch\u00e9 il latte \u00e8 considerato in tutte le culture l'alimento primordiale, l'archetipo alimentare, che trova nel calice del seno il luogo pi\u00f9 idoneo per la trasformazione alchemica del sangue materno. \nSigmund Freud scriveva che \"quando si \u00e8 visto un bambino sazio abbandonare e cadere nelle braccia della madre e addormentarsi felice con un sorriso sulle labbra rosse, non si pu\u00f2 dire che questa immagine non rappresenti il modello e l'espressione della soddisfazione sessuale che conoscer\u00e0 pi\u00f9 tardi.\"\nGros asseriva che il piacere, il dolore o l'indifferenza nel corso dell'allattamento non sono del tutto innocenti. Per allattare con piacere bisogna amare il proprio corpo in sintonia con il mondo, le proprie mammelle gonfie piene di latte, e il bimbo che succhia la vita.\nIl ruolo storico delle nutrici nell'allattamento.\nNel corso dei secoli l'aumento progressivo delle nutrici fece insorgere una questione al riguardo. Sorano afferma che le madri non dovevano cominciare l'allattamento prima di tre settimane dal parto: un inizio precoce era considerato dannoso, sia per la delicata condizione della madre dopo il parto, sia per l'incapacit\u00e0 del bambino di gestire il colostro. Erano, quindi, consigliabili le nutrici e, in attesa di incominciare l'allattamento, le mammelle dovevano essere spremute manualmente in maniera da conservare lo stimolo della lattazione. Le nutrici avevano un ruolo di primo piano sin dall'epoca della citt\u00e0 ideale di Platone e nell'antica Roma uno spazio del mercato era riservato alle donne che trafficavano il loro latte. \nI requisiti ideali di una buona nutrice erano, secondo alcuni testi: \n25 anni di et\u00e0 collo grosso e forte, petto largo, carni sode, bel colorito somiglianza di fattezze alla madre naturale, perfetta salute perch\u00e9 le nutrici malate fanno morire i bambini prima del tempo. Talora donne nobili preferivano ricorrere alla nutrice per evitare che l'allattamento danneggiasse la bellezza del loro seno. \nLa diffusione incontrastata delle nutrici spinse, per\u00f2, i medici nel XV secolo verso una nuova questione sulla positivit\u00e0 dell'allattamento naturale operato o meno dalla madre. Rousseau allora, nella Francia del XVIII secolo impose una nuova concezione. Nell\"'Emilio\", infatti, difende strenuamente l'allattamento materno appellandosi soprattutto alle relazioni emotive tra madre e figlio, ma anche perch\u00e9 animato da una certa diffidenza verso i metodi delle balie. Grazie a Rousseau quasi improvvisamente il nursing divenne moda e le madri cominciarono a nutrire i bambini al seno anche negli strati sociali pi\u00f9 elevati. Solo in caso di malattie veniva ammessa, su consiglio del medico, la presenza della nutrice.\n\"La carit\u00e0 romana\" nella storia dell'allattamento.\nNell'antico Egitto la dea Iside \u00e8 rappresentata, alcune volte, mentre allatta il figlio Horus divenuto ormai adulto. Allo stesso modo Ercole, nutrito da Giunone, viene rappresentato come un uomo maturo e barbuto. La nutrizione degli adulti con latte di donna veniva effettuato in passato in quasi tutte le civilt\u00e0, ma naturalmente la sua pratica era sempre legata a particolari situazioni individuali. Sebbene nella letteratura latina si trovino solo scarsi accenni, e solo indiretti, alla nutrizione al seno da parte degli adulti, questa singolare forma di alimentazione \u00e8 chiamata Carit\u00e0 Romana.\nNel 1622 A. du Pinet afferma che: \"il latte di donna succhiato dalle mammelle \u00e8 buono per i tisici\", ma poco dopo Lazar Rivi\u00e8re riferisce su un caso di tubercolosi mortale in una giovane donna che dava il suo petto a un abate tisico. \nIn generale l'allattamento degli adulti deve essere considerata pi\u00f9 una curiosit\u00e0 che un fatto scientifico. L'allattamento degli adulti sembra sia stato praticato anche in Cina. Secondo la leggenda, durante la dinastia Tang, la nobile signora Tang viveva con la propria suocera, che molto anziana, aveva perso tutti i denti ed era incapace di mangiare anche un singolo chicco di riso; la nobildonna accudiva affettuosamente alla sua persona, la lavava tutti i giorni e l'allattava al seno, cos\u00ec che la sua salute miglior\u00f2 e la sua vita fu prolungata di molti anni.\nLa cultura dell\u2019allattamento nella Sardegna tradizionale.\nI bambini, bevevano latte crudo e non sterilizzato, spesso conservato in recipienti di pelle o di sughero; mangiavano zuppe di pane d\u2019orzo, frutta immature, legumi, fave e fagioli mal cotti\u201d. Spesso gli alimenti sostitutivi che si somministravano ai bambini erano poveri di sostanze nutrienti e indigesti, gli oggetti di consumo infinitamente pi\u00f9 rozzi e poveri. Dal pasto che consumava il resto della famiglia, si riciclava qualsiasi cosa, in quest\u2019ottica \u00e8 evidente quanto l\u2019allattamento al seno materno fornisse il migliore inizio alla vita di tutti i bambini, e come in una societ\u00e0 di poveri, in cui l\u2019economia e la medicina erano meno sviluppate delle attuali, costituisse un indispensabile fonte di sopravvivenza. Non ci sono dubbi sull'utilit\u00e0 dell\u2019allattamento naturale in quel periodo storico; \u00e8 certo che, in una societ\u00e0 povera, caratterizzata dalla mancanza di regole di igiene e dei servizi sanitari, poter nutrire il neonato con il latte di donna, costituisse un dono di Dio. Le donne che sono state intervistate, durante l\u2019inchiesta, dalla ricercatrice Veronica Matta, ricordano terrorizzate l\u2019alta mortalit\u00e0 infantile che caratterizz\u00f2 la loro epoca, ma ben lontana da loro era l\u2019idea che i nuovi mezzi e sistemi alimentari potessero sostituire con successo il latte materno. Sapevano quanto fosse stato onorato, dalle loro madri e prima ancora dalle loro nonne, il seno materno, il solo capace di sottrarre i neonati alle stragi spaventose delle malattie intestinali. E si stupiscono di quelle donne che oggi non accettano pi\u00f9 con l\u2019antico orgoglio questo dovere, n\u00e9 sono turbate nel trascurarlo.\nAllattamento (nutrizione) artificiale.\nNei primi sei mesi di vita di un bambino, la sua alimentazione ideale \u00e8 costituita del latte materno, ma la madre pu\u00f2 scegliere la nutrizione artificiale per ragioni personali o se l'allattamento \u00e8 impossibile.\nVerso la fine dei primi tre mesi di vita, il 60-70% di bambini viene nutrito con latte non materno.\nNel caso di nutrizione artificiale, questa ha inizio dopo 6-8 ore dalla nascita.\nL'utilizzo di formula artificiale \u00e8 ormai alquanto familiare, mentre l'alimentazione con latte vaccino \u00e8 ormai quasi abbandonato. Nel caso si utilizzi quest'ultimo, il latte va diluito con acqua, ottenendo un alimento pi\u00f9 digeribile. La diluizione varia con l'et\u00e0 del bambino: in pari quantit\u00e0 al primo mese, due parti latte e una di acqua nel secondo-terzo mese, tre parti latte e una di acqua nel quarto mese. Con lo svezzamento, l'acqua pu\u00f2 essere ulteriormente diminuita, fino a essere eliminata verso i 10-12 mesi.\nDa recenti studi clinici, nati dalla collaborazione tra l'oculista e l'ortottista, sembra che l'allattamento sia da preferire a quello artificiale anche per un migliore sviluppo dei riflessi posturali, poich\u00e9 mentre nell'allattamento occhi e testa del bambino cambiano \"naturalmente\" posizione nel momento in cui la madre lo passa da una mammella all'altra, nel caso di nutrizione artificiale non viene cos\u00ec spontaneo cambiare postura al bambino. L'oculista consiglia pertanto alle mamme che nutrono artificialmente di cambiare comunque postura al piccolo a met\u00e0 poppata, anche dal biberon, simulando l'allattamento e prevenendo cos\u00ec la fissazione di problemi ortottici ben difficili da correggere successivamente, quando l'ortottista li scopre a 4 anni, alla scuola materna.\nSi parla di allattamento misto nel caso di allattamento sia al seno sia artificiale. Pu\u00f2 essere praticato alternando seno e biberon sia durante una poppata sia nelle poppate giornaliere, ma solitamente presenta molti rischi di confusione nella suzione del bambino, portandolo spesso a preferire il biberon con conseguente abbandono del seno."}
{"id": "699836", "revid": "108612380", "url": "https://it.wikipedia.org/wiki?curid=699836", "title": "Russula atroglauca", "text": "Russula atroglauca \u00e8 un fungo basidiomicete della famiglia Russulaceae.\nDescrizione della specie.\nCappello.\n2-8 cm di diametro, prima emisferico, poi appianato, pi\u00f9 o meno depresso.\nLamelle.\nFitte, leggermente ventricose, decorrenti, colore crema, ocra a maturit\u00e0, con scarse lamellule.\nGambo.\n3-6,5 cm, corto, cilindrico, attenuato alla base, duro, ma presto cedevole, bianco, spesso con macchioline brune alla base.\nCarne.\nSoda, bianca. \nDistribuzione e habitat.\nCresce sia sotto latifoglie che sotto aghifoglie\nCommestibilit\u00e0.\nMediocre."}
{"id": "699837", "revid": "19794027", "url": "https://it.wikipedia.org/wiki?curid=699837", "title": "Attilio Ferraris IV", "text": ""}
{"id": "699838", "revid": "6923", "url": "https://it.wikipedia.org/wiki?curid=699838", "title": "Paolo De Ceglie", "text": "Biografia.\nHa origini pugliesi. Oltre alla professione di calciatore, De Ceglie si diletta come disc jockey e compositore di musica dance. Nel maggio 2013 \u00e8 uscito il suo singolo \"Moving On\", che ha permesso di raccogliere fondi da destinare a \"L'associazione di Idee\", una ONLUS che si occupa di bambini autistici.\nCaratteristiche tecniche.\nIl suo ruolo predefinito \u00e8 quello di terzino sinistro, tuttavia all'occorrenza poteva essere impiegato anche come centrocampista di fascia. Nel 2010 era ritenuto uno dei giocatori pi\u00f9 veloci della Serie A.\nCarriera.\nGiocatore.\nClub.\nJuventus e Siena.\nCresciuto calcisticamente in una formazione locale valdostana, all'et\u00e0 di 10 anni passa alla . L'8 dicembre 2004 viene convocato in prima squadra per la trasferta di Tel Aviv di Champions League. Dopo l'esperienza con la formazione Primavera (con cui conquista una Supercoppa), nel 2006 il tecnico Didier Deschamps lo aggrega alla prima squadra. L'esordio assoluto con la Juventus arriva il 6 novembre 2006, a 20 anni, in Serie B nella partita -Juventus (1-1). Nell'esordio all'Olimpico di Torino il 25 novembre 2006 realizza la prima rete in carriera tra i professionisti nel vittorioso 4-1 al .\nNel giugno del 2007 viene ceduto in compartecipazione al ed esordisce in Serie A il 26 agosto in Siena- (1-2), realizzando il 31 ottobre il primo gol in Serie A contro il , partita poi finita con il risultato di 1-1. A fine stagione colleziona 29 presenze mettendo a segno due reti.\nDopo la stagione con la squadra toscana, la riscatta l'altra met\u00e0 del cartellino; il giocatore torna dunque a disposizione dei \"bianconeri\" a partire dal luglio del 2008.\nIl 30 ottobre 2010 De Ceglie si frattura la rotula in uno scontro di gioco nella vittoria esterna al Meazza contro il (1-2), dove peraltro aveva anche servito un assist a Fabio Quagliarella per il primo gol della gara: la prognosi \u00e8 di circa sei mesi. Ritorna in campo contro il Napoli nell'ultima partita della stagione 2010-2011.\nNella stagione 2011-2012, in occasione del match contro il (1-1) del 2 marzo 2012, realizza di testa il suo primo gol in Serie A con la maglia bianconera. Nella partita giocata il 25 aprile contro il tocca quota 100 presenze con la . La stagione si conclude con la conquista dello scudetto.\nTra il 2012 e il 2013 conquista due Supercoppe italiane (pur senza scendere in campo), oltre al suo secondo scudetto consecutivo.\nGenoa, Parma e ritorno alla Juventus.\nNel gennaio 2014 viene ceduto in prestito al fino al termine della stagione. Tornato alla Juventus, viene ceduto al , nuovamente in prestito; con i ducali realizza la sua prima doppietta in Serie A nel 2-0 contro l'.\nIl 30 gennaio 2015 la decide di richiamare il giocatore dal prestito. Pur scendendo in campo soltanto in due occasioni, De Ceglie conquista il terzo scudetto personale. Nell'estate 2015, nell'ambito dell'operazione che ha portato Mario Lemina a vestire la maglia bianconera, si trasferisce in prestito gratuito al club francese dell'Olympique de Marseille fino al 30 giugno 2016 insieme al compagno di squadra Mauricio Isla. Con il Marsiglia ottiene solo sette presenze, senza brillare.\nNel luglio 2016 torna alla Juventus, dove tuttavia viene messo fuori rosa dopo aver rifiutato di essere ceduto; analoga situazione si ripete nella successiva finestra di mercato, nel gennaio 2017.\nServette e Miami Beach.\nDopo essere rimasto svincolato, si allena per qualche tempo con il Benevento, ma non viene tesserato. L'11 gennaio 2018 firma fino al termine della stagione con il Servette. Il 12 febbraio fa il suo esordio con la squadra ginevrina giocando da titolare, in occasione della partita di campionato al LIPO Park contro lo . Una settimana dopo segna di testa la sua prima rete alla Maladi\u00e8re contro il Neuch\u00e2tel Xamax, firmando il momentaneo vantaggio di una partita che si concluder\u00e0 con un pari (1-1).\nNel gennaio 2020 si accorda con il per il doppio ruolo di giocatore-scout, diventando nell'effettivo il primo tesserato della storia del club.\nNazionale.\nNel dicembre del 2006 esordisce con la nazionale Under-21 guidata dal commissario tecnico Pierluigi Casiraghi, giocando come terzino sinistro titolare nel biennio 2007-2009.\nViene convocato nella nazionale olimpica per il torneo di , competizione in cui gioca tre delle quattro gare affrontate dagli \"azzurrini\": esordisce nell'ultima gara della fase a gironi contro il , il 13 agosto (0-0), e gioca poi da titolare anche l'ultima partita, persa 3-2 dall'Italia nei quarti contro il , il 16 dello stesso mese.\nHa preso parte all'europeo Under-21 2009 in Svezia, dove si \u00e8 infortunato alla caviglia nella terza partita della fase a gironi, dovendo lasciare anticipatamente la competizione.\nDopo il ritiro.\nDopo aver conseguito la qualifica da direttore sportivo il 19 luglio 2021, il 2 settembre seguente entra nello staff del settore giovanile della in qualit\u00e0 di collaboratore dell'attivit\u00e0 di base e del progetto Academy.\nStatistiche.\nPresenze e reti nei club.\nHa giocato, tra club e nazionale, 230 partite.\n\"Statistiche aggiornate al 2 dicembre 2020.\""}
{"id": "699840", "revid": "47992", "url": "https://it.wikipedia.org/wiki?curid=699840", "title": "Iskenderun", "text": ""}
{"id": "699844", "revid": "122469268", "url": "https://it.wikipedia.org/wiki?curid=699844", "title": "Nascita", "text": "La nascita \u00e8 il momento dell'entrata in vita di un essere. Generalmente \u00e8 considerata nascita il momento in cui un essere vivente emerge dal corpo della madre; dal ventre nel caso dei mammiferi o dal guscio come nel caso degli ovipari e ovovivipari.\nIl termine \u00e8 anche utilizzato per analogia per designare l'inizio di un periodo, di un fenomeno o ancora di una cosa inanimata.\nL'uomo.\nNegli esseri umani la fecondazione dell'ovocita da parte di uno spermatozoo genera l'embrione, che dall'ottava settimana viene chiamato comunemente feto; il periodo di gestazione \u00e8 di nove mesi ed \u00e8 chiamato gravidanza, al termine della quale avviene il travaglio (fra la 38\u00aa e la 42\u00aa settimana), il bambino viene espulso dal ventre della madre, il cordone ombelicale viene tagliato e il nascituro diviene capace di respirare autonomamente.\nA seconda della modalit\u00e0 del parto, possiamo distinguere:\nSecondo vari psicologi, i nascituri possono soffrire del trauma della nascita che pu\u00f2 influenzare tutta la loro vita.\nIn ambito giuridico.\nLa nascita ha numerose conseguenze nella morale e nel diritto.\nIn diritto, la nascita indica il punto d'inizio dell'esistenza di una persona e quindi l'istante a partire dal quale gli spettano dei diritti, primo fra tutti il diritto alla vita. In effetti, una volta nati, tutti gli atti contro l'integrit\u00e0 della vita possono essere equiparati a un omicidio. Due comportamenti sono da segnalare, spesso fonti di dibattiti: l'aborto e la mancata assistenza medica nel caso in cui si preveda che il bambino non potr\u00e0 sopravvivere.\nEsiste anche il caso di morte del feto: una persona che crea accidentalmente la morte del feto nel ventre della madre (incidente stradale, maltrattamenti\u2026) \u00e8 colpevole di omicidio? La questione \u00e8 trattata in modo diverso dai diversi ordinamenti giuridici degli Stati. Nella morale e nella religione la questione delle nascite \u00e8 da lungo tempo al centro di dibattiti che alimentano questioni giuridiche sul diritto del bambino che nascer\u00e0 e su quello che non vivr\u00e0. Ancora oggi le associazioni per la vita che combattono l'aborto, si basano sul riconoscimento del diritto del bambino al vivere. Sant\u2019Agostino di Ippona, teologo e padre della Chiesa, \u00e8 risaputo abbia molto riflettuto sulla questione della vitalit\u00e0, ossia il momento in cui il feto viene dotato di un'anima. Si pu\u00f2 dire che egli situava differentemente questa data in base al sesso del nascituro: se maschio aveva l'anima pi\u00f9 tardi.\nViste le rilevanti conseguenze del momento della nascita gli ordinamenti giuridici definiscono dei criteri per stabilire il momento esatto in cui si considera avvenuta. Ad esempio, secondo l'ordinamento italiano, la persona fisica si considera nata nel momento in cui fuoriesce tutto il corpo; da quell'istante acquista la capacit\u00e0 giuridica. Si considera nata viva nel momento in cui inizia la respirazione polmonare attraverso il primo atto respiratorio; se non emette alcun atto respiratorio, la persona si considera nata morta. La nascita deve essere dichiarata all'ufficiale dello stato civile; la dichiarazione deve essere fatta entro il termine di tre giorni dalla nascita, se fatta presso un ospedale o casa di cura oppure nel termine di dieci giorni dalla nascita, se fatta presso un Comune. Insieme alla dichiarazione di nascita deve essere comunicato il nome che si intende dare al neonato. \u00c8 vietato per\u00f2 imporre al bambino lo stesso nome del padre, del fratello o della sorella viventi ed \u00e8 vietato imporre nomi ridicoli, di cui potrebbe vergognarsi in futuro.\nIl luogo di nascita \u00e8 fonte di diritti e di doveri, oltre che ad attribuire la cittadinanza (negli stati in cui vige lo \"ius soli\"). La data di nascita \u00e8 utilizzata con molteplici fini:\nLegati al concetto di nascita abbiamo:"}
{"id": "699845", "revid": "125064677", "url": "https://it.wikipedia.org/wiki?curid=699845", "title": "Salone dei Cinquecento", "text": " \nIl Salone dei Cinquecento \u00e8 la sala pi\u00f9 grande e pi\u00f9 importante sotto il profilo storico-artistico di Palazzo Vecchio a Firenze. Questa sala imponente ha una lunghezza di 54 metri, una larghezza di 23 e un'altezza di 18 metri. Per volume \u00e8 la pi\u00f9 grande sala in Italia realizzata per la gestione del potere civile. L'ultimo restauro risale al 2000-2001.\nStoria.\nSavonarola.\nLa sala si trova al primo piano del Palazzo e fa parte di un corpo aggiunto in secondo momento, adiacente alla parte originaria dell'epoca di Arnolfo di Cambio.\nFu costruita in soli sette mesi, tra il luglio 1495 e il febbraio 1496, da Simone del Pollaiolo detto il Cronaca e da Francesco di Domenico su commissione di Girolamo Savonarola. Il frate ferrarese era infatti il signore \"de facto\" di Firenze dopo la cacciata di Piero il Fatuo del 1494, e fu promotore di una riforma in senso popolare e plebiscitario delle istituzioni della Repubblica fiorentina, affinch\u00e9 nessun altro potesse accentrare il potere nelle sue mani attraverso uomini di fiducia, come avevano fatto Cosimo il Vecchio, Lorenzo il Magnifico e come aveva provato a fare suo figlio Piero senza successo. Savonarola allora dispose che fosse creato il Maggior Consiglio, formato da pi\u00f9 di 1500 cittadini che si riunivano in sessioni successive, in modo che si \"spalmasse\" il potere decisionale sulla popolazione, rendendolo pi\u00f9 difficilmente controllabile da un singolo, sul modello del Consiglio maggiore di Venezia.\nIl frutto tangibile di queste riforme fu proprio la creazione del Salone dei Cinquecento nel palazzo governativo, che per l'epoca fu un notevolissimo sforzo ingegneristico. La sala era molto pi\u00f9 bassa di quella attuale, ed arrivava al livello delle grosse cornici in pietra serena che ancora oggi si osservano, molto pi\u00f9 simile che oggi alla Sala del Maggior Consiglio a Venezia alla quale si ispirava sia nelle forme che nelle funzioni. La forma leggermente strombata delle pareti nord e sud era inoltre dovuta alla forma degli edifici pi\u00f9 antichi dei quali sfrutt\u00f2 le antiche murature, a loro volta appoggiati sui resti del teatro romano di Firenze. Inoltre, in linea con i principi di rigore savonaroliani, la sala era molto spartana e quasi priva di decorazioni.\nL'istituzione del Consiglio dei Cinquecento, sebbene avesse complicato la governabilit\u00e0 della Repubblica, rimase attiva anche dopo la fine di Savonarola, il quale venne giustiziato come eretico nel 1498 sotto scomunica di papa Alessandro VI.\nLeonardo e Michelangelo.\nFu il gonfaloniere a vita Pier Soderini per primo a preoccuparsi della decorazione della sala, riuscendo ad accordarsi con i due pi\u00f9 grandi artisti fiorentini dell'epoca, Leonardo da Vinci e Michelangelo Buonarroti, per la realizzazione di due grandi affreschi (circa 17x7 metri) per decorare le pareti della sala, con scene di battaglia che celebrassero le vittorie della Repubblica (1503).\nLeonardo inizi\u00f2 a realizzare la \"Battaglia di Anghiari\", mentre a Michelangelo venne destinata un'altra porzione di parete per la \"Battaglia di Cascina\". I due affreschi monumentali (si parla di misure che vanno dai 5 ai 7 metri in altezza e dai 18 ai 17,5 in larghezza) si dovevano trovare sul lato maggiore a est, ai lati del seggio del gonfaloniere, Michelangelo a sinistra e Leonardo a destra, mentre sul lato opposto doveva trovarsi un altare, quindi inadatto alla rappresentazione profana.\nI due maestri del Rinascimento avrebbero avuto cos\u00ec modo di lavorare per un certo periodo faccia a faccia, ma nessuna delle loro opere fu mai completata: Leonardo speriment\u00f2 la tecnica dell'encausto, che si rivel\u00f2 disastrosa, rovinando irrimediabilmente l'opera, mentre Michelangelo si ferm\u00f2 al solo cartone, prima di partire per Roma chiamato da Papa Giulio II. Entrambe le opere originali sono andate perdute, ma per entrambe ci sono pervenute delle copie e dei disegni preparatori.\nCosimo I.\nCon l'arrivo di Cosimo I de' Medici e la sua nomina imperiale a Duca (poi Granduca su concessione papale), egli scelse Palazzo Vecchio (all'epoca chiamato \"Palazzo di Piazza\") come residenza della sua corte e in quel periodo il palazzo sub\u00ec una radicale trasformazione, soprattutto ad opera di Giorgio Vasari. Il Salone dei Cinquecento, da luogo di celebrazione della potenza della Repubblica, divenne allora il salone di rappresentanza del duca, dove egli riceveva gli ambasciatori e dava udienza al popolo. Il tema della decorazione ebbe un totale cambio di rotta, venendo ora a essere l'esaltazione e la glorificazione di Cosimo e della sua casata. Per accentuare l'imponenza della sala, il Vasari, che vi lavor\u00f2 dal 1555 al 1572, innalz\u00f2 il soffitto di ben 7 metri (su suggerimento di Michelangelo Buonarroti), coprendo con una struttura a cassettoni magnificamente decorata il sistema delle capriate. Le capriate furono costruite ingegnosamente, in una doppia serie a livelli diversi: alternativamente una capriata sorregge il peso del tetto ed una trattiene, grazie ad ancoraggi, i cassettoni sottostanti.\nNaturalmente furono impiegati numerosi collaboratori, tra i quali Livio Agresti. Non sappiamo se il Vasari distrusse o copr\u00ec soltanto il lavoro di Leonardo: egli era un grande estimatore del maestro e difficilmente avrebbe distrutto una sua opera, seppure danneggiata. Recenti studi hanno messo in luce la presenza di due muri uno appoggiato sull'altro, ma non si \u00e8 riusciti a stabilire se sia il muro della \"Battaglia di Anghiari\".\nParlamento di Firenze Capitale.\nAl tempo in cui Firenze fu capitale del Regno d'Italia, si riun\u00ec qui la camera dei deputati (1865-1871).\nLa decorazione.\nIl soffitto.\nIl mirabile soffitto a cassettoni presenta una serie di pitture sul tema dell'esaltazione di Cosimo I, delle sue opere e della sua casata, incorniciate da magnifici intagli dorati. Venne messo in opera tra il 1563 e il 1565.\nI 42 riquadri vennero eseguiti da una squadra di pi\u00f9 pittori coordinati dal Vasari, mentre il soggetto iconografico fu curato da Vincenzo Borghini: nei bozzetti originali il centro doveva essere occupato da un'allegoria di Firenze, ma fu Cosimo stesso a volere che nel centro vi fosse rappresentato lui stesso in gloria e cos\u00ec fu. I pittori che parteciparono alla decorazione, oltre al Vasari stesso furono: Giovanni Stradano, Jacopo Zucchi, Giovanni Battista Naldini, Stefano Veltroni, Tommaso di Battista del Verrocchio, Prospero Fontana, Marco Marchetti da Faenza, Orazio Porta, Santi di Tito e Ridolfo del Ghirlandaio.\nAttorno al pannello centrale con Cosimo I in apoteosi si possono riconoscere alcune allegorie dei quartieri di Firenze e dei domini del Ducato in atto di sottomissione al Duca, episodi della guerra di Pisa (1496-1509) e della Guerra di Siena (1552-1559), oltre ai ritratti di alcuni collaboratori del Vasari.\nLa tribuna dell'Udienza.\nIn fondo alla sala, verso la testata nord, vi \u00e8 una zona rialzata di alcuni gradini denominata \"Tribuna dell'Udienza\", destinata ad accogliere il trono del duca. Fu una delle prime aree ad essere modificate da Cosimo, su progetto di Giuliano di Baccio d'Agnolo e Baccio Bandinelli tra il 1542 e il 1543. Fu ristrutturata da Emilio De Fabris nel 1882.\nL'architettura dell'Udienza si ispira a un arco di trionfo romano, quinta ideale per l'esaltazione del potere del sovrano, con una serie di nicchie contenenti statue di esponenti della famiglia Medici, paraste con capitelli in pietra serena, riquadri e stucchi dorati.\nIn particolare sono presenti due archi pi\u00f9 grandi con le statue dei due papi medicei, chiari esempi di glorificazione dinastica: al centro \"Papa Leone X\" di Baccio Bandinelli e Vincenzo de' Rossi; a destra \"Clemente VII che incorona Carlo V\", di Baccio Bandinelli (il papa) e Giovanni Battista Caccini (l'imperatore). Le altre quattro nicchie contengono altri personaggi medicei ciascuno sormontato da un riquadro che contiene un'\"impresa\", un simbolo cio\u00e8 della sua personalit\u00e0:\nLa testata sud.\nLa testata sud della sala fu l'ultima ad essere completata. Esisteva un progetto di Bartolomeo Ammannati mai completato (1555-1563), per il quale egli aveva gi\u00e0 scolpito alcune statue che oggi sono state collocate nel cortile del Bargello. Doveva comprendere una fontana con Giunone al centro circondata dalle rappresentazioni dell'Arno e dell'Arbia e sormontata da una divinit\u00e0 femminile, forse la Terra. Le statue, terminate entro il 1561, si trovavano sotto la Loggia della Signoria e dovevano essere collocate a palazzo per le nozze di Francesco I, ma egli prefer\u00ec farle trasferire nella villa di Pratolino. Nel 1589 Ferdinando I, in vista delle sue nozze con Cristina di Lorena, fece di nuovo trasferire la fontana a Palazzo Pitti, collocandola sulla terrazza del cortile dove oggi si trova la Fontana del Carciofo. Da l\u00ec le statue vennero di nuovo smontate nel 1635 e trasportate nel giardino del Casino di San Marco, per poi tornare, smembrate e collocate in vari luoghi, a Boboli nel 1739 per i festeggiamenti per l'arrivo di Francesco di Lorena. In tempi diversi confluirono poi a Bargello nella collocazione attuale.\nUna nuova sistemazione venne progettata all'epoca di Firenze Capitale da Emilio De Fabris, con una serie di nicchie. In quella centrale si trovava la statua di Girolamo Savonarola di Enrico Pazzi (1872), oggi al centro di piazza Savonarola dal 1921. Oggi vi si trovano nelle nicchie laterali quattro statue di epoca romana.\nIn alto questo lato presenta una terrazza, alla quale si accede nel percorso museale.\nSculture lungo i lati.\nI lati sono decorati da una serie di statue su alti piedistalli tra le quali spicca il \"Genio della Vittoria\" di Michelangelo Buonarroti (1533-1534), scolpito per la tomba di Giulio II e donato a Cosimo I dal nipote dell'artista Leonardo Buonarroti, essendo ormai la tomba completata senza questa statua. Venne posta nella sala nel 1565 e, dopo aver subito vari trasferimenti, vi venne ricollocata solo nel 1980. La statua \u00e8 famosa per il senso del movimento e la vigorosa torsione che tanto ispir\u00f2 gli scultori manieristi.\nAl lato opposto \u00e8 presente il gesso di \"Firenze che trionfa su Pisa\", modello della statua marmorea di Giambologna e Pietro Francavilla oggi al Bargello. Anticamente si trovava qui l'originale dal 1565, poi venne sostituito col gesso verso il 1589. Anche questa opera venne ricollocata qui nel 1980.\nLe sei statue lungo le pareti rappresentano le \"Fatiche di Ercole\" sono opera di Vincenzo de' Rossi e collaboratori, eseguite tra il 1562 e il 1584 e collocate nel salone nel 1592 in occasione del battesimo di Cosimo, il figlio primogenito di Ferdinando I de' Medici. Una settima statua \"Ercole che sostiene il globo di Atlante\" venne trasportata dopo il 1620 all'ingresso della villa di Poggio Imperiale e l\u00ec si trova tutt'oggi.\nI dipinti.\nLa sala conserva alcuni capolavori del periodo manierista.\nAlle pareti Giorgio Vasari dipinse con aiuti sei scene di battaglia che rappresentano i successi militari di Cosimo I sulla Repubblica di Pisa e la Repubblica di Siena:\nCompletano la decorazione della sala quattro grandi dipinti su ardesia agli angoli della sala in posizione rialzata al di sotto del soffitto. Su queste pitture si possono intravedere i pannelli rettangolari di pietra che li compongono. Vicino all'Udienza si trovano i due di Jacopo Ligozzi (1590-1592), tra i quali spicca la scena di \"Papa Bonifacio VIII che riceve gli ambasciatori\": l'episodio \u00e8 particolarmente caro alla memoria cittadina, perch\u00e9 il papa, accorgendosi che tutti gli ambasciatori erano fiorentini, pronunci\u00f2 la famosa frase: \"Voi fiorentini siete la quintessenza\".\nLe pitture sul lato opposto sono opera del Passignano (1597-1599).\nIl complesso decorativo sarebbe completato da una serie di arazzi cinquecenteschi, che vengono appesi solo in occasioni speciali. Tra questi figurano soprattutto le \"Storie della vita di Giovanni Battista\", riprese da affreschi di Andrea del Sarto.\nLungo il fianco della parete d'ingresso si apre anche l'accesso allo Studiolo di Francesco I."}
{"id": "699846", "revid": "767487", "url": "https://it.wikipedia.org/wiki?curid=699846", "title": "Miriam si sveglia a mezzanotte", "text": "Miriam si sveglia a mezzanotte () \u00e8 un film del 1983 di Tony Scott interpretato da Catherine Deneuve, David Bowie e Susan Sarandon.\nOpera d'esordio del regista, il film \u00e8 tratto dal romanzo \"The Hunger\" di Whitley Strieber.\nIl film fu presentato fuori concorso al 36\u00ba Festival di Cannes.\nTrama.\nMiriam \u00e8 una vampira che ogni due o tre secoli deve cambiare compagno perch\u00e9 quello che si \u00e8 scelta perde inspiegabilmente la sua \"eterna\" giovinezza e deperisce fino a una sorta di letargo.\nIl suo attuale compagno, John, sta appunto deperendo e non valgono vittime a ripetizione a rinforzarlo. Sarah Roberts \u00e8 una giovane dottoressa che, incuriosita dal caso di John, decide di far visita a casa di Miriam. Miriam si innamora della donna e, ricambiata, la seduce e durante il loro amplesso riesce a morderla al collo e sul braccio, facendola diventare una vampira.\nSarah inizia ad avere strane visioni e alla fine scopre la vera natura di Miriam. Sarah si rifiuta di vivere cos\u00ec, si vergogna di quello che \u00e8 diventata e quindi tenta di suicidarsi.\nMiriam porta Sarah in soffitta, dove giacciono i suoi ex, ma \u00e8 in quel momento che gli ex si risvegliano e ormai cadaveri spaventano Miriam a tal punto da farla cadere nella tromba delle scale. Mentre Miriam sta morendo i corpi degli ex poco a poco si dissolvono, la loro maledizione \u00e8 finalmente spezzata.\nAlla fine scopriamo che Sarah \u00e8 sopravvissuta, vive in un lussuoso appartamento con una nuova compagna e sembra aver adottato il decadente stile di vita di Miriam. Nello scantinato dell'appartamento vediamo una bara ed udiamo la voce di Miriam gridare il nome di Sarah.\nProduzione.\nLa sceneggiatura \u00e8 stata scritta da Michael Thomas, Ivan Davis e James Costigan.\nIl film vanta una fotografia particolarmente ricercata, probabile conseguenza dell'ampia esperienza pubblicitaria di Tony Scott. Importante il ruolo del montaggio in tutta la prima parte nella quale si avvicendano le immagini del tramonto, la performance dei Bauhaus, la coppia e le scimmie impazzite, e che in seguito ricostruiranno un passato lungo oltre quattromila anni.\nNella scena di seduzione tra la Deneuve e la Sarandon, l'attrice francese usa una controfigura. Willem Dafoe compare nel brevissimo ruolo del ragazzo che chiede a Sarah di lasciare libera la cabina telefonica. Fu inoltre l'ultima pellicola di Bessie Love, la 120\u00aa.\nGli abiti di Catherine Deneuve sono di Yves Saint-Laurent.\nColonna sonora.\nI brani originali della colonna sonora sono stati scritti da Michael Rubini e Denny Jaeger.\nNelle sequenze iniziali viene riprodotto il brano, \"Bela Lugosi's Dead\" dei Bauhaus. L'atmosfera della casa signorile \u00e8 accompagnata dal \"Trio in Mi bemolle maggiore Op.100\" di Schubert. Il corteggiamento tra le due donne \u00e8 accompagnato dal canto della schiava Mallika e della principessa Lakm\u00e8, dall'opera \"Lakm\u00e9\" di L\u00e9o Delibes.\nL'album contenente la colonna sonora originale composta da Michel Rubini e Danny Jaeger, \u00e8 stato pubblicato nel 1983 da Var\u00e8se Sarabande in LP e musicassetta.\nDistribuzione.\nIl film \u00e8 stato distribuito in DVD con una galleria fotografica."}
{"id": "699847", "revid": "1745361", "url": "https://it.wikipedia.org/wiki?curid=699847", "title": "Andromeda (mitologia)", "text": "Andromeda \u00e8 una figura della mitologia greca, figlia di Cefeo e di Cassiopea, sovrani d'Etiopia.\nIl mito.\nLe disgrazie di Andromeda, cominciarono il giorno in cui sua madre sostenne di essere pi\u00f9 bella delle Nereidi, un gruppo di ninfe marine particolarmente seducenti. Queste, offese, decisero che la vanit\u00e0 di Cassiopea aveva decisamente superato i limiti e chiesero a Poseidone, il dio del mare, di darle una lezione. Per punizione, Poseidone mand\u00f2 un mostro terribile (alcuni dicono anche un'inondazione) a razziare le coste del territorio del re Cefeo. Sbigottito per le devastazioni, con i sudditi che reclamavano una sua reazione, l'assediato Cefeo si rivolse all'Oracolo di Ammone per trovare una via d'uscita. Gli fu detto che per quietare il mostro doveva sacrificare la sua figlia vergine: Andromeda.\nEcco che allora l'innocente Andromeda fu incatenata a una costa rocciosa per espiare le colpe della madre, che dalla riva guardava in preda al rimorso. Mentre Andromeda se ne stava incatenata alla rupe battuta dalle onde, pallida di terrore e in lacrime per la fine imminente, l'eroe Perseo, fresco dell'impresa della decapitazione della Gorgone Medusa, capit\u00f2 da quelle parti. Il suo cuore fu rapito alla vista di quella fragile bellezza in preda all'angoscia.\nIl poeta latino Ovidio nel suo libro \"Metamorphoses\" ci dice che Perseo in un primo momento scambi\u00f2 Andromeda per una statua di marmo. Ma il vento che le scompigliava i capelli e le calde lacrime che le scorrevano sulle guance gli rivelarono la sua natura umana. Perseo le chiese come si chiamasse e perch\u00e9 fosse incatenata l\u00ec. Andromeda, completamente diversa dalla sua vanitosa madre, in un primo momento, per timidezza, neanche gli rispose; anche se l'attendeva una morte orribile fra le fauci bavose del mostro, avrebbe preferito, per modestia, nascondere il viso tra le mani se non le avesse avute incatenate a quella roccia.\nPerseo continu\u00f2 a interrogarla. Alla fine, per timore che il suo silenzio potesse essere interpretato come ammissione di colpevolezza, gli raccont\u00f2 la sua storia, che interruppe improvvisamente, lanciando un urlo di terrore alla vista del mostro che, avanzando fra le onde, muoveva verso di lei. Prima di entrare in azione, Perseo chiese ai genitori di Andromeda la mano della fanciulla, poi si lanci\u00f2 contro il mostro, lo uccise con la sua spada, liber\u00f2 l'estasiata Andromeda e ne fece la sua sposa. Anni dopo Andromeda gli diede sei figli, compreso Perse, progenitore dei Persiani, e Gorgofone, madre di Tindaro e Icario, entrambi re di Sparta.\nInfluenza culturale.\nL'episodio della liberazione di Andromeda sarebbe avvenuto a Ioppe (odierna Giaffa). Flavio Giuseppe racconta nel libro terzo della \"Guerra giudaica\" che ai suoi tempi si mostravano ancora le catene, rimaste sulle rupi marine, dove la fanciulla era legata. "}
{"id": "699850", "revid": "438678", "url": "https://it.wikipedia.org/wiki?curid=699850", "title": "La storia infinita 2", "text": "La storia infinita 2 (\"The NeverEnding Story II: The Next Chapter\") \u00e8 il secondo capitolo della saga cinematografica tratta dal romanzo omonimo di Michael Ende. Diretto da George Trumbull Miller, \u00e8 interpretato da Jonathan Brandis, Kenny Morrison e Alexandra Johnes. Il film \u00e8 seguito da \"La storia infinita 3\".\nNei cinema americani, il film \u00e8 stato distribuito insieme al cortometraggio animato \"Un biglietto per il cinema\".\nTrama.\nCome il primo capitolo della saga, il film inizia nella cucina di casa Bux e introduce cos\u00ec i personaggi di Bastian e del padre. Bastian ora \u00e8 adolescente, soffre la mancanza della madre ed ha con suo padre un rapporto di amore e odio, non accettando che l'uomo voglia rifarsi una vita. Un attacco di panico avuto a scuola quando si deve buttare dal trampolino della piscina spinge Bastian ad andare dal signor Koreander per farsi consigliare un testo per superare la paura dell'altezza. In libreria gli capita di nuovo tra le mani il libro della Storia Infinita e la voce dell'Imperatrice lo chiama chiedendo aiuto. Sfogliando il volume Bastian si accorge che alcune pagine si stanno cancellando, vuole allora rileggere il romanzo per sapere che cosa sta succedendo a Fant\u00e0sia.\nApparentemente senza un motivo Koreander cerca d'impedirglielo, e lui scappa prendendo il libro. Portatolo nella sua camera, Bastian si accorge che l'Auryn sulla copertina ha uno strano luccichio, lo afferra e viene catapultato a Fant\u00e0sia. Qui incontra il papero Rapidino, servo della perfida maga Xayde, che sta organizzando un piano per impedire al ragazzo di salvare l'Imperatrice. Rapidino rivela a Bastian che l'Auryn pu\u00f2 esaudire tutti i suoi desideri, nascondendogli per\u00f2 che Xayde ha messo nel frattempo a punto una macchina che fa in modo che a ogni desiderio espresso, Bastian perde un ricordo.\nGiunto alla Citt\u00e0 d'argento, Bastian viene aggredito da alcuni giganti corazzati ma riesce a cavarsela senza usare l'Auryn. Viene a sapere che l'Imperatrice \u00e8 prigioniera di una forza misteriosa nella sua Torre, cerca quindi aiuto per andare a salvarla. A questo punto entrano in scena Atreyu e Falkor. Bastian crea grazie all'Auryn un mostro orribile per spaventare i nemici dell'imperatrice, ma il mostro \u00e8 totalmente incontrollabile, tanto che anche lui si spaventa. Il mostro scappa, dirigendosi verso il castello di Xayde, Bastian e Atreyu lo inseguono per fermarlo prima che faccia danni.\nSulla strada incontrano Mordiroccia e il suo bimbo che si lamentano perch\u00e9 le rocce sono diventate tutte cave e non sono pi\u00f9 nutrienti. Bastian deduce che a causa del Nulla tutte le cose in Fant\u00e0sia stanno diventando vuote come le pagine del libro e che presto nel mondo degli esseri umani non ci saranno pi\u00f9 storie da leggere. Bastian arriva al castello e per entrare usa parecchi desideri. Arrivati da Xayde ormai sconfitta visto che i suoi giganti meccanici sono stati distrutti, questa dichiara di poter annullare il sortilegio che ha fatto all'imperatrice solo recandosi alla Torre d'Avorio.\nXayde offre a Bastian di viaggiare con lei in una specie di carrozza. Lui accetta, e da qui in poi sar\u00e0 sotto l'influenza della maga, che lo induce ad esprimere altri inutili desideri. Presto Bastian si rivolta anche contro Atreyu, che nel frattempo ha scoperto quale effetto provoca su di lui l'esprimere i desideri ed \u00e8 intenzionato a prendersi l'Auryn e riportare l'amico alla ragione. In un corpo a corpo tra i due, Atreyu precipita in un burrone. Bastian scopre solo ora che Xayde l'aveva ingannato e che gli restano solo due desideri da poter esprimere prima di perdere tutti i suoi ricordi. Incitato da Rapidino che gli chiede di fermare la perfida maga, Bastian, pentito per quanto fatto ad Atreyu, raggiunge l'amico e lo fa tornare in vita sacrificando il ricordo di sua madre. Con l'ultimo desiderio Bastian desidera che Xayde abbia un cuore. Magicamente, tutti i suoi incantesimi si annullano e la maga scompare.\nCompare l'imperatrice: Fant\u00e0sia \u00e8 salva, adesso Bastian pu\u00f2 tornare a casa ma per farlo si deve tuffare da una cascata altissima e sconfiggere cos\u00ec la paura (dato che Bastian, per paura di tuffarsi, si era immaginato che al posto del trampolino ci fosse proprio quella cascata). Nel frattempo il padre di Bastian, preoccupato, lo aveva cercato anche da Koreander, ottenendo il suggerimento di leggere la Storia Infinita. Egli ha quindi seguito tutte le avventure del figlio nel libro, incitandolo e sostenendolo. E' proprio sentendo la voce del padre che lo chiama che Bastian trova il coraggio di tuffarsi. Ora che sono di nuovo insieme si dichiarano l'affetto reciproco e si abbracciano.\nAccoglienza.\nCritica.\nSu Rotten Tomatoes il film ha un punteggio del 14% basato su 7 recensioni; la valutazione media della critica \u00e8 3,7/10.\nRichard Harrington del \"Washington Post\" ha scritto: \"A differenza del suo predecessore, qui ci sono pochi effetti degni di essere definiti speciali, e gli eventi si svolgono con uniformit\u00e0. La citt\u00e0 d'argento sembra la dimora di Oz, il castello della maga \u00e8 pi\u00f9 accennato che realizzato e diverse nuove creature sono uscite da sketch comici a tarda notte\". Chris Hicks, scrivendo per il \"Deseret News\", \u00e8 stato pi\u00f9 gentile nella sua recensione, scrivendo che sarebbe stato divertente per i bambini, mentre il primo film era divertente per l'intera famiglia. In Italia il \"Dizionario dei Film\" di Morandini commenta \"Tedio, con scene e costumi da megashow del sabato sera\", mentre Pino Farinotti, che valuta il film con due stelle su cinque, lo critica come \"Ricco di effetti speciali, ma povero di idee\".\nBotteghino.\nIl film ha incassato $ 17.373.527 negli Stati Uniti, ma \u00e8 stato un successo maggiore nella sua nativa Germania, con 3.231.527 spettatori, che gli hanno conferito il settimo numero di presenze dell'anno e lo hanno reso uno dei due film tedeschi a raggiungere il successo nazionale nel 1990, insieme a \"Werner \u2013 Beinhart!\".\nAdattamenti.\nDal film venne tratto il videogioco d'azione \"The Neverending Story II\" del 1990.\nDistribuzione.\n\u00c8 stato distribuito in Germania dalla Warner Home Video in VHS e dalla Warner Bros. in DVD e Blu-Ray, in USA \u00e8 stato distribuito dalla Warner Bros. in VHS, DVD e Blu-Ray; mentre in Italia \u00e8 stato distribuito dalla Penta Video in VHS mentre in DVD e Blu-Ray sono ancora inediti. "}
{"id": "699852", "revid": "32102", "url": "https://it.wikipedia.org/wiki?curid=699852", "title": "Ade (disambigua)", "text": ""}
{"id": "699858", "revid": "767487", "url": "https://it.wikipedia.org/wiki?curid=699858", "title": "Schipperke", "text": "Lo schipperke \u00e8 un cane del gruppo pastori e bovari.\nStoria.\nLa razza \u00e8 un cane da pastore fiamminga. I progenitori della razza erano conosciuti sia in Francia che nei Paesi Bassi, testimoniato da documenti che ne definiscono la presenza nel XVII secolo a Bruxelles, pi\u00f9 precisatamente nel quartiere di Saint-G\u00e9ry. \nLa razza \u00e8 stata selezionata per essere anura o brachiura., siccome la moda del tempo prediligeva questa caratteristica; la caratteristica venne poi ben fissata intorno alla met\u00e0 del XVIII secolo. Utilizzati per guardia, venivano anche spesso utilizzati per la caccia ai ratti che infestavano la citt\u00e0 o le navi. Nel 1882 la FCI riconobbe la razza dopo la trionfale esposizione internazionale canina di Spa. Il nome pare che derivi da \"skipper\" (\"capitano\" in inglese) o anche da \"sheep-perke\", che significherebbe piccolo pastore. Nel suo Paese d'origine \u00e8 soprannominato \"piccolo demonio nero\". L'area di diffusione riguarda la Francia, il Belgio, i Paesi Bassi e, non eccessivamente, qualche paese dell'Europa orientale.\nDescrizione.\nIl pelo \u00e8 folto e consistente al tatto, raso sulle orecchie, corto sulla testa, sul davanti degli arti e sui garretti; abbastanza corto sul tronco, ma che si allunga intorno al collo a partire dal bordo esterno delle orecchie formando criniera e jabot, che continua fra gli arti anteriori e anche sul dietro delle cosce, dove forma delle culotte, con punte rivolte verso l'interno. L'unico colore ammesso \u00e8 il nero-zaino. Gli occhi sono di color bruno scuro, pieni, pi\u00f9 ovali che rotondi n\u00e9 infossati n\u00e9 sporgenti, dallo sguardo vivace e acuto. Le orecchie sono diritte, piccole, triangolari, attaccate alte, lobi abbastanza grossi che possono piegarsi solo in lunghezza, mobilissime, si avvicinano quando sono erette. La testa \u00e8 simile a quella della volpe. Cranio abbastanza largo, che si restringe verso gli occhi; leggermente arrotondato visto di profilo. Muso sfilato, non troppo allungato, stop poco pronunciato.\nCarattere.\n\u00c8 un ottimo cane da guardia nonostante le dimensioni ridotte, sempre fedele e difficilmente fa amicizia con gli estranei. A volte irrequieto, \u00e8 comunque un cane molto agile e instancabile, geloso delle sue cose e attento agli sviluppi intorno a lui: ideale con i bambini, educato in casa, maschera poco le sue emozioni rizzando la criniera e abbaiando. Amante dei cavalli e degli spazi aperti. Non pu\u00f2 fare a meno d cacciare talpe e conigli. Vive in perfetta sintonia con il padrone. Attento e vigile."}
{"id": "699860", "revid": "125128226", "url": "https://it.wikipedia.org/wiki?curid=699860", "title": "West Coast (Stati Uniti d'America)", "text": "West Coast (in italiano \"Costa Occidentale\") \u00e8 un termine utilizzato per indicare gli Stati degli Stati Uniti che si affacciano sull'Oceano Pacifico, ovvero California, Oregon, Washington e Alaska.\nSpesso, anche il Nevada e l'Arizona sono considerati stati della West Coast pur essendo nell'entroterra, a causa dei forti legami economici e culturali con la vicina California, di cui risentono in particolare i maggiori centri urbani di questi stati, come Las Vegas e Reno nel Nevada, o Phoenix e Tucson in Arizona."}
{"id": "699861", "revid": "149485", "url": "https://it.wikipedia.org/wiki?curid=699861", "title": "Concepci\u00f3n (Argentina)", "text": "Concepci\u00f3n \u00e8 la seconda citt\u00e0 per numero di abitanti della provincia di Tucum\u00e1n, Argentina, e il capoluogo del dipartimento di Chicligasta. Si trova nel sud della provincia, a circa 75 chilometri della capitale, San Miguel de Tucum\u00e1n."}
{"id": "699865", "revid": "119658141", "url": "https://it.wikipedia.org/wiki?curid=699865", "title": "Anamnesi (medicina)", "text": "L'anamnesi \u00e8 il primo dei tre processi utilizzati nella fase analitica del processo diagnostico. Gli altri sono l'esame obiettivo e gli esami strumentali. L'anamnesi, in medicina, \u00e8 la raccolta dalla voce diretta del paziente e/o dei suoi familiari (per esempio i genitori nel caso di un lattante o di un bambino), di tutte quelle informazioni, notizie e sensazioni che possono aiutare il medico, l'infermiere e le altre professioni sanitarie a indirizzarsi verso una corretta diagnosi di patologia o una adeguata procedura sanitaria.\nStoria.\nOrigine del termine.\nLa parola anamnesi deriva dal greco \u1f00\u03bd\u03ac-\u03bc\u03bd\u03b7\u03c3\u03b9\u03c2, \"ricordo\". Nell'antichit\u00e0 il primo lavoro svolto sull'anamnesi che \u00e8 giunto ai tempi nostri \u00e8 stato ad opera di Rufus Ephesius (negli anni 150 a.C. - 80 a.C.).\nIl lavoro fu poi reso pubblico una volta tradotto in francese da Daremberg e Ruelle, soltanto nel diciannovesimo secolo. Il termine 'anamnesi' veniva utilizzato inizialmente nei soli paesi che parlavano tedesco, oltre ai Paesi Bassi.\nIn tempi moderni.\nTumulty volendo descrivere cosa fosse un'anamnesi ha usato paragonarla ad una partita a scacchi:\nNegli ultimi tempi, come ha constatato Eugene Braunwald, i medici hanno perso interesse verso un'attenta anamnesi relegando sempre pi\u00f9 la pratica ad un semplice questionario, dimenticandosi che l'anamnesi \u00e8 in assoluto il miglior modo per ottenere informazioni importanti.\nEsistono anche vari software diagnostici, anche venduti insieme a enciclopedie mediche, i quali permetterebbero di effettuare tramite l'uso di un normale computer, diagnosi anche molto complicate. Ultimamente si \u00e8 anche provato, negli USA, ad inserire un test di anamnesi su internet con cui i vari pazienti potevano rispondere.\nCaratteristiche.\nInsieme all'esame obiettivo del malato, \u00e8 di fondamentale ausilio nella formulazione della diagnosi poich\u00e9 ricostruisce le modalit\u00e0 di insorgenza ed il decorso della patologia in atto, investigando inoltre sulle possibili inclinazioni genetiche (predisposizione alle malattie genetiche) del gruppo familiare verso l'insorgenza di determinati tipi di malattie (anamnesi familiare). In questo senso \u00e8 anche utilizzata per l'avvio di programmi di sorveglianza per i soggetti a rischio.\nStruttura.\nL'anamnesi si divide in pi\u00f9 parti, principalmente una familiare e una personale. L'anamnesi personale si divide a sua volta in fisiologica, patologica remota e patologica prossima. La raccolta dei dati anamnestici sar\u00e0 differente a seconda dell'et\u00e0 e del sesso della persona.\nRaccolta delle generalit\u00e0.\nPer primi vengono raccolti i dati relativi a nome, et\u00e0, sesso, stato civile, luogo di nascita e di residenza. Tali dettagli servono per identificare la persona che si sta per interrogare. Questa parte viene redatta soltanto la prima volta che la persona viene all'osservazione dell'Infermiere o del medico, diventando poi parte della scheda clinica (o della cartella clinica).\nAnamnesi familiare.\nL'anamnesi familiare prevede due soli ambiti: gli ascendenti (i genitori e i nonni) e i collaterali (fratelli e sorelle).\nSi indaga dunque sullo stato di salute dei genitori e dei collaterali del paziente o sulla loro eventuale et\u00e0 e causa di morte. Questo punto \u00e8 molto importante per conoscere i fattori di rischio genetici (che possono essere visualizzati tramite un genogramma), ambientali, o l'eventuale predisposizione familiare. Alcune condizioni patologiche non si trasmettono con modalit\u00e0 ereditaria ma \u00e8 provata la predisposizione familiare. Ne sono esempio l'ipertensione arteriosa essenziale, la cardiopatia ischemica, allergopatie, malattie del sistema immunitario. Possono anche essere richieste informazioni riguardo ai nonni soprattutto se si sospetta una malattia autosomica dominante a penetranza incompleta (vengono all'osservazione come fenotipi che saltano una generazione).\nAnamnesi patologica prossima.\nDefinita anche \"patologica recente\" riguarda il disturbo per cui il paziente consulta il medico.\nAnamnesi patologica remota.\nL'anamnesi patologica remota (APR) consiste nell'indagine cronologica e ordinata sulle malattie, traumi ed interventi chirurgici sofferti dal paziente nel passato."}
{"id": "699868", "revid": "125612012", "url": "https://it.wikipedia.org/wiki?curid=699868", "title": "La storia infinita 3", "text": "La storia infinita 3 (\"Die unendliche Geschichte 3 \u2013 Rettung aus Phantasien\") \u00e8 il terzo film ispirato al romanzo \"La storia infinita\" di Michael Ende, con attori diversi rispetto ai film precedenti. La sceneggiatura tuttavia non si rif\u00e0 in alcun modo alla trama del libro e si limita a riprenderne alcuni personaggi, calandoli in situazioni del tutto nuove.\nTrama.\nBastian, nei corridoi della sua scuola, \u00e8 inseguito da un gruppo di teppisti senza scrupoli, guidati dal perfido Slip, e per sfuggire loro si nasconde nella biblioteca. Qui incontra il bibliotecario: il signor Coreander. Bastian scorge in uno scaffale il libro della Storia Infinita, lo prende e sfogliandolo si rende conto che il libro sta continuando a raccontare la sua storia; legge infatti cosa gli \u00e8 accaduto quella mattina.\nUn lungo flashback mostra come si sta svolgendo la vita del ragazzo: il padre si \u00e8 risposato con una divorziata che ha una figlia e ora lui e Bastian si sono trasferiti a casa della donna. \u00c8 il primo giorno di scuola e Bastian ha problemi ad ambientarsi. I \"Cattivi\", la banda di teppisti capeggiata da Slip, lo stanno per raggiungere nella biblioteca, allora Bastian si rifugia in Fant\u00e0sia usando il libro come porta tra i due mondi.\nI Cattivi trovano il libro e iniziano a leggerlo scoprendo che Bastian si \u00e8 rifugiato tra le sue pagine, ma in quanto lettori della storia possono modificare gli avvenimenti in Fant\u00e0sia ed iniziano a fare danni. Bastian deve quindi tornare nel mondo degli umani per rimettere il libro al sicuro, ma a causa di un \"sovraccarico di desideri\" alcune creature fantasiane vengono trasportate nel mondo reale insieme a lui. Bastian dovr\u00e0 allora recuperare anche i fantasiani dispersi.\nAccoglienza.\nIl film ha ricevuto recensioni negative, con particolare attenzione al fatto che, a differenza dei primi due film, la storia non sia tratta dal romanzo originale. Si \u00e8 rivelato un fiasco anche al botteghino.\nCritica.\nSu Rotten Tomatoes ha un indice di gradimento del 26% in base a 3 recensioni.\n\"Variety\" ha scritto: \"La Storia Infinita con questa terza uscita \u00e8 all'altezza del suo titolo nel peggior modo possibile, un film privo di fascino, una disperata rielaborazione del franchise che potrebbe benissimo essere sottotitolata Bastian Goes to High School\".\nSul sito IMDb ha un voto medio di 2,9/10.\nIl sito Movie-vault.com ha dato al film il voto 1 su 10, affermando: \"Questo film ha eliminato ogni tipo di magia che il film originale aveva\", concludendo \"Non c'\u00e8 una sola cosa che si possa salvare. Se vedete una copia di questo film, bruciatela!\".\nBotteghino.\nAlla fine di dicembre 1994, il film ha incassato 5 milioni di dollari in Germania, contro il budget di circa 17 milioni di dollari.\nDistribuzione.\n\u00c8 stato distribuito in Germania dalla Warner Home Video in VHS e dalla Universum Film GmbH in DVD e Blu-Ray, mentre in USA \u00e8 stato distribuito dalla Warner Bros. in VHS e dalla Miramax in DVD, il Blu-Ray \u00e8 inedito. In Italia \u00e8 stato distribuito dalla Cecchi Gori in VHS e DVD, mentre anche qui il Blu-Ray \u00e8 inedito."}
{"id": "699871", "revid": "93556", "url": "https://it.wikipedia.org/wiki?curid=699871", "title": "Fondazione Ansaldo", "text": "La Fondazione Ansaldo \u00e8 un'istituzione dedicata ai temi della cultura economica, d'impresa e del lavoro e i suoi principali campi d'azione sono la ricerca scientifica, l'alta formazione tecnologica e manageriale, la promozione di iniziative ed eventi culturali, la tutela e la valorizzazione del patrimonio storico-archivistico prodotto dal sistema imprenditoriale.\nNasce formalmente nel 2000 per volont\u00e0 di Finmeccanica (ora Leonardo), Regione Liguria, Provincia di Genova (ora Citt\u00e0 metropolitana di Genova) e Comune di Genova, e rappresenta il risultato di un percorso iniziato nel 1980, anno in cui venne aperto al pubblico l\u2019Archivio Storico Ansaldo, il primo caso di archivio d\u2019impresa in Italia.\nNel corso del tempo la Fondazione ha ampliato il proprio raggio d\u2019azione e dall'originaria dimensione esclusivamente archivistica \u00e8 diventata un\u2019istituzione dedicata ai temi della cultura economica, d\u2019impresa e del lavoro in senso pi\u00f9 ampio, collocandosi idealmente tra il mondo della cultura e il mondo del lavoro.\nGrazie al sostegno di aziende quali Leonardo, Ansaldo Energia, Rina, Carmagnani, Azienda Municipalizzata Trasporti di Genova e all'apporto di soggetti di forte peso istituzionale ed economico quali il Ministero per i beni e le attivit\u00e0 culturali e per il turismo, la Compagnia di San Paolo e la Camera di Commercio di Genova, la Fondazione promuove ricerche, percorsi e laboratori didattici per le scuole, iniziative ed eventi culturali, e attivit\u00e0 di alta formazione tecnologica e manageriale continuando comunque a svolgere un ruolo di tutela e di valorizzazione del patrimonio archivistico prodotto dalle imprese e da altri soggetti economici. \nAd oggi gli archivi sono costituiti da oltre 15 chilometri lineari di documentazione societaria, contabile, amministrativa e tecnica, prodotta a partire dalla met\u00e0 dell\u2019Ottocento fino ai giorni nostri da imprese quali Ansaldo, Bruzzo, Costa Armatori, Dufour, Finmare, Ilva-Italsider, Carmagnani, Fonderie Grondona, Unione Italiana Tramways Elettrici e da altre realt\u00e0 economiche quali la Borsa Valori di Genova, il Banco di Chiavari e della Riviera Ligure, a cui si aggiungono i numerosi lasciti documentari da parte di privati come l\u2019Archivio familiare Ansaldo o la raccolta di titoli azionari Corpino. Nella Fototeca e nella Cineteca sono invece rispettivamente concentrati oltre 800.000 pezzi originali tra lastre, pellicole, stampe, diapositive e album, e oltre 5.300 pellicole relative ai pi\u00f9 svariati aspetti della vita economica e sociale italiana del Novecento. \nLa Fondazione Ansaldo vanta inoltre una vasta disponibilit\u00e0 libraria, ora pienamente fruibile da chiunque grazie all\u2019inserimento del proprio patrimonio bibliografico nel Sistema Bibliotecario Nazionale e nel Polo delle Biblioteche Liguri e quindi consultabile anche on line.\nPresso l'archivio sono conservate, oltre alle fotografie, le attrezzature del fotografo genovese Antonio Campostano.\nLa sede della Fondazione Ansaldo, ubicata in Val Polcevera, nella dimora seicentesca di Villa Cattaneo dell\u2019Olmo, \u00e8 inoltre dotata di installazioni interattive pensate per un\u2019utenza non specialistica con le quali \u00e8 possibile visualizzare e incrociare fotografie, filmati e documenti. Tali postazioni hanno come obiettivo principale quello di rispondere alla richiesta di conoscenza espressa dal sistema scolastico e, in particolare, dal turismo culturale."}
{"id": "699874", "revid": "287204", "url": "https://it.wikipedia.org/wiki?curid=699874", "title": "Piano di Magadino", "text": "Il Piano di Magadino \u00e8 una regione del Cantone Ticino. Si espande dall'estremo settentrionale del Lago Maggiore fino a Bellinzona, e deve il suo nome alla localit\u00e0 di Magadino, posta nell'angolo sudoccidentale del Piano e sede dell'Aeroporto di Locarno.\nStoria.\nGi\u00e0 il 10 febbraio 1308 fu stilato un regolamento, chiamato \"Dado\", sul modo d'esercitare l'erbatico sul piano.\nGeografia.\nIl piano di Magadino \u00e8 formato da sedimenti lasciati dal fiume Ticino. Prima che la piana del fiume venisse bonificata, tra il 1888 e il 1961, l'area era una palude, soggetta a piene e infestata da malattie. Decine di piccoli pascoli sorgevano, alternati a terreni incolti e ghiaieti, attorno al letto del fiume e dei suoi meandri. Il 3 febbraio 1802 il cittadino K\u00fcpfer redige un rapporto al Direttorio elvetico sui vantaggi della bonifica agraria del piano.\nLe opere di bonifica convogliarono le acque, che prima percorrevano l'intera valle, in un canale largo 60\u00a0m, e gli argini costruiti su entrambi i lati impedivano al fiume di straripare. La palude divenne cos\u00ec un'area agricola (sfruttata in particolare per la coltivazione intensiva del riso) e industriale. Allo stesso tempo, nel delta del fiume fu costituita la ricca riserva naturale delle \"Bolle di Magadino\" (660 formula_1), in cui sono presenti numerose variet\u00e0 di flora e fauna, tra cui oltre 300 specie di uccelli.\nInfrastrutture.\nLe infrastrutture del Piano di Magadino sono spesso state costruite senza un'attenta pianificazione. \u00c8 il caso dell'Aeroporto di Locarno, posizionato presso le Bolle e troppo vicino alla strada cantonale per Bellinzona.\nI cantieri aperti sono numerosi e di lunga durata. Quello della galleria di base del Monte Ceneri, per esempio, rester\u00e0 aperto per almeno 10 anni.\nPer quanto riguarda il trasporto su strada, fu prevista la realizzazione di una nuova strada di circonvallazione, la \"variante 95\", in modo da alleggerire il traffico sulla strada cantonale; l'opera tuttavia \u00e8 pesantemente contestata dalla popolazione per l'importante impatto ambientale che avrebbe sulla regione. Questa variante \u00e8 stata bocciata dalla popolazione stessa tramite una votazione popolare tenutasi il 30 settembre 2007. La maggioranza dei comuni del Locarnese e Vallemaggia, cos\u00ec come quelli che sarebbero stati attraversati dalla nuova strada, aveva per\u00f2 votato s\u00ec."}
{"id": "699875", "revid": "2170398", "url": "https://it.wikipedia.org/wiki?curid=699875", "title": "Casasonica", "text": "Casasonica \u00e8 stato uno studio di registrazione torinese ed etichetta discografica indipendente.\nStoria.\nNata come studio di registrazione dei Subsonica, in particolare di Max Casacci.\nOltre ai Subsonica, svariate sono le produzioni e i remix realizzati in pochi anni, tra cui Assalti Frontali, i Gem Boy, Gatto Ciliegia contro il Grande Freddo, Cristina Don\u00e0, Sikitikis e AntiAnti, oltre a tutti gli album prodotti di Casasonica Label.\nDal 2004 Casasonica \u00e8 diventata una casa di produzione di musica e video musicali.\nL'etichetta era divisa in tre sezioni: \"Ground\", \"Groova\" e \"Cosmo\". \"Ground\" \u00e8 la sezione dedicata al rock ed al pop d'autore. \"Groova\" \u00e8 specializzata in dub ed elettronica. \"Cosmo\" alle musiche pi\u00f9 sperimentali.\nAttraverso le tre linee editoriali seguiva e produceva: Cinemavolta, Petrol, Sikitikis, LNRipley, Postal_m@rket, SteelA, Robertina e Gatto Ciliegia contro il Grande Freddo.\nNel 2007, gli Afterhours entrano a far parte di Casasonica per la parte relativa al management, dopo aver abbandonato la Mescal. Seguiti nel 2008 dai Baustelle.\nIl 3 giugno 2010 Max Casacci annuncia la separazione tra l'agenzia, che rimarr\u00e0 ad Alessandro Chiapello, e lo studio di registrazione, che resta a Casacci, per divergenze artistiche tra i due.\nNel 2011 lo studio si \u00e8 trasferito nel quartiere Vanchiglia di Torino, dove ha preso il nome di Andromeda Studio. Il primo album registrato dai Subsonica nel nuovo studio \u00e8 Eden uscito l'8 marzo 2011 sotto etichetta EMI/Virgin Records."}
{"id": "699876", "revid": "287204", "url": "https://it.wikipedia.org/wiki?curid=699876", "title": "Russula nobilis", "text": "\"Russula nobilis\" Velen., \"De Schimmelgeslachten Monilia, Oidium, Oospora en Torula\", Scheveningen 1: 138 (1920).\nLa Russula nobilis, conosciuta anche con il binomio di \"Russula mairei\" Singer, \u00e8 un fungo non edule appartenente alla famiglia delle Russulaceae.\nDescrizione della specie.\nCappello.\n3-7 cm di diametro, prima convesso, poi appianato, con leggera depressione centrale.\nLamelle.\nAdnate, discretamente sottili e fitte, poco spesse, di colore bianco.\nGambo.\n2\u20135 x 1\u20131,5 cm, tozzo, di colore bianco che a volte si vela di zone giallastre alla base.\nSpore.\n6,5-7,5 x 5,5-6,5 \u00b5m, ellittiche, con verruche alte di norma 0,5-0,9 \u00b5m.\nHabitat.\nFungo simbionte, cresce nei boschi di aghifoglie e latifoglie.\nCommestibilit\u00e0.\nNon edule, probabilmente tossico.\nEtimologia.\nDal latino \"nobilis\" = nobile."}
{"id": "699877", "revid": "347132", "url": "https://it.wikipedia.org/wiki?curid=699877", "title": "Mario Ricci (politico 1908)", "text": "Biografia.\nNato nel 1908 a Sassoguidano, una frazione del comune di Pavullo nel Frignano nella zona montana della provincia di Modena, fu costretto dalla povert\u00e0 della propria famiglia a lavorare fin da ragazzo nei campi o nei boschi, cosicch\u00e9 la sua frequenza alla scuola si arrest\u00f2 alla licenza di terza elementare.\nAppena adulto emigr\u00f2, come tanti altri uomini dell'Appennino, per lavorare come taglialegna in Corsica. Da qui pass\u00f2 poi in Francia dove ader\u00ec al Partito comunista. Partecip\u00f2 da volontario alla guerra civile spagnola e gli fu affidato il compito di commissario politico di un reparto della brigata Garibaldi che combatteva contro i franchisti. Tornato in Francia fu arrestato e incarcerato per alcuni mesi per attivit\u00e0 sovversiva.\nLa Resistenza.\nNel 1941 ritorn\u00f2 in Italia e qui fu processato come antifascista e inviato al confino a Ventotene, dov'era fra gli altri il modenese Demos Malavasi, con cui il 9 settembre 1943 Ricci sar\u00e0 protagonista di una rocambolesca fuga a Maranello, tragica per il compagno. \nI due infatti, colti al confino dalla caduta del fascismo, poterono rientrare nella terra natale e riorganizzare l'attivit\u00e0 antifascista.\nAll'inizio del settembre 1943 entrambi si trovavano nella caserma del 36\u00ba Reggimento fanteria a Maranello quando, la notte fra l'8 e il 9, soldati nazisti indirizzati dai fascisti locali si presentarono chiedendo proprio di Malavasi e Ricci: i due tentarono la fuga, ma mentre Ricci riusc\u00ec nell'intento, l'altro fu assassinato con una raffica di mitra. \nScampato ai nazisti, Ricci cominci\u00f2 subito ad organizzare un reparto di partigiani, portandosi poi a Montefiorino ove pi\u00f9 forte era la lotta partigiana e nascer\u00e0 poi la pi\u00f9 nota Repubblica partigiana in Italia, la Repubblica di Montefiorino.\nMolti giovani del luogo, o saliti dalla pianura, si aggregarono al suo gruppo, che prese il nome di '\"Divisione Modena - Armando\", dal nome di battaglia di Mario Ricci che era appunto \"Armando\". Questa divisione presidi\u00f2 il territorio del capoluogo del comune di Montefiorino e dei dintorni con le diverse Brigate di cui era formata. Agendo altri raggruppamenti partigiani in diversi comuni modenesi e reggiani vicini a Montefiorino, si decise di riunirli in un unico Corpo d'Armata, al cui comando fu designato il partigiano Armando.\nAlla caduta della Repubblica partigiana seguita all'attacco in forze dei tedeschi le formazioni partigiane si sganciarono e la Divisione Armando si trasfer\u00ec al di l\u00e0 del crinale appenninico raggiungendo in Toscana la 5\u00aa Armata alleata, a cui si aggreg\u00f2 per continuare la lotta contro i tedeschi. La Divisione, a partire dai 600 uomini che avevano lasciato Montefiorino, per effetto dell'aggregazione di gruppi di partigiani modenesi e bolognesi raggiunse quasi 2000 uomini. I rapporti con gli americani non furono sempre idilliaci e si ebbero anche contrasti non solo fra i comandi, ma anche fra le truppe; ottimi invece furono i rapporti con i reparti brasiliani aggregati alla 5\u00aa Armata.\nLa divisione Modena Armando, inquadrata nelle file della 5\u00aa Armata, rappresent\u00f2 in Italia una delle poche formazioni partigiane riconosciute cobelligeranti a fianco dell'esercito alleato, assieme alla 28\u00aa Brigata Garibaldi \"Mario Gordini\" ed alla Brigata Maiella.\nIl dopoguerra.\nAlla fine della guerra Ricci fu nominato dal Comitato di Liberazione Nazionale sindaco del comune di Pavullo, carica a cui fu confermato nelle elezioni del 1946 e in quelle successive rimanendo sindaco ininterrottamente fino al 1960. Nel 1948 venne eletto deputato nelle liste del PCI e tale sar\u00e0 per due legislature facendo parte della Commissione Difesa della Camera. Il 3 aprile 1954 venne inoltrata alla camera dei deputati la domanda di autorizzazione a procedere in giudizio contro il deputato Mario Ricci (camera dei deputati 2\u00aa legislatura documento n\u00b0 205) per il reato relativo agli articoli 648, 485, 489, 491 e 482 del codice penale in relazione all'articolo 476 prima parte, dello stesso codice (ricettazione ed uso di assegni bancari falsificati). Eletto presidente di associazioni partigiane e di ex combattenti e reduci si impegn\u00f2 costantemente nell'associazionismo partigiano. Nel 1953 \u00e8 stato decorato con medaglia d'oro al valore militare in riconoscimento della sua importante partecipazione alla lotta partigiana.\nOnorificenze.\nNel monumento a lui dedicato si legge: on Mario Ricci \"Armando\" - 20 maggio 1908 - 18 agosto 1989 - medaglia d'oro al valor militare, sindaco, parlamentare, nel 10\u00ba anniversario della scomparsa - 12 settembre 1999"}
{"id": "699880", "revid": "21880", "url": "https://it.wikipedia.org/wiki?curid=699880", "title": "Dermatemydidae", "text": ""}
{"id": "699883", "revid": "21880", "url": "https://it.wikipedia.org/wiki?curid=699883", "title": "Dermatemys", "text": ""}
{"id": "699884", "revid": "10652", "url": "https://it.wikipedia.org/wiki?curid=699884", "title": "Russula mairei", "text": ""}
{"id": "699893", "revid": "1543377", "url": "https://it.wikipedia.org/wiki?curid=699893", "title": "Anguilla (isola)", "text": "Anguilla \u00e8 un territorio d'oltremare britannico situato nei Caraibi, il pi\u00f9 a nord delle Isole Sopravento settentrionali (\"Leeward islands\") nelle Piccole Antille.\nConsiste in 5 isole, con capitale The Valley situata nell'isola principale Anguilla. L'area totale del territorio \u00e8 102\u00a0km\u00b2, con una popolazione approssimativa di 14 000 persone stimate nel 2005.\nNome.\nL'isola di Anguilla ha una forma stretta e allungata che fece s\u00ec che i primi esploratori europei le dessero questo nome, dato che ricordava loro l'omonimo pesce.\nStoria.\nColonizzata dagli inglesi che vi si insediarono nel 1650, Anguilla fu incorporata in una singola dipendenza britannica insieme con le vicine isole di Saint Kitts e Nevis all'inizio del XIX secolo, con grandi proteste da parte degli anguillani.\nDopo due ribellioni nel 1967 e 1969 e un breve periodo come autodichiarata repubblica indipendente capeggiata da Ronald Webster, il governo britannico fu ristabilito nel 1969 e da allora divenne una separata dipendenza britannica (ora chiamata un territorio d'oltremare britannico) nel 1980.\nPolitica.\nIl potere esecutivo spetta alla regina Elisabetta II del Regno Unito, che \u00e8 rappresentata nel territorio dal Governatore di Anguilla. Il Governatore \u00e8 nominato dalla regina su consiglio del Governo britannico. La difesa e gli affari esteri rimangono responsabilit\u00e0 del Regno Unito. La costituzione di Anguilla entr\u00f2 in vigore nel 1982 e fu emendata nel 1990.\nIl capo del governo \u00e8 il primo ministro di Anguilla che \u00e8 nominato dal governatore. Il ramo legislativo consiste di un parlamento unicamerale, la \"Camera dell'Assemblea\" (House of Assembly), composta da undici membri, dei quali sette scelti tramite suffragio popolare, due ex-officio e due nominati.\nL'attuale governatore \u00e8 Tim Foy, nominato nell'agosto 2017, mentre l'attuale primo ministro \u00e8 Victor Banks, in carica dal 23 aprile 2015.\nGeografia.\nAnguilla \u00e8 un insieme di isole piatte e scogli di corallo e calcare nel mare Caraibico, a est di Porto Rico. Il suo punto pi\u00f9 elevato \u00e8 la Crocus Hill, nei pressi della capitale.\nTra le isole e isolotti situati nel territorio di Anguilla (oltre alla grande isola di Anguilla stessa) ci sono:\nClima.\nL'isola, grazie alle sue dimensioni ridotte, gode di un micro clima particolare. Sono scarse le piogge anche d'estate, il clima \u00e8 molto asciutto, gli alisei sono costanti e la temperatura media va dai 25\u00a0\u00b0C ai 28\u00a0\u00b0C tutto l'anno.\nEconomia.\nLe maggiori risorse economiche dell'isola sono la pesca e il turismo, ma le regole finanziarie e bancarie da paradiso fiscale hanno fatto crescere l'economia di questo paese negli ultimi anni. Il sistema fiscale italiano, col Decreto Ministeriale 04/05/1999, l'ha inserita tra gli Stati o Territori aventi un regime fiscale privilegiato, nella cosiddetta Lista nera, ponendo quindi limitazioni fiscali ai rapporti economico commerciali che si intrattengono tra le aziende italiane e i soggetti ubicati in tale territorio.\nPopolazione.\nDemografia.\nLa maggioranza degli anguillani sono afrodiscendenti di religione protestante.\nReligione.\nIl cristianesimo \u00e8 la religione predominante di Anguilla, con il 40% della popolazione praticante l'anglicanesimo. Un altro 33% sono metodisti. Le altre chiese nell'isola includono la religione cattolica romana, avventisti del settimo giorno e battisti. Comunque sono praticate anche altre religioni. Ci sono almeno altre 15 chiese sull'isola, molte di queste di interesse culturale.\nCucina.\nSi pu\u00f2 gustare nei numerosi ed eleganti ristoranti dell'isola la cucina locale caratterizzata da un'evidente influenza creola, ricca di pesci e crostacei, spesso speziati. Molti sono i ristoranti italiani e francesi.\nNarrativa.\nL'isola di Anguilla \u00e8 talvolta citata nell'opera di Hugo Pratt come residenza ufficiale del suo personaggio Corto Maltese. Ciononostante, nessuna delle sue avventure si svolge sull'isola."}
{"id": "699919", "revid": "35804", "url": "https://it.wikipedia.org/wiki?curid=699919", "title": "Antigua (citt\u00e0)", "text": ""}
{"id": "699951", "revid": "287204", "url": "https://it.wikipedia.org/wiki?curid=699951", "title": "Alberto Jori", "text": "Biografia.\nHa studiato nelle Universit\u00e0 di Padova, Milano, Cambridge, Monaco di Baviera e Tubinga. \u00c8 considerato uno tra i massimi esperti del pensiero aristotelico: in particolare, con la sua monografia su Aristotele pubblicata nel 2003 ha posto in luce la natura di \"costruttivismo aperto\" della filosofia aristotelica. Di notevole importanza anche i suoi studi su Ippocrate e sulla medicina antica. Nel 2003 ha vinto il premio dell\"Acad\u00e9mie Internationale d'Histoire des Sciences - International Academy of the History of Science\" (Sorbona). \nNell'ambito dell'epistemologia, ha sottolineato la complementarit\u00e0 strutturale tra procedimenti empirici e procedimenti dialettico-deduttivi. Un'analoga complementarit\u00e0 sussiste nel discorso morale (Jori, che \u00e8 stato discepolo di Otfried H\u00f6ffe, \u00e8 un rappresentante della nuova generazione della \"Filosofia pratica\"), ove la dimensione etica richiama necessariamente quella meta-etica, quale rigorizzazione formale dei termini della prima. "}
{"id": "699952", "revid": "2074539", "url": "https://it.wikipedia.org/wiki?curid=699952", "title": "The Proclaimers", "text": "The Proclaimers sono un gruppo musicale scozzese composto dai gemelli Charlie e Craig Reid (Leith, 5 marzo 1962). Sono conosciuti prevalentemente per le canzoni \"Letter from America\", \"I'm on My Way\" e \"I'm Gonna Be (500 Miles)\", utilizzate nelle colonne sonore di vari film, fra cui \"Shrek\".\nCarriera.\nCraig Reid e Charlie Reid sono nati a Leith nel 1962, e sono cresciuti a Edimburgo, in Cornovaglia e ad Auchtermuchty. Dopo essere stati in svariate band punk rock a scuola, hanno formato The Proclaimers nel 1983.\nLa coppia \u00e8 giunta all'attenzione del pubblico quando un gruppo di fan di Inverness ha mandato un loro demo alla band inglese The Housemartins, che ne rimase colpita e li invit\u00f2 nel loro tour del 1986 nella Gran Bretagna.\nI Proclaimers sono dichiaratamente tifosi dell', squadra di calcio scozzese originaria di Leith, Edimburgo. A tal proposito, al termine di ogni vittoria importante vengono suonate le canzoni \"Sunshine on Leith\" e \"I'm on My Way\".\nNel 2013, la Black Camel Picture ha prodotto un musical intitolato \"Sunshine on Leith\", diretto da Dexter Fletcher, interamente basato sulle canzoni pi\u00f9 note dei Proclaimers.\nIl successo \"I'm Gonna Be (500 Miles)\".\nIl brano \"I'm Gonna Be (500 Miles)\" compare in vari film e serie televisive: fa parte della colonna sonora del film di Ken Loach \"La parte degli angeli\" (2012), del film di Jeremiah S. Chechik \"Benny &amp; Joon\" (1993), del film di John Landis \"Ladri di cadaveri - Burke &amp; Hare\" (2010), dell'episodio \"Insanity\" (1x03) della serie \"Togetherness\" (2015), dell'episodio \"Readiness is all / Pronti a tutto\" (9x23) della serie \"Grey's Anatomy\". Inoltre viene citata nella serie televisiva \"How I Met Your Mother\": \u00e8 l'unica canzone che possa girare nella macchina di Marshall (una Pontiac Fiero) poich\u00e9 la cassetta \u00e8 da anni incastrata nell'autoradio.\nL'attore scozzese David Tennant \u00e8 un loro grandissimo fan al punto che, al termine della sua avventura nella serie britannica \"Doctor Who\", \u00e8 stato registrato un video di saluto in cui l'attore balla a turno con tutti gli altri membri del cast e con gli stessi Proclaimers sulle note di \"I'm Gonna Be (500 Miles)\".\nLa canzone ha acquisito una grande notoriet\u00e0 in occasione del Sei Nazioni di rugby e dei match della Scozia, essendo diventata la \"After Try Song\" dello Stadio di Murrayfield, la canzone lanciata dallo speaker dopo una meta. In occasione dell'Hong Kong Sevens 2019 l'ex giocatore di rugby S\u00e9bastien Chabal ha inciso una cover del brano. Il 6 aprile 2019 il giocatore si \u00e8 esibito all'Hong Kong Stadium cantando questo brano."}
{"id": "699956", "revid": "122359100", "url": "https://it.wikipedia.org/wiki?curid=699956", "title": "Le Baccanti", "text": "Le Baccanti (in greco antico / B\u00e1kchai) \u00e8 una tragedia di Euripide, scritta mentre l'autore era alla corte di Archelao, re di Macedonia, tra il 407 ed il 406 a.C. Euripide mor\u00ec pochi mesi dopo averla completata.\nL'opera fu rappresentata ad Atene pochi anni dopo, probabilmente nel 403 a.C., sotto la direzione del figlio (o nipote) dell'autore, chiamato anch'egli Euripide. Venne messa in scena nell'ambito di una trilogia che comprendeva anche \"Alcmeone a Corinto\" (oggi perduta) e \"Ifigenia in Aulide\". Tale trilogia di opere frutt\u00f2 all'autore una vittoria postuma alle Grandi Dionisie di quell'anno.\nTrama.\nDioniso, dio del vino, del teatro e del piacere fisico e mentale in genere, era nato dall'unione tra Zeus e Semele, donna mortale. Tuttavia le sorelle della donna e il nipote Penteo (re di Tebe) per invidia sparsero la voce che Dioniso in realt\u00e0 non era nato da Zeus, ma da una relazione tra Semele e un uomo mortale, e che la storia del rapporto con Zeus era solo uno stratagemma per mascherare la \"scappatella\". In sostanza, quindi, essi negavano la natura divina di Dioniso, considerandolo un comune mortale.\nNel prologo della tragedia, Dioniso afferma di essere sceso tra gli uomini per convincere tutta Tebe di essere un dio e non un uomo. A tale scopo per prima cosa ha indotto un germe di follia in tutte le donne tebane, che sono dunque fuggite sul monte Citerone a celebrare riti in onore di Dioniso stesso (diventando quindi Baccanti, ossia donne che celebrano i riti di Bacco, altro nome di Dioniso).\nQuesto fatto per\u00f2 non convince Penteo: egli rifiuta pervicacemente di riconoscere un dio in Dioniso, e lo considera solo una sorta di demone che ha ideato una trappola per adescare le donne. Invano Cadmo (nonno di Penteo) e Tiresia (indovino cieco) tentano di dissuaderlo e di fargli riconoscere Dioniso come un dio. Il re di Tebe fa allora arrestare lo stesso Dioniso (che si lascia catturare volutamente) per imprigionarlo, ma il dio scatena un terremoto che gli permette di liberarsi immediatamente.\nNel frattempo dal monte Citerone giungono notizie inquietanti: le donne che compiono i riti sono in grado di far sgorgare vino, latte e miele dalla roccia, e in un momento di furore dionisiaco si sono avventate su una mandria di mucche, squartandole vive con forza sovrumana. Hanno poi invaso alcuni villaggi, devastando tutto, rapendo bambini e mettendo in fuga la popolazione. Dioniso, parlando con Penteo, riesce allora a convincerlo a mascherarsi da donna per poter spiare di nascosto le Baccanti. Una volta che i due sono giunti sul Citerone, per\u00f2, il dio aizza le Baccanti contro Penteo. Esse sradicano l'albero sul quale il re si era nascosto, si avventano su di lui e lo fanno letteralmente a pezzi. Non solo, ma la prima ad infierire su Penteo, spezzandogli un braccio, \u00e8 sua madre Agave.\nQuesti fatti vengono narrati a Cadmo da un messaggero che \u00e8 tornato a Tebe dopo aver assistito alla scena. Poco dopo arriva anche Agave, munita di un bastone sulla cui sommit\u00e0 \u00e8 attaccata la testa di Penteo che lei, nel suo delirio di Baccante, crede essere una testa di leone. Cadmo, sconvolto di fronte a quello spettacolo, riesce pian piano a far rinsavire Agave, che infine si accorge con orrore di ci\u00f2 che ha fatto. A quel punto riappare Dioniso \"ex machina\", che spiega di aver architettato questo piano per punire chi non credeva nella sua natura divina, e condanna Cadmo e Agave a essere esiliati in terre lontane. Con l'immagine di Cadmo e Agave che, commossi, si dicono addio, si conclude la vicenda.\nCommento.\nUn'opera religiosa?\n\"Le Baccanti\" \u00e8 considerata una delle pi\u00f9 grandi opere teatrali di tutti i tempi. In apparenza il suo messaggio \u00e8 un monito a tutti gli uomini ad adorare sempre gli dei e a non mettersi contro di essi, e in effetti tradizionalmente quest'opera era sempre stata considerata un'opera religiosa, ossia la riscoperta della religione da parte di un autore che per tutta la vita era stato sempre considerato un laico. La tragedia tuttavia rivela forti ambiguit\u00e0, rilevate soprattutto dalla critica degli ultimi decenni.\nInnanzitutto \u00e8 da notare che le virt\u00f9 che all'inizio dell'opera vengono attribuite al dio (capacit\u00e0 di alleviare le tensioni e le sofferenze degli uomini grazie al vino e ai piaceri fisici e mentali) vengono mostrate poco: Dioniso si dimostra una divinit\u00e0 assolutamente spietata nel punire chi non aveva creduto in lui, al punto di sterminare i suoi stessi parenti (Penteo era infatti cugino del dio, in quanto figlio di Echione e di Agave, sorella della madre di Dioniso, Semele), ed esiliare i sopravvissuti. Tutto questo per pura e semplice vendetta. Inoltre le stesse Baccanti appaiono molto pi\u00f9 intente a compiere azioni violente (invadere villaggi, squartare mandrie di mucche e lo stesso Penteo) che non a celebrare la gioia dei riti di Dioniso. La stessa Agave, dopo essere stata Baccante, si allontana gettando a terra i paramenti del dio e augurandosi di non vedere mai pi\u00f9 il Citerone.\nSe Euripide avesse voluto mettere in scena un'opera religiosa, forse non avrebbe messo cos\u00ec in evidenza gli aspetti pi\u00f9 sconcertanti del dionisismo, ma avrebbe probabilmente posto maggiormente l'attenzione sui lati positivi (che comunque ci sono, ma solo in alcuni canti corali). Per questo motivo alcuni studiosi arrivano a interpretare l'opera in senso del tutto opposto, considerandola non una riscoperta della religione, ma anzi una forte invettiva antireligiosa. E lo dimostrerebbe la critica che Cadmo rivolge a Dioniso verso la fine dell'opera: \u00abNon \u00e8 bene che gli dei rivaleggino nell'ira con gli uomini\u00bb, critica cui il dio non d\u00e0 alcuna risposta, limitandosi a ribattere che questa \u00e8 da sempre la volont\u00e0 di Zeus. La tragedia insomma si chiude con molti interrogativi e nessuna risposta, mentre una sola cosa svetta con evidenza su tutte: la spietata vendetta del dio Dioniso.\nLo scontro tra Penteo e Dioniso.\nL'opera \u00e8 quasi completamente imperniata attorno allo scontro tra Penteo e Dioniso, ma nessuno di loro pu\u00f2 essere definito un personaggio positivo. Il dio, infatti, come appena visto, \u00e8 privo di qualsiasi scrupolo e piet\u00e0 verso gli uomini, mentre il re Penteo non appare come una persona dall'atteggiamento fortemente razionale (cosa che ci si aspetterebbe da chi rifiuta di avere fede in un dio), bens\u00ec come un uomo tirannico, irascibile, chiuso nelle proprie convinzioni e non disposto a rimetterle in discussione. In questo senso Penteo rappresenta in effetti l'opposto di quella razionalit\u00e0 che dovrebbe almeno in teoria essere il suo punto di forza. I due personaggi di Dioniso e di Penteo non sono dunque realmente in contrasto l'uno con l'altro, ma speculari, al punto da arrivare ad assomigliare l'uno all'altro verso la fine dell'opera: Penteo travestendosi da Baccante, Dioniso assumendo l'atteggiamento del despota spietato.\nLa follia.\nIl filosofo Platone, nel \"Fedro\", afferma che la follia \u00e8 superiore alla sapienza, poich\u00e9 quest'ultima \u00e8 di origine umana, mentre la prima \u00e8 di origine divina. Uno dei tipi di follia individuati da Platone \u00e8 appunto quella iniziatica, riconducibile al dio Dioniso. Nelle \"Baccanti\" Euripide si dilunga non poco nel descriverne gli effetti, costruendo nell'opera due tipi diversi di tale follia: da una parte il delirio pazzo e sanguinario delle Baccanti quando compiono le azioni violente, dall'altra il comportamento pi\u00f9 misurato e tranquillo durante i momenti di riposo ed i riti di adorazione di Dioniso (in particolare nei canti corali). Il primo tipo di follia \u00e8 rivolto a chi non riconosce il culto di Dioniso e viene perci\u00f2 punito con la violenza; il secondo \u00e8 invece quello tipico di chi, accettati i culti dionisiaci, ne riceve i benefici.\nNel primo caso, le Baccanti sono animate da forza sovrumana e bestiale, come quando assalgono paesi o squartano vivi uomini e animali. Nel secondo caso, invece, esse appaiono come portatrici di un tipo di societ\u00e0 alternativo a quello civilizzato della moderna Tebe, una societ\u00e0 a diretto contatto con la natura, in cui la donna dimentica la sua vita cittadina, arrivando ad allattare cuccioli di animali. Qui la follia diventa un mezzo per uscire dagli schemi, raggiungere la conoscenza diretta del dio nel proprio corpo, e, quindi, una maggiore consapevolezza di s\u00e9.\nNell'opera \u00e8 in effetti presente una netta differenziazione tra i termini \"soph\u00f2n\" e \"soph\u00eda\": il primo \u00e8 il sapere, ossia la conoscenza di nozioni e di fatti. La seconda \u00e8 invece la sapienza, nel senso di saggezza, ossia la capacit\u00e0 di discernere cosa sia davvero importante e di conseguenza quale sia il miglior modo di vivere. Secondo il coro delle Baccanti, possedere il primo non significa necessariamente possedere anche la seconda.\nLa fine dell'eroe tragico.\nUna caratteristica tipica della tragedia greca in generale \u00e8 che il protagonista viene colpito s\u00ec da grandi disgrazie, ma non perde mai la propria dignit\u00e0. Anche personaggi disprezzati da tutti, come Edipo, non vengono mai ridicolizzati o sbeffeggiati. Dioniso invece fa vestire Penteo da donna, e non si fa scrupoli a prenderlo in giro, mettendogli persino a posto i riccioli. In questo modo, per la prima volta un eroe tragico perde la propria dignit\u00e0 e si trasforma in una figura grottesca e quasi comica: una figura assolutamente sconosciuta alla tragedia classica, che sembra cos\u00ec rinnovarsi verso forme nuove di teatro.\nI personaggi.\n\"Dioniso\": Il dio \u00e8 proprio il primo personaggio ad apparire sulla scena ed \u00e8 anche colui che recita il prologo spiegandoci il motivo della sua visita a Tebe: lui deve infatti punire la citt\u00e0 che non lo riconosce come figlio di Zeus e gli toglie dunque la sua natura divina.(\u00ab\"Anche se non lo vuole, questa citt\u00e0 imparer\u00e0 a conoscere i riti segreti di Bacco\"\u00bb vv.39-40) Solo per questo il Dio vuole punire Tebe, infatti solitamente Dioniso non \u00e8 un dio che punisce ma che punisce solo chi nega la sua divinit\u00e0. In ogni caso Euripide non voleva che la sua rappresentazione di Dioniso fosse quella tipica, e cercher\u00e0 quindi di mostrarci il personaggio non come il mero dio orgiastico, bench\u00e9 questo fosse difficile poich\u00e9 nella tradizione era ormai ben fissa l'idea di Dioniso come dio legato al vino e al piacere. Dioniso \u00e8 il padrone che bisogna servire (v.82), le sue ragioni sono l'unica ragione dell'agire del gruppo (vv.83-87), \u00e8 colui che conduce il corteo e gli indica la meta muovendolo con la follia (v.115-119) ed \u00e8 il dio che si rallegra per i balli e le feste in suo onore.\n\"Il coro delle Baccanti\": Il coro assume diversa importanza dall'inizio della tragedia alla fine. Se inizialmente domina la scena, alla fine si ritrova ad avere un ruolo marginale, fatto anche di poche battute, per lasciare spazio ai personaggi. L'opera venne del resto rappresentata in un periodo storico in cui l'importanza del coro andava sempre pi\u00f9 riducendosi. Si tratta di seguaci fanatiche del dio, verso cui hanno una fede assoluta.\n\"Tiresia\": Rispetto al modo in cui veniva descritto nelle tragedie greche, nelle Baccanti si ha una ristrutturazione del personaggio. Pi\u00f9 che spiegare il futuro, questo si concentra sul raccontare fatti gi\u00e0 noti.Tiresia \u00e8 il personaggio principale del I episodio e abbandona il suo ruolo principale di indovino per apparire caratterizzato da una cultura aggiornata e agguerrita. Lui teorizza la persistenza e la indefettibilit\u00e0 della tradizione (cio\u00e8 la cultura disintellettualizzata del popolo) ma allo stesso tempo usa un linguaggio che presuppone una cultura. Proprio per questo il suo personaggio, caratterizzato da forti contraddizioni, serve a mostrare l'impraticabilit\u00e0 di un collegamento tra il culto di Dioniso e la cultura cosiddetta \"intellettuale\".\n\"Cadmo\": Cadmo \u00e8 il padre di Agave e dunque nonno di Penteo. Il suo personaggio \u00e8 un personaggio ricorrente e nel mito il suo nome era ricollegato alla fondazione di Tebe, tanto che \"cadmeo\" era un equivalente di \"tebano\". Inizialmente Cadmo appare in scena come ben predisposto nei confronti del nuovo culto per Dioniso, e per questo motivo appare strano che la vendetta del Dio ricada anche su di lui. Per\u00f2 il suo approcciarsi al Dio \u00e8 ben diverso da quello di Tiresia: lui infatti pi\u00f9 che essere mosso da motivi di fede \u00e8 mosso dalla volont\u00e0 di far \"crescere\" Dioniso, essendo questo figlio di sua figlia. \"\u00c8 il figlio di mia figlia, Dioniso; che sia un dio \u00e8 apparso chiaro agli uomini, ora occorre - per quanto \u00e8 in nostro potere - che cresca e diventi un grande dio\". Inoltre nel dialogo tra Tiresia e Cadmo emerge il fatto che Cadmo quasi si vergogna del compiere certi riti bacchici come appare, ad esempio, dai vv. 204-205 \"\u03b5\u03c1\u03b5\u03b9 \u03c4\u03b9\u03c2 \u03c9\u03c2 \u03c4\u03bf \u03b3\u03b7\u03c1\u03b1\u03c2 \u03bf\u03c5\u03ba \u03b1\u03b9\u03c3\u03c7\u03c5\u03bd\u03bf\u03bc\u03b1\u03b9, \u03bc\u03b5\u03bb\u03bb\u03c9\u03bd \u03c7\u03bf\u03c1\u03b5\u03c5\u03b5\u03b9\u03bd \u03ba\u03c1\u03b1\u03c4\u03b1 \u03ba\u03b9\u03c3\u03c3\u03c9\u03c3\u03b1\u03c2 \u03b5\u03bc\u03bf\u03bd\" (qualcuno dir\u00e0 che non ho vergogna della mia vecchiaia, se mi accingo a danzare con il capo coronato d'edera). Infatti questo personaggio si preoccupa pi\u00f9 del pensiero degli altri piuttosto che della vendetta che potrebbe giungergli dal Dio poich\u00e9 non aderisce ai suoi riti. Cadmo entra in scena ancora prima che Tiresia mandi qualcuno a chiamarlo; era infatti impaziente e in attesa, e questo si deduce anche dagli enfatici complimenti che rivolge a Tiresia \"voce dotta di uomo dottissimo\", lodi che non pareva meritare. Dunque questo personaggio seguita i riti bacchici ma malgrado questo verr\u00e0 punito per i motivi che lo spingono ad adorare il Dio, motivi propagandistici e nulla pi\u00f9.\n\"Penteo\": Penteo \u00e8 il re di Tebe che, con l'arrivo del Dio, diventa straniero nella sua stessa citt\u00e0 e che, bench\u00e9 fosse il portatore dell'ordine e della legge, \u00e8 continuamente accusato di essere \u03b1\u03bd\u03bf\u03bc\u03bf\u03c2 (privo di legge). Il suo personaggio appare per\u00f2 anche come un doppio di Dioniso, sua madre Agave infatti \u00e8 sorella di Semele (madre di Dioniso) e suo padre Echione \u00e8 l'uomo-serpente, animale sacro al dio. Man mano che la storia si evolve, Penteo si avvicina sempre di pi\u00f9 ad assumere le sembianze di una Menade e del dio stesso. Anche nella sua uccisione c'\u00e8 un richiamo a Dioniso poich\u00e9 infatti viene ammazzato poich\u00e9 scambiato per un leone, un'altra delle metamorfosi animali di Dioniso. Attraverso Penteo, sin dal I episodio, si imposta la crisi del potere politico. Inizialmente questo personaggio viene descritto da Euripide con tutte le principali caratteristiche del tiranno, ma alla fine il suo ruolo cambia poich\u00e9 infatti questo da \"disprezzato\" diviene l'oggetto della commiserazione del pubblico. Da oggetto di condanna diventa dunque l'infelice che \u00e8 andato incontro ad una brutta fine. Euripide qui fa un nuovo uso di questo personaggio: inizialmente \u00e8 il detentore del potere e ne fa un uso incongruo, nel momento in cui su di lui incombe una rovinosa morte, si trasforma nell'oggetto di commiserazione.\n\"Primo messaggero\": Il primo messaggero racconta ci\u00f2 che lui ha visto sul monte e in particolare ci\u00f2 che ha fatto Agave con le sue sorelle e tutte le donne di Tebe. Il suo racconto dovrebbe avere un carattere di assoluta tipicit\u00e0, infatti fornisce preziosi indicazione sul dionisismo, cio\u00e8 su come Euripide vedeva questo culto e i suoi fenomeni.\n\"Secondo messaggero\": Il secondo messaggero appare nel V episodio e presenta un ruolo molto importante, questo infatti evoca gli ultimi attimi di Penteo e funge da narratore di una sorta di conversione nella tragedia: vi \u00e8 infatti il momento in cui Penteo diviene l'oggetto della commiserazione. Il suo personaggio era fino a quel momento sconosciuto e parla attraverso un discorso che \u00e8 privo di un effettivo destinatario sulla scena. Il messaggero si rivolge ad una casa che \u00e8 priva dei suoi titolari, svuotata dall'impatto violento della vicenda e racconta, ma non ha effettivi destinatati di fronte a lui;appena finisce sul racconto va via, senza nessun commento. In questo modo gli spettatori colgono un grande scollamento tra chi parla e chi dovrebbe ascoltare.\n\"Agave\": Agave, madre di Penteo e sorella di Semele, \u00e8 una di quelle figure femminili immortali e che mai riescono ad essere vinte o sottomesse. Questo personaggio contesta il potere, sia quello regale come baccante che quello del Dio quando, alla fine, andr\u00e0 dove del Dio non c'\u00e8 pi\u00f9 nessun culto. Bench\u00e9 Dioniso riesca ad annientare Tebe, non riuscir\u00e0 mai ad annientare Agave. \u00c8 un personaggio fondamentale che per\u00f2 arriva solo alla fine della tragedia, nell'esodo. Per questo Euripide deve fare in modo che questo attore si affermi immediatamente con forte impatto nel pubblico, poich\u00e9 infatti Agave, apparendo solo nella parte finale, si trova davanti degli spettatori con delle potenzialit\u00e0 emotive gi\u00e0 coinvolte nella vicenda e perci\u00f2 poco disponibili ad aprirsi a nuovi personaggi.\nI riti dionisiaci.\nLe azioni e i rituali descritti nell'opera non sono un'invenzione dell'autore, ma si rifanno fin nei particolari a usanze effettivamente diffuse ai tempi di Euripide. Era infatti reale che un certo numero di donne (dette Baccanti, Menadi o Bassaridi), riunite in gruppi (detti tiasi), ad anni alterni si appartassero sulle montagne per celebrare i riti di Dioniso, e l\u00ec compissero azioni quali ridurre a brani un animale con le mani e mangiarne le carni crude. Tali forme di culto non si praticavano certamente pi\u00f9 ad Atene nel V secolo a.C., ma erano ancora in uso in zone meno civilizzate del mondo greco. La follia era considerata come indotta dal dio, ma in realt\u00e0 era stimolata dalla situazione insolita, dal contatto con la natura, dalle danze e dalla musica di sistri e tamburelli. Non \u00e8 un caso che tali rituali fossero soprattutto femminili: emarginate dalla vita politica e sociale delle \"poleis\", spesso confinate in casa, le donne potevano in questo modo recuperare la loro autonomia, per quanto temporanea e fittizia.\nTradizione letteraria.\nI misteri bacchici e le figure delle Baccanti si rifanno a una lunga tradizione letteraria greca, che poi \u00e8 riverberata durante il Rinascimento italiano e oltre in varie opere, tra cui si possono ricordare l'\"Orfeo\" di Poliziano, i \"Baccanali\" di Giovanni Pindemonte e \"Le Baccanti\" di Erik Johan Stagnelius."}
{"id": "699957", "revid": "767487", "url": "https://it.wikipedia.org/wiki?curid=699957", "title": "Un detective... particolare", "text": "Un detective... particolare (\"The January Man\") \u00e8 un film del 1989, diretto da Pat O'Connor, interpretato da Kevin Kline, Susan Sarandon, Mary Elizabeth Mastrantonio, Harvey Keitel e Danny Aiello, e sceneggiato dal vincitore del premio Oscar John Patrick Shanley.\nParte della sceneggiatura \u00e8 blandamente ispirata a un romanzo dello scrittore James Hadley Chase intitolato Blonde's Requiem, del quale per\u00f2 vengono utilizzati solo gli elementi dello strangolamento e l'ingegnoso sistema utilizzato per prendere in trappola il killer.\nTrama.\nLa notte di Capodanno del 1988, la ricca signora Alison Hawkins, di ritorno da una sontuosa festa e totalmente ubriaca, viene strangolata con un nastro azzurro da un misterioso individuo. Questa \u00e8 solo l'ultima vittima di una serie di efferati delitti perpetrati da un serial killer, denominato \"The January Man\", che terrorizza da quasi un anno la citt\u00e0 di New York.\nIl sindaco Flynn, capo del NYPD, ordina al commissario Frank Starkey di affidare il caso all'unica persona in grado di prendere il serial killer: il tenente Nick Starkey, fratello di Frank, cacciato un anno prima dalla polizia con un'accusa di corruzione. Il Capitano Alcoa, un vecchio avversario di Nick, non approva il ritorno del suo vecchio collega, disprezzandone l'atteggiamento eccentrico e l'attitudine ad assumere iniziative bizzarre. La prima azione di Nick, in linea con il proprio stile, \u00e8 quella di scegliere un ufficio diverso da quello assegnatogli, perch\u00e9 non ha un'illuminazione adeguata secondo il parere del suo altrettanto bizzarro amico, il pittore Ed, coinvolto nelle indagini in qualit\u00e0 di assistente di Nick.\nLa prima pista seguita da Nick \u00e8 quella di rintracciare Bernadette, figlia del sindaco ed ultima persona ad aver visto viva la signora Hawkins. Frugando nell'agenda di quest'ultima, Nick scopre che il serial killer uccide con un criterio ben preciso, e che uccider\u00e0 ancora una volta, scegliendo una vittima per il mese di gennaio. Da qui inizia una corsa contro il tempo per scoprire chi sar\u00e0 l'ultima vittima e per impedire al folle omicida di portare a compimento il suo folle disegno."}
{"id": "699958", "revid": "104458", "url": "https://it.wikipedia.org/wiki?curid=699958", "title": "Massimiliano d'Austria", "text": ""}
{"id": "699960", "revid": "36426", "url": "https://it.wikipedia.org/wiki?curid=699960", "title": "Salone dei 500", "text": ""}
{"id": "699961", "revid": "1632387", "url": "https://it.wikipedia.org/wiki?curid=699961", "title": "Dodici fatiche di Eracle", "text": "Le dodici fatiche (in greco \"dodekathlos\") di Eracle, poi Ercole nella mitologia romana, sono una serie di episodi della mitologia greca, riuniti a posteriori in un unico racconto, che riguardano le imprese compiute dall'eroe Eracle per espiare il fatto di essersi reso colpevole della morte della sua famiglia. Secondo un'ipotesi, il ciclo delle dodici fatiche sarebbe stato per la prima volta fissato in un poema andato perduto, l\"Eracleia\", scritto attorno al 600 a.C. da Pisandro di Rodi. Attualmente le fatiche di Eracle non sono presenti tutte insieme in un singolo testo, ma si deve raccoglierle da fonti diverse.\nNelle metope del Tempio di Zeus ad Olimpia, che risalgono al 450 a.C. circa, si trova una famosa rappresentazione scultorea delle Fatiche: potrebbe essere stato proprio il numero di queste metope, 12 appunto, ad aver fin dai tempi antichi indotto a fissare a questa cifra il tradizionale numero delle imprese.\nPremessa.\nZeus, dopo aver reso Alcmena incinta di Eracle, proclama che il primo bambino da allora in poi nato dalla stirpe di Perseo sarebbe diventato re di Tirinto e di Micene. La moglie di Zeus, Era, per\u00f2, sentito questo, fa in modo di anticipare di due mesi la nascita di Euristeo, appartenente appunto alla stirpe di Perseo, mentre quella di Eracle viene ritardata di tre. Venuto a sapere quanto successo, Zeus va su tutte le furie, tuttavia il suo avventato proclama rimane valido.\nAnni dopo, mentre si trova in preda ad un attacco di follia provocatogli da Era, Eracle uccide sua moglie e i suoi figli. Ritornato padrone di s\u00e9 e rendendosi conto di ci\u00f2 che ha fatto, decide di ritirarsi a vivere in solitudine in un territorio disabitato. Rintracciato dal cugino Teseo, viene convinto a recarsi dall'Oracolo di Delfi dove la Pizia gli dice che, per espiare la sua colpa, deve recarsi a Tirinto al fine di servire Euristeo per dodici anni compiendo una serie di imprese, le quali sarebbero state stabilite proprio da costui. Euristeo per\u00f2, problematicamente, \u00e8 l'uomo che aveva rubato ad Eracle i diritti di sovranit\u00e0 e che, di conseguenza, egli odia pi\u00f9 di ogni altro. Come compenso per il completamento delle fatiche, ad Eracle sarebbe stata poi concessa l'immortalit\u00e0.\nLe fatiche.\nDurante le sue fatiche, Eracle viene spesso accompagnato da un giovane compagno (un \"Eromenos\") che secondo alcuni si chiama \"Licinio\", secondo altri invece \u00e8 il nipote Iolao. Sebbene dovesse originariamente compiere soltanto \"dieci\" imprese, \u00e8 costretto a causa di questo compagno a cimentarsi anche in altre due, infatti Euristeo non giudica valida l'uccisione dell'Idra perch\u00e9 il compagno l'ha aiutato, n\u00e9 l'episodio delle stalle di Augia perch\u00e9 questi ha percepito un compenso. L'ordine tradizionale delle fatiche \u00e8 riportato dallo Pseudo-Apollodoro (2, 5, 1-12):\nIl significato delle fatiche.\nAlle sovrumane imprese di Ercole, spesso compiute con un atteggiamento di sfida alla morte, si pu\u00f2 attribuire anche un significato filosofico, morale e allegorico che supera quello immediato di semplice narrazione di gesta eroiche: la figura di Eracle rappresenta una tradizione di mistica interiore e le Fatiche possono essere tranquillamente interpretate come una sorta di cammino spirituale. Le ultime tre Fatiche di Ercole sono generalmente interpretate come una metafora della morte. Ercole \u00e8 l'unico eroe greco al quale non sia stato attribuito un luogo di sepoltura, e i sacrifici e le libagioni ctonie in suo onore venivano celebrati contemporaneamente in tutte le localit\u00e0. Alcuni studiosi di recente hanno sostenuto l'ipotesi per cui le dodici fatiche di Ercole (Eracle) siano state assimilate ai dodici segni dello zodiaco, anche se in alcuni casi \u00e8 difficile vederne una analogia.\nRecenti studi scientifici, pubblicati nel 2017 dal CNR, hanno riconosciuto come il ciclo leggendario di Eracle preservi invece una descrizione dettagliata, bench\u00e9 trasfigurata dalla tradizione orale, dell\u2019epopea di quei gruppi umani che gli archeologi moderni chiamano \u201cMicenei\u201d, dal loro primo manifestarsi nella piana di Argo ai contatti stabiliti con altre civilt\u00e0 del Mediterraneo, durante tutta l'et\u00e0 del Bronzo.\nLa geografia delle fatiche.\nLa ricerca di una possibile localizzazione geografica dei luoghi in cui le Fatiche vengono portate a termine porta a concludere che la maggior parte di esse si svolga nel territorio dell'Arcadia o, comunque, siano in relazione con esso."}
{"id": "699962", "revid": "729019", "url": "https://it.wikipedia.org/wiki?curid=699962", "title": "Operazioni in Valtellina (1866)", "text": "Le Operazioni in Valtellina del 1866 furono un episodio della terza guerra d'Indipendenza italiana e consistettero nella penetrazione di reparti austriaci dell'8\u00aa Divisione del generale Franz Kuhn von Kuhnenfeld operante nel Trentino contro il Corpo Volontari Italiani di Giuseppe Garibaldi e nel successivo contrattacco italiano della Guardia Nazionale mobile comandata dal colonnello Enrico Guicciardi.\nContesto.\nAllo scoppio della Terza guerra di indipendenza italiana, il 23 giugno 1866, l'esercito italiano era diviso in due armate: la prima, al comando di La Marmora, era stanziata in Lombardia ad ovest del Mincio verso le fortezze del Quadrilatero; la seconda, al comando del generale Enrico Cialdini in Emilia-Romagna, a sud del Po, verso Mantova e Rovigo.\nIl lungo fronte alpino, invece, era affidato al Corpo Volontari Italiani di Giuseppe Garibaldi, al quale era affidato il compito di controllare il lungo tratto di confine che divideva la Lombardia dal Tirolo e dal Trentino, principalmente attraverso due vie di penetrazione: il Passo dello Stelvio, a nord, ed il Passo del Tonale, al centro. Lungo la terza via di penetrazione, il lago d'Idro, a sud, lo stesso generale Giuseppe Garibaldi aveva il compito di guidare il grosso dei volontari a penetrare verso Trento (Invasione del Trentino (Garibaldi - 1866)).\nL'avanzata austriaca sullo Stelvio ed il Tonale.\nSin dalla fine di giugno il comando austriaco del Tirolo aveva comandato di avanzare a ridosso dei passi, occupando i versanti occidentali e, se possibile, avanzare oltre. Facendo ci\u00f2, il comandante austriaco in Tirolo, generale Franz Kuhn von Kuhnenfeld rispondeva ad un telegramma ricevuto il 29 giugno, alcuni giorni dopo la sconfitta italiana alla battaglia di Custoza, dall'Arciduca Alberto: \"tenere presidiati passi Tonale e Stelvio con Tiratori stanziali, contemporaneamente avanzare per detti passi con truppe mobili su Edolo, Tirano, Teglio, da l\u00ec condurre una piccola guerra.\"\nLa prima azione interess\u00f2 il Tonale, ove si port\u00f2 un primo distaccamento, che gli Italiani avrebbero cercato, invano, di sloggiare, alla battaglia di Vezza d'Oglio. L'avanzata austriaca aveva proceduto anche dal secondo dei grandi passi alpini che dividono la Lombardia italiana dal Tirolo allora austriaco: il Passo dello Stelvio.\nIl 2 luglio una colonna discesa dal Passo dello Stelvio aveva occupato Bormio. La sera del 3 luglio un distaccamento di una cinquantina di uomini aveva proceduto molto pi\u00f9 in l\u00e0, sul Passo del Mortirolo, per controllare eventuali collegamenti fra i volontari di Val Camonica e quelli di Valtellina.\nLa controffensiva italiana.\nLa Guardia Nazionale Mobile (il 44\u00ba battaglione) del colonnello Enrico Guicciardi (nobile valtellinese, veterano della seconda guerra di indipendenza italiana ove aveva combattuto alla testa di un Battaglione Valtellinese) con 1.200 uomini, organizz\u00f2 la difesa della valle alla stretta di Sondalo. Al reparto erano aggregati 23 carabinieri al comando di un ufficiale.\nNel frattempo, tuttavia, a seguito delle notizie giunte circa la sconfitta austriaca alla battaglia di Sadowa, gli austriaci cessarono ogni intenzione offensiva sul fronte Italiano e Kuhn ag\u00ec conseguentemente. Andavano tenuti, in ogni caso, i passi.\nAnche l\u00ec, tuttavia, lo schermo austriaco era debole, e l'11 luglio, a mezzanotte, un drappello italiano, guidato dal bormino Pietro Pedranzini (che gi\u00e0 si era battuto da sergente contro gli austriaci alla difesa dello Stelvio nel 1848, cattur\u00f2 un reparto austriaco ai Bagni Vecchi nel 1859 con l'allora colonnello Nino Bixio), inizi\u00f2 la salita dell'aspro passo della Reit (che ora porta il suo nome), per piombare di sorpresa sulla prima cantoniera dello Stelvio, catturando l'intero distaccamento, 65 prigionieri. Per convincerli alla resa, Pedranzini fece credere ai nemici d'essere accerchiati provocando il rotolamento di massi dalla montagna.\nEsito e conseguenze.\nL'azione austriaca si era, comunque, esaurita, ed era ormai chiaro, a quei comandi, che nessuna minaccia da parte italiana sarebbe provenuta dalla Valtellina. Nelle settimane successive si registrarono, di conseguenza, solo sporadiche scaramucce.\nLa Legione di Guicciardi rimase a Bormio fino al 23 settembre per poi sciogliersi a Sondrio il 28 dello stesso mese.\nLa lezione non sarebbe stata dimenticata: tra il 1908 ed il 1912, infatti l'esercito italiano procedette alla costruzione del forte di Oga (o Forte Venini, in onore del Capitano valtellinese Venini, medaglia d'oro al valor militare alla campagna di Libia), e alla costruzione del piccolo forte sul Monte Scale (postazioni d'artiglieria), dominanti la conca di Bormio e la strada dello Stelvio."}
{"id": "699969", "revid": "1924342", "url": "https://it.wikipedia.org/wiki?curid=699969", "title": "Love of My Life", "text": "Love of My Life \u00e8 un brano dei Queen pubblicato nel 1975 con l'album \"A Night at the Opera\".\nIl brano conobbe il grande successo in occasione della tourn\u00e9e del gruppo in seguito al quale viene pubblicato anche come singolo nella nuova versione acustica dal vivo inclusa nell'album \"Live Killers\" dei Queen del 1979. La versione dal vivo \u00e8 stata realizzata durante il concerto svoltosi a Francoforte sul Meno in Germania durante appunto il \"Live Killers Tour\".\nDescrizione.\nIl brano \u00e8 stato scritto dal frontman Freddie Mercury, musicalmente \u00e8 dominato dal pianoforte e da un cantato particolarmente dolce e raffinato con l'uso del falsetto da parte di Mercury, ai quali vengono accompagnati un'arpa (suonata dal chitarrista Brian May, il quale comment\u00f2: \u00abquando tornai a casa dopo la registrazione avevo i calli alle dita per via del fatto che le corde erano durissime\u00bb).\nLa versione proposta dal vivo, riarrangiata da Brian May, differisce per la sostituzione dell'arpa con una chitarra acustica a 12 corde, con la melodia abbassata di una terza minore cosicch\u00e9 Mercury potesse non usare il falsetto. \"Love of My Life\" sar\u00e0 uno dei capisaldi del gruppo nei concerti con ampia partecipazione del pubblico (spesso musica e voce si fermavano per lasciar spazio al solo canto del pubblico).\nQuesta canzone fu un cavallo di battaglia dei Queen durante le loro esibizioni, che dur\u00f2 fino a Knebworth nel 1986, l'anno cui la band smise di esibirsi dal vivo con Mercury. Le esibizioni pi\u00f9 famose sono certamente quelle durante il primo tour nel Sud America nel 1981 (da vari DVD si pu\u00f2 notare che il pubblico sudamericano cant\u00f2 la canzone pronunciando le parole sempre con un perfetto inglese, cosa che in ogni intervista di quegli anni il gruppo faceva presente) e il Rock In Rio del 1985, dove 325.000 persone cantarono le parole del brano, con Freddie che si comport\u00f2 da direttore d'orchestra."}
{"id": "699973", "revid": "125690985", "url": "https://it.wikipedia.org/wiki?curid=699973", "title": "Brodo di giuggiole", "text": "Il brodo di giuggiole \u00e8 un liquore composto, preparato a partire dalle giuggiole appassite.\nI frutti.\nLa giuggiola, frutto del giuggiolo della famiglia delle Rhamnaceae, pianta proveniente dalla Siria e gi\u00e0 conosciuta in Italia nel 1660, come risulta dal vocabolario della Crusca dell'epoca, oggi \u00e8 coltivata anche in Italia ed \u00e8 tipica della zona dei Colli Euganei, in Veneto, principalmente nel comune di Galzignano Terme. \nComposizione e caratteristiche.\nLa composizione \u00e8 costituita da acqua, frutti di giuggiole appassiti, mele cotogne, uva, vino, zucchero, ed infine dopo l'addensamento del liquido mediante cottura, buccia di limone grattugiata, che \u00e8 scottata ma non bollita.\nLa gradazione alcolica \u00e8 irrilevante, dato che il vino \u00e8 usato solo come aromatizzante, e viene fatto evaporare in cottura.\nLa conservazione avviene in vasi sterilizzati e sigillati.\nL'origine del brodo di giuggiole \u00e8 strettamente legata alla storia della potente famiglia mantovana dei Gonzaga. Nel Cinquecento i Gonzaga acquistarono un terreno a Maderno (oggi comune di Toscolano-Maderno), sulla sponda occidentale del lago di Garda. Qui costruirono un sontuoso palazzo. A monte della dimora vi era un antico convento di frati, che i duchi mantovani trasformarono nella residenza denominata \"il Serraglio\", ricca di giardini e di variet\u00e0 arboree. Il particolare clima e l'esposizione soleggiata favorivano la crescita delle piante di giuggiolo, i cui frutti allora come oggi sono molto apprezzati. Il brodo di giuggiole veniva servito in bicchierini durante le feste dei duchi mantovani. Il successo di questo elisir fu tale che venne coniata l'espressione \"andare in brodo di giuggiole\", in riferimento alla felicit\u00e0 derivata dalla bont\u00e0 di questo prodotto e quindi dal piacere che ne deriva consumandolo.\nIl brodo di giuggiole \u00e8 ricco di vitamina C e zuccheri, risulta dolciastro ed estremamente gustoso."}
{"id": "699976", "revid": "125809319", "url": "https://it.wikipedia.org/wiki?curid=699976", "title": "Latte", "text": " \nIl latte \u00e8 un liquido secreto dalla ghiandola mammaria delle femmine dei mammiferi, che costituisce l'alimento indispensabile dei neonati di questa classe zoologica, caratterizzata anche da questa fondamentale particolarit\u00e0. Chimicamente \u00e8 un'emulsione di olio in acqua, con globuli di grasso di dimensioni molto variabili, da 0,1 a oltre . Il colore bianco \u00e8 dovuto al diverso indice di rifrazione dei grassi, dispersi in emulsione grazie alla caseina, rispetto a quello dell'acqua.\nDescrizione.\nCaratteristiche generali.\nIl suo scopo \u00e8 dare nutrimento ai cuccioli durante le prime fasi della loro vita. Dal punto di vista chimico, il latte rientra nella famiglia dei colloidi, un'emulsione per l'esattezza, che contiene al suo interno, oltre all'acqua e all'olio, alcune macromolecole, ovvero composti aventi grandezza superiore ai 500\u00a0nm come, ad esempio, proteine e acidi nucleici.\nLe femmine dei mammiferi, compresi gli umani, sono provviste di ghiandole mammarie che servono per produrre il latte con il quale si alimenteranno i cuccioli appena nati. Nei mammiferi superiori queste ghiandole sono organizzate a formare la mammella. A seguito del parto, dunque, il corpo della genitrice distribuir\u00e0 con il latte riserve di nutrimento accumulate in gestazione per coprire il periodo di sviluppo della capacit\u00e0 edule propria del piccolo.\nIl piccolo di mammifero ha in genere un istinto prevalentemente ormonal-olfattivo, che lo indirizza al capezzolo, se presente nella specie, dove potr\u00e0 suggere il prezioso alimento.\nTipi commerciali.\nDal punto di vista commerciale tecnico-legale, il latte si distingue in tre macrotipi:\nIl processo fisiologico.\nLattazione.\nIl primo liquido prodotto dalle mammelle, dopo ciascun parto, \u00e8 detto colostro, una soluzione simile al siero plasmatico contenente in diversa misura a seconda della posizione tassonomica dell'animale, anticorpi (immunoglobuline A che vanno a sostituire IgG e IgM nel corso dell'evento), linfociti e altre cellule modulatrici della risposta immunitaria, prostaglandine e altri componenti lipidici, zuccheri, vitamine principalmente della frazione liposolubile, amminoacidi e ioni. Principalmente utile al trasferimento della risposta immunitaria al neonato, all'induzione della peristalsi intestinale e all'espulsione del meconio.\nDopo un certo periodo dal parto, proporzionale nella maggior parte dei mammiferi, il colostro \u00e8 sostituito dal latte vero e proprio, successivamente alla montata lattea. Esso ha le propriet\u00e0 nutritive necessarie allo sviluppo del piccolo, ma ridotte funzioni a livello immunitario, data la capacit\u00e0 dell'apparato digerente in via di sviluppo, di digerire le immunoglobuline (ormai prevalentemente IgA) presenti. La resistenza batterica del latte stesso viene affidata al lisozima. La funzione immunitaria \u00e8 basilare nelle specie a placenta di tipo sindesmocoriale, impermeabile al trasferimento anticorpale madre-figlio, e varia considerevolmente nell'ambito delle famiglie della classe. Dopo la mungitura, per azione residua delle citate sostanze, per qualche ora (3-4) si registra una certa azione batteriostatica (non battericida), che poi va scemando rapidamente fino a scomparire.\nAllattamento.\nLa capacit\u00e0 di suzione dei neonati \u00e8 innata. La capacit\u00e0 produttiva delle mammelle \u00e8 diversa da specie a specie e da esemplare a esemplare di ciascuna specie, ma pu\u00f2 esserne opportunamente aumentata la sua estensione temporale. Negli animali da reddito ci\u00f2 ottimizza le \"prestazioni\" dei capi da latte; nella donna d\u00e0 origine al baliaggio, cio\u00e8 l'attivit\u00e0 della balia, che fornisce latte a piccoli non suoi con una produzione pressappoco ininterrotta nel corso dell'et\u00e0 fertile.\nNella specie umana la capacit\u00e0 di suzione, presente come riflesso immediatamente dopo il parto, viene persa a circa 4 mesi di vita. I meccanismi di suzione adeguata (corretto attaccamento, allattamento a richiesta e rispetto dei tempi della diade madre-neonato) contribuiscono alla preparazione del seno alla montata lattea. L'allattamento, che di solito tende a ridursi gradualmente in fase di svezzamento, eccezionalmente, in alcuni ambiti culturali pu\u00f2 durare fino a 7 anni. In genere, dopo il 6\u00ba mese compiuto pu\u00f2 avvenire lo svezzamento del piccolo.\nComposizione del latte.\nA seconda della specie animale, il latte ha diverse componenti di cui la quantit\u00e0 varia considerevolmente. Ci\u00f2 \u00e8 particolarmente vero nel caso della percentuale di grassi che raggiunge valori altissimi nei mammiferi marini in genere: per esempio nelle foche e nei cetacei si raggiungono valori superiori al 50%. Anche artiodattili di climi freddi, come yak, alci e renne, producono comunque latte a elevatissimo potere calorico. Nella specie umana il latte materno si differenzia per il numero pi\u00f9 elevato di oligosaccaridi (HMO), in particolare, si \u00e8 visto che la composizione del latte pu\u00f2 variare da donna a donna e modificarsi in funzione delle esigenze a al sesso del nascituro.\nCaratteristica comune \u00e8 una maggiore presenza dell'acido palmitico in posizione 2, centrale, al contrario dei trigliceridi degli oli vegetali che hanno tipicamente un acido insaturo in posizione centrale. La variabilit\u00e0 della distribuzione di acidi grassi e composizione dei trigliceridi \u00e8 comunque interspecifica, intraspecifica, e vi sono differenze anche per stadio di lattazione e stagione, nonch\u00e9 legate al tipo di alimentazione.\nSono presenti componenti lipidiche minori quali digliceridi, fosfolipidi, soprattutto fosfatidilcolina e fosfatidiletanolammina, e steroli, soprattutto colesterolo. Per la loro natura anfifilica, le componenti lipidiche minori si trovano prevalentemente nella superficie dei globuli di grasso e contribuiscono a stabilizzare l'emulsione.\nIl tenore di oligosaccaridi nel latte delle diverse specie varia sensibilmente. Mentre \u00e8 minimo nel latte vaccino e di altri mammiferi domestici, \u00e8 normalmente superiore alla concentrazione di lattosio nel latte di orso, di marsupiali e pinnipedi. \nLe proteine seriche o sieroproteine, separabili dalla caseina quando si coagula il latte, rappresentano la frazione non sedimentabile per centrifugazione, precipitazione presamica (con l'aggiunta di caglio) o acida e rappresentano la maggior parte delle proteine non caseiniche nel latte. Sono di elevatissimo valore nutrizionale e biologico, \"carrier\" di molti nutrienti ma spesso chimicamente delicate, e in vario grado termolabili. Sono sintetizzate nella mammella la beta-lattoglobulina, l'alfa-lattoalbumina e la lattoferrina, sono di origine extramammaria le immunoglobuline, la sieroalbumina e l'albumina serica ematica. Vi \u00e8 inoltre una larga popolazione di proteine ad azione enzimatica, come alcune proteasi, ossidasi e perossidasi (una su tutte, l'eponima \"lattoperossidasi\"), catalasi, diverse transaminasi, lipasi, fosfatasi alcalina, lisozima, e altre in proporzioni variabili.\nL'eventuale presenza di patogeni, sempre possibile nel latte crudo, con incidenza media casuale nel tempo intorno al 20% delle mungiture, \u00e8 legata allo stato di salute dell'animale e a carenze igieniche, anche non apparenti, delle operazioni e dell'ambiente di mungitura. Il rischio \u00e8 comunque sempre presente, ragion per cui \u00e8 universalmente raccomandato dagli Organi Sanitari un adeguato riscaldamento (bollitura) prima del consumo.\nOltre al loro alto valore nutrizionale, numerose proteine del latte sono precursori di peptidi biologicamente attivi, divisi in tre famiglie:\nLa casoxina \u00e8 un antioppiode, mentre caseomorfine e lattorfine, contenuti nel latte di tipo A1 e assorbiti nell'intestino, hanno un'azione oppiode-simile: narcotica, analgesica, calmante sui sistemi respiratori, cardiovascolare, nervoso centrale e periferico; rallenta il transito nel lume intestinale e favorisce il riassorbimento di acqua ed elettroliti, in caso di sindromi diarroiche.\nLe caseoplatine, derivate dal \u03ba-caseinoglicomacropeptide (che si forma durante la caseificazione), hanno una sequenza dove sono presenti alcuni residui aminoacidici (Ile-108, Lys-112, Asp-115) che si trovano anche nella catena \u03b3 del fibrinogeno e si ipotizza che competano con questo nel legarsi alle piastrine.\nIl latte da specie d'allevamento.\nL'introduzione del latte extraspecie nell'alimentazione umana \u00e8 un fatto cronologicamente piuttosto recente. Dalle origini della nostra specie, datata a circa 200\u00a0000 anni fa, la capacit\u00e0 di digerire da adulti il lattosio contenuto nel latte \u00e8 da riferirsi a una mutazione genetica occorsa nell'uomo in un periodo non posteriore agli ultimi 7\u00a0000 anni. Detta mutazione concerne la sintesi e la persistenza di lattasi in et\u00e0 adulta, indispensabile per la digestione (idrolisi) del disaccaride in zuccheri semplici e quindi per l'utilizzo dello \"zucchero del latte\" o lattosio da parte del nostro organismo. La distribuzione tra la popolazione umana di questa mutazione non \u00e8 omogenea ma varia considerevolmente per individuo ed etnia.\nLa rivoluzione negli usi e nella cultura del neolitico ha poi favorito la selezione naturale umana, amplificando la presenza di individui cos\u00ec mutati nelle civilt\u00e0 a cultura dedita all'allevamento e alla pastorizia, prima in vicino e medio oriente e successivamente nel resto di Europa e Africa, con prevalenza del nord. La produzione e commercializzazione attuale del latte per scopi alimentari umani si basa sull'allevamento di animali come per esempio la mucca, la bufala, la pecora, la capra, l'asina ma esistono animali, come gli alpaca e gli yak, che vengono poco utilizzati, ma hanno tutte le potenzialit\u00e0 per essere edibili. \nQuando si parla di \"latte\", in Italia per legge s'intende quello vaccino, mentre la specificazione risulta obbligatoria per le altre varianti: latte bufalino, latte pecorino, latte caprino, latte di asina. Nel corso del XX secolo si \u00e8 assistito a un enorme progresso della zootecnica e dell'industria di trasformazione, centrato sulla qualit\u00e0 e sulla digeribilit\u00e0 del prodotto.\nQuesti tipi di latte di origine animale sono chiamati a sostituire quello materno dopo lo svezzamento. Nelle societ\u00e0 occidentali e medio orientali, che storicamente o culturalmente hanno ereditato usi e conoscenze di secoli di allevamento, con il metodo pi\u00f9 efficiente di trasformare i prati incolti del loro ambiente in sostentamento, il latte e i suoi derivati occupano una posizione importante. Nella tradizione culturale italiana, che eredita tutto il peculiare universo della civilt\u00e0 contadina, il latte ha una sua particolare posizione che attiene agli usi, al lavoro e all'economia delle popolazioni che appunto provengono da una strutturazione sociale agro-pastorale.\nIn questi ambiti il latte \u00e8, quanto il pane e pi\u00f9 caratteristicamente di questo, e in assenza di intolleranze, alimento utile, per tutte le et\u00e0, dall'infante all'anziano che per vari motivi si trova privo di alternative per alimentarsi, passando per tutte le fasi nelle quali se ne assumono gli importantissimi contenuti di calcio e proteine, vitamine, zuccheri e lipidi.\nIn culture non dedite all'allevamento, invece, l'importanza del latte \u00e8 marginale o assente, e le percentuali di intolleranza al latte sono comprese tra l'80% e il 100%. Nel II secolo a.C. comincia in Cina la produzione del latte di soia, in alternativa al latte di specie animali d'allevamento. Ben pi\u00f9 recente \u00e8 invece la produzione di latte artificiale.\nGusto.\nIl latte vaccino non ha gusto costante, perch\u00e9 il suo sapore dipende fondamentalmente dall'alimentazione dell'animale che lo produce. Questo \u00e8 il motivo della distinzione qualitativamente avvertibile da chiunque sorseggi latte d'alpeggio e di animali a pascolo libero. Oggigiorno le stalle moderne per produzione industriale attuano un'alimentazione costante tutto l'anno, con il cosiddetto unifeed o tecnica del \"piatto unico\", mangime miscelato e contenente tutti i nutrienti, non tutti necessariamente da foraggi, ma a seconda dei periodi dell'anno e della legislazione vigente, che ne regolamenta vietandone o permettendone l'uso, additivati di fibre, derivati industriali che residuano dall'estrazione della frazione oleosa per via meccanica o mediante solventi di semi (farine di estrazione e panelli), grassi di diversa origine, per lo pi\u00f9 oli di semi, farine di pesce, sangue e altro. A tutto il 2008 in Europa \u00e8 temporaneamente vietato, per la questione relativa all'eradicazione delle encefalopatie spongiformi trasmissibili, l'uso di farine di carne e di ossa provenienti da mammiferi.\nPer quanto riguarda gli aspetti pi\u00f9 propriamente organolettici, si pu\u00f2 dire che pi\u00f9 intensivo \u00e8 il trattamento termico (sia di refrigerazione che di riscaldamento) per la conservazione, minore \u00e8 il contenuto aromatico proprio del latte. Mentre l'omogeneizzazione dei grassi incide solo sugli aspetti tattili, la scrematura invece ha effetto sul gusto. Sintetizzando e semplificando, si pu\u00f2 dire che la \"qualit\u00e0\" sensoriale del latte (odori, aromi, sapori, gusto, sensazioni tattili, persistenza e complessit\u00e0) decresce nei seguenti tipi:\nDal punto di vista tattile il latte crudo d\u00e0 in bocca, rispetto al latte fresco, una netta sensazione di maggior grassezza o \"spessore\": questo \u00e8 dovuto al semplice fatto che non subisce alcuna operazione di omogeneizzazione.\nIl latte fresco e il latte crudo.\nSpesso confusi, il latte fresco e il latte crudo sono due prodotti diversi, non solo dal punto di vista organolettico e nutrizionale, ma anche legale a causa del differente processo produttivo e distributivo.\nViene definito \"latte fresco pastorizzato\" (introdotto in Italia con la legge n. 169/89) il latte che perviene crudo allo stabilimento di confezionamento e che, viene sottoposto a un solo trattamento termico entro 48 ore dalla mungitura, presenti al consumo definite caratteristiche fisico-chimiche e microbiologiche che il produttore deve garantire ad ogni lotto. Le condizioni igieniche di trattamento fino alla vendita devono soddisfare i criteri HACCP stabiliti dall'OMS (Organizzazione Mondiale della Sanit\u00e0) relativi alla garanzia di gestione dei rischi sanitari. Le confezioni sono in genere da 1 litro o 1/2 litro. Ha un prezzo al consumo mediamente pi\u00f9 elevato, legato al processo di pastorizzazione (in sintesi: 72\u00a0\u00b0C per 15 secondi), di confezionamento e di trasporto da distanze maggiori alla centrale. Si pu\u00f2 peraltro reperire a un prezzo minimo pi\u00f9 basso.\nDa notare che latte \"pastorizzato\" e latte \"fresco pastorizzato\" sono, per legge, due cose diverse: il primo non ha il requisito del conferimento crudo entro 48 ore nonch\u00e9 l'obbligo di un maggior contenuto di proteine integre che ha invece il latte fresco. C'\u00e8 anche da dire che il latte pastorizzato, realizzato con una pastorizzazione bassa e lenta, \u00e8 scarsamente commercializzato a differenza del latte \"fresco pastorizzato\".\nIl \"latte crudo\" non viene sottoposto ad una temperatura superiore a 40\u00a0\u00b0C n\u00e9 ad un trattamento avente un effetto equivalente ed \u00e8 prodotto nel rispetto delle norme igieniche alla stalla; presenta naturalmente una flora batterica in ragione delle condizioni igieniche di mungitura e della gestione del raffreddamento nonch\u00e9 dello stato igienico degli impianti e della loro gestione. \u00c8 quindi uno specchio della flora batterica dell'allevamento e delle pratiche di mungitura. Enzimi come la fosfatasi, lisozima e proteine attive termolabili non sono denaturate, e i sali inorganici di calcio e fosforo sono in forma leggermente pi\u00f9 solubile. Altre proteine come la caseina risultano leggermente pi\u00f9 digeribili, mentre i grassi meno finemente dispersi lo sono meno. Le vitamine termolabili, pur in quantit\u00e0 non molto importante, salvo la D che \u00e8 scarsa, sono presenti in toto. Il latte \u00e8 solamente filtrato con eliminazione di impurit\u00e0 grossolane. Viene munto in giornata. Quello venduto direttamente al consumatore ha una \"filiera produttiva corta\" in quanto non passa dalla centrale per i trattamenti di risanamento. La quantit\u00e0 acquistabile non \u00e8 vincolata dalla confezione, ma regolata dalle norme metrologiche relative al sistema di distribuzione: in pratica equiparata al prodotto pastorizzato, ha un prezzo medio pi\u00f9 basso in ragione dell'assenza dei trattamenti di risanamento presso la centrale e dei relativi costi di approvvigionamento e distribuzione.\nLatte fresco di alta qualit\u00e0.\nIl \"latte fresco di alta qualit\u00e0\" (D.M. 185/91) \u00e8 un latte fresco che ha un tenore di materia proteica non inferiore a 32 g/litro e contenuto in acido lattico non superiore a 30 ppm. Pertanto, \u00e8 un latte fresco maggiormente nutriente. Deve rispettare anche altri requisiti in ordine a: controlli delle vacche, delle stalle e degli impianti, numero di cellule somatiche e carica batterica, modalit\u00e0 di refrigerazione e consegna dalla stalla all'impianto, trattamento di pastorizzazione..\nIl latte fresco di alta qualit\u00e0 pu\u00f2 essere commercializzato nella sola versione intero.\nIntolleranza e allergia al latte.\nLe caseine oltre a essere la classe proteica pi\u00f9 rappresentata nel latte rappresentano, insieme alla \u03b2-lattoglobulina, i principali antigeni, causa di allergie, pi\u00f9 frequente nei primi anni di vita ma che spesso tendono poi a scomparire con l'et\u00e0, anche se talvolta causa di gravi shock anafilattici. L'ubiquit\u00e0 di questi composti negli alimenti tende a complicare il controllo della patologia.\nLa stragrande maggioranza delle intolleranze al latte, e non delle vere allergie, \u00e8 invece da imputarsi a un'intolleranza al lattosio, spesso sopravveniente progressivamente in et\u00e0 adulta, o a seguito di stati patologici. Nell'ambito del precedentemente descritto processo d'idrolisi del lattosio interviene un deficit di produzione da parte delle cellule intestinali del duodeno dell'enzima \"lattasi\". La permanenza del lattosio indigerito ne determina la fermentazione da parte della flora intestinale con produzione di gas e acidi organici, e richiamo nel colon per osmosi di acqua con conseguente flatulenza, meteorismo, crampi addominali, diarrea e in assenza di provvedimenti, dimagrimento. La deficienza di lattasi nell'intestino, a parte casi estremi di drastici interventi chirurgici, non \u00e8 mai totale, e non viene ritenuta necessaria una idrolisi totale del lattosio nei latti \"delattosati\", il cui uso continuato potrebbe invece ingenerare una riduzione dell'enzima naturalmente prodotto e contenuto nel tratto intestinale a livello dei microvilli.\nInfine esiste una limitata casistica di intolleranza alle proteine del latte, non di tipo allergico, nota con l'acronimo inglese MPI.\nLatte e osteoporosi.\nIn merito alle qualit\u00e0 benefiche del latte nel contrasto all'osteoporosi gli esperti del settore non hanno saputo ancora dare una risposta certa. Secondo la maggior parte degli scienziati un elevato consumo di latte non previene l'osteoporosi, n\u00e9 aiuta i soggetti affetti da questa patologia, inclusi quelli pi\u00f9 a rischio per motivi fisiologici, come le donne in menopausa. In particolare, secondo l'Harvard Nurses' Health Study, che ha seguito clinicamente oltre 75.000 donne per dodici anni, l'aumentato consumo di latte non avrebbe alcun effetto protettivo sul rischio di fratture. Secondo questi studi i broccoli, il cavolo, gli altri ortaggi a foglia verde, i semi di sesamo, il tahini, il tofu con aggiunta di calcio e i latti vegetali e succhi di frutta fortificati hanno quantit\u00e0 adeguate di calcio che soddisferebbero il fabbisogno giornaliero. Recentemente l'adeguatezza di latte e latticini come fonte di calcio \u00e8 stata messa in discussione dai sostenitori della cosiddetta dieta alcalina. Secondo i sostenitori di tale dieta, che per\u00f2 non trova unanime supporto scientifico, le proteine del latte aumenterebbero l'acidit\u00e0 dei fluidi corporei provocando una reazione fisiologica che impoverirebbe i depositi di calcio nelle ossa per ristabilire il pH. Le ricerche non hanno trovato alcun collegamento tra acidosi metabolica e il consumo di latte. Altri studi non hanno evidenziato alcun effetto protettivo sull'osso da parte del calcio proveniente dai derivati del latte. Occorre tuttavia precisare che questi studi hanno avuto come soggetti d'indagine soprattutto donne bianche di et\u00e0 superiore ai 34-60 anni; per questo motivo non \u00e8 possibile generalizzare i risultati ottenuti nelle categorie escluse quali giovani donne, individui di sesso maschile o rappresentanti di altre etnie. \nD'altro canto invece i supporter del latte affermano completamente l'opposto: il latte e i suoi derivati sono alimenti essenziali nella dieta quotidiana per la prevenzione dell'osteoporosi. Questo poich\u00e9 essendo questi alimenti ricchi di calcio (fondamentale sia in et\u00e0 giovanile, per il raggiungimento di un picco di massa ossea elevato, sia in et\u00e0 avanzata per evitare fratture ossee) vanno a supportare la formazione delle ossa e il loro rafforzamento. Inoltre secondo questo filone di esperti soggetti carenti dell'enzima lattasi (come ad esempio intolleranti al lattosio) sembrano essere pi\u00f9 inclini a osteoporosi e fratture ossee. C'\u00e8 da specificare per\u00f2 che secondo questi scienziati il solo il calcio non basta, \u00e8 necessaria anche un'adeguata attivit\u00e0 fisica, integrare un'adeguata quantit\u00e0 di vitamina D, ed evitare fumo e alcol.\nIgiene alimentare e sofisticazione alimentare.\nContaminazioni microbiologiche.\nIl latte, per la sua composizione (presenza di nutrienti, in particolare proteine, alto contenuto di acqua), \u00e8 un substrato ideale per la crescita dei microrganismi. Inoltre essendo un prodotto di origine animale, pu\u00f2 facilmente albergare agenti infettivi ed essere quindi veicolo di malattie trasmissibili dagli animali all'uomo (zoonosi). Tra le zoonosi pi\u00f9 rilevanti ci sono brucellosi, listeriosi, salmonellosi, e tubercolosi.\nContaminazioni e sofisticazioni chimiche.\nIl latte, essendo un'emulsione di grassi in una soluzione acquosa, pu\u00f2 essere contaminato da numerose sostanze sia lipo che idrosolubili.\nTali contaminazioni possono avere origine ambientale (ad esempio residui di fitofarmaci, tossine di origine fungina che l'animale ingerisce con l'alimentazione), oppure derivare da contaminazioni durante il processo di trasformazione e conservazione (ad esempio contaminazione da Itx derivante dei processi di stampa delle confezioni, ora vietato) oppure essere il risultato di sofisticazioni (come avvenuto nel caso dell'aggiunta fraudolenta alla produzione o durante i trasporti, di sostanze azotate come (urea) melammina in Cina, atta a elevare apparentemente il contenuto proteico del latte), o semplicemente sale, atto a mascherare l'aggiunta di acqua.\nTrattamenti industriali del latte.\nIl latte crudo pu\u00f2 essere sottoposto ad alcuni trattamenti preliminari prima delle procedure di sterilizzazione che eliminano i batteri.\nScrematura.\nCon la centrifugazione le particelle pi\u00f9 pesanti (materiale grossolano e parte delle cellule somatiche) sedimentano sul fondo e vengono allontanate, mentre le parti pi\u00f9 leggere vengono separate (scrematura) e poi rimiscelate al latte per ottenere una determinata percentuale di grasso (per determinarne la percentuale uno dei primi sistemi usati fu nel 1892 il metodo Gerber).\nLa \"scrematura\" si effettua a una temperatura di circa 55\u00a0\u00b0C, ottenendo la completa separazione della parte grassa (la panna). Pi\u00f9 \u00e8 lunga e intensa la centrifugazione, migliore \u00e8 la separazione. Il latte magro che si ottiene ha un residuo grasso dello 0,1-0,5%. Per rimiscelazione in linea della panna si ottengono i titoli di grasso desiderati (valori imposti dalla legge per il latte alimentare):\n\u00c8 definito come \"latte\" tal quale il latte che non ha subito trattamenti di scrematura n\u00e9 trattamenti termici.\nOmogeneizzazione.\nDurante il processo di pastorizzazione o sterilizzazione, il latte pu\u00f2 essere omogeneizzato. L'omogenizzazione \u00e8 un procedimento quasi universalmente utilizzato dalle centrali di trattamento in particolare per ridurre ed omogeneizzare le dimensioni dei globuli di grasso, aumentando la stabilit\u00e0 dell'emulsione ed evitando/rallentando l'affioramento/cremaggio del grasso del latte alimentare. Il latte viene fatto passare sotto alta pressione attraverso una particolare valvola (omogeneizzatrice) in grado di spezzare i globuli di grasso e di disperderli uniformemente nel latte, costituendo cos\u00ec un'emulsione pi\u00f9 stabile, ed evitando problemi di affioramento nel tempo di conservazione. Il prodotto diventa pi\u00f9 facilmente digeribile per il consumatore, al quale \u00e8 garantita uguale percentuale di grasso nel periodo di consumo.\nRaffreddamento.\nIl primo trattamento avviene nella sala mungitura. Qui il latte, che esce dalle mammelle delle mucche con una temperatura di 37\u00a0\u00b0C circa, viene convogliato in tank latte chiuse dove \u00e8 raffreddato entro tempi fra 20 e 460 minuti, e conservato a 4-6\u00a0\u00b0C. Con questa temperatura i batteri che hanno inquinato il latte dall'uscita della mammella in poi, si riproducono pi\u00f9 lentamente che d'ordinario (37\u00a0\u00b0C della vacca e c.a 20-25\u00a0\u00b0C dell'ambiente). Poi il latte viene trasferito sulle autobotti isoterme (coibentate), che lo trasportano ai caseifici per la trasformazione in prodotto finito.\nPastorizzazione.\nGrazie alle scoperte del chimico francese Louis Pasteur, riguardanti l'uccisione delle brucelle con il calore (circa 70 80\u00a0\u00b0C), \u00e8 possibile oggi \"pastorizzare\" ovvero riscaldare il latte a temperature capaci di uccidere i microbi patogeni e gran parte della microflora saprofita. Durante la pastorizzazione \"il latte viene fatto passare per tubi di uno scambiatore di calore per circa 30 secondi\". Questo trattamento riduce notevolmente la carica batterica, causando minime variazioni organolettiche e nutrizionali, compensate largamente dalle condizioni di sicurezza igienica.\nTutti i trattamenti si concludono con il raffreddamento a 4\u00a0\u00b0C per ridurre lo sviluppo dei batteri; a questa temperatura il latte fresco si conserva per 6 giorni,\" il latte viene confezionato in cartoni, distribuito attraverso la catena del freddo\" (camion frigoriferi per la distribuzione in citt\u00e0, banco frigorifero del lattaio, e finalmente il frigorifero di casa).\nPastorizzazione bassa.\nQuesto trattamento, ormai desueto, si applica oggi solo in presenza di latte a minimo rischio di contaminazione, che viene portato a 63\u00a0\u00b0C per un periodo di 30 minuti. L'evoluzione genetica di taluni batteri per\u00f2 rende comunque assai poco efficace il trattamento per usi di alimentazione diretta.\nPastorizzazione rapida HTST (\"High Temperature Short Time\").\nIl latte, a seguito di preriscaldamento, \u00e8 portato velocemente a una temperatura minima di 72\u00a0\u00b0C per almeno 15 secondi. Tale pastorizzazione \u00e8 resa possibile tramite una riduzione in strato sottile del latte che viene fatto passare tra piastre riscaldate (stassanizzazione). La stassanizzazione sfrutta altres\u00ec il fenomeno che vede le cellule batteriche attratte verso la superficie della piastra di scambio termico: ci\u00f2 provoca un moto turbolento del liquido che garantisce uno scambio termico efficiente e uniforme. Questa temperatura uccide circa il 96% dei batteri (di primaria importanza \u00e8 l'abbattimento della carica batterica rappresentata dalle forme vegetative dei micobatteri della tubercolosi e batteri della brucellosi, oltre ad altri patogeni importanti), mentre resta un 5% costituito dalle spore, cio\u00e8 da batteri che si sono trasformati in una forma molto resistente al calore. Per rallentare la crescita dei batteri rimasti, il latte viene subito raffreddato a 4\u00a0\u00b0C. Il latte pastorizzato pu\u00f2 essere conservato a 4\u00a0\u00b0C per sei giorni. Il latte che ha subito tale trattamento pu\u00f2 definirsi \"fresco\" e deve risultare \"fosfatasi negativo\" e \"perossidasi positivo\", a dimostrazione oggettiva che il trattamento termico \u00e8 stato fatto a una temperatura non inferiore a 72\u00a0\u00b0C e non superiore a 78\u00a0\u00b0C per 15 secondi (sopra il livello di distruzione dei patogeni e non surriscaldato).\nTrattamento UHT (\"Ultra High Temperature\").\n\u00c8 una particolare tecnica di sterilizzazione che consiste nel trattare il latte omogeneizzato e preriscaldato ad almeno 135\u00a0\u00b0C attraverso l'impiego di vapore acqueo surriscaldato per non meno di un secondo. Si parla di UHT a sistema \"indiretto\" quando la sterilizzazione del latte avviene tramite scambiatori di calore (piastre o tubi), mentre viene detto UHT \"diretto\" (Uperizzazione TM\u00b0) quando la sterilizzazione del latte avviene in contatto diretto con il fluido riscaldante cio\u00e8 il vapore acqueo, che viene rievaporato nella successiva fase di raffreddamento flash sotto vuoto. In genere il trattamento diretto (circa 140\u00a0\u00b0C per 2-4 secondi) d\u00e0 luogo a un prodotto organoletticamente migliore del trattamento indiretto per un minore \"effetto termico\". Successivamente si raffredda il latte a 15-20\u00a0\u00b0C e si procede entro impianti sterili chiusi, in flusso continuo, al confezionamento asettico del latte in contenitori sterilizzati in linea (brik, bottiglie in HDPE o PET) che vengono chiusi ermeticamente. La condizione di ermeticit\u00e0 del contenitore \u00e8 condizione essenziale della lunga conservazione.\nAnche il trattamento UHT non garantisce la distruzione delle spore pi\u00f9 resistenti: la sterilit\u00e0 commerciale viene definita come \"assenza di microorganismi capaci di riprodursi e recare danni al prodotto nelle usuali condizioni di conservazione a temperatura ambiente\" (stabilit\u00e0 microbiologica). Il latte UHT \u00e8 considerato a \"lunga conservazione\" e si pu\u00f2 conservare per circa 3-6 mesi a temperatura ambiente. Le confezioni dei vari tipi di latte sterilizzato UHT devono riportare il termine minimo di conservazione \"da consumarsi preferibilmente entro...\" (giorno, mese, anno). Ci\u00f2 significa che anche dopo la data di scadenza, per un tempo ragionevole, il prodotto pu\u00f2 essere consumato, nonostante le qualit\u00e0 organolettiche possono risultare alterate.\nSterilizzazione.\n\u00c8 il trattamento termico pi\u00f9 energico, che assicura la completa eliminazione di tutti i batteri, anche delle spore. Il latte cos\u00ec sterilizzato ha una lunga conservazione a temperatura ambiente, anche oltre i 6 mesi. Il processo \u00e8 costituito da un trattamento \"flash\", per circa 3 secondi ad una temperatura di 140\u00b0, seguito da riempimento e sigillazione del contenitore (vetro-lattina) con susseguente sterilizzazione in autoclave (continua o discontinua) del contenitore chiuso. Tuttavia, una volta che si \u00e8 aperto un contenitore di latte sterilizzato (al pari dell'UHT) \u00e8 necessario tenerlo in frigorifero e consumarlo entro pochi giorni; infatti potrebbe venire a contatto con i microrganismi presenti nell'ambiente, i quali all'interno dell'alimento non troverebbero alcuna competizione con altri batteri e sarebbero liberi di proliferare.\nLa sterilizzazione elimina la maggior parte dei batteri presenti nel latte che potrebbero nuocere al nostro organismo\nIl latte sterilizzato \u00e8 rilevantemente pi\u00f9 sicuro del latte UHT dal punto di vista batteriologico, ma ha subito un danno organolettico oggi non pi\u00f9 accettato nella maggioranza dei casi, rispetto al latte UHT. Tale latte ha avuto il merito di rendere disponibile l'assunzione di un alimento cos\u00ec importante a fasce di popolazione vaste, allora poco raggiungibili dal \"latte fresco\". Dal punto di vista commerciale ha ormai una scarsa rilevanza poich\u00e9, oltre ai contenuti nutrizionali, anche il sapore risulta piuttosto alterato: \u00e8 quindi principalmente destinato all'esportazione in paesi con condizioni sociali e climatiche difficili.\nMicrofiltrazione.\nLa microfiltrazione del latte \u00e8 un trattamento puramente meccanico, con filtrazione molto sottile attraverso membrane ceramiche a maglie di 1-2,5 micron: questa filtrazione, in grado di separare fisicamente i microbi dal latte, viene praticata sulla sola frazione magra del latte senza interagire con le componenti nutritive in esso contenute.\nSi separa la frazione lipidica del latte con la tradizionale centrifugazione a circa 50\u00a0\u00b0C. La frazione grassa (lipidica) non pu\u00f2 essere sottoposta a microfiltrazione avendo i globuli di grasso dimensioni simili alle maglie della membrana filtrante. Il latte scremato, separato dalla panna, viene microfiltrato su membrana porosa eliminando la quasi totalit\u00e0 della flora microbica che ha inquinato il latte dopo l'uscita della mammella nell'ambiente di mungitura.\nLe due frazioni, panna e latte magro microfiltrato, vengono poi miscelate in flusso continuo in rapporto tale da ottenere il titolo di grasso desiderato. Il latte titolato (intero, parzialmente scremato, scremato), a carica batterica estremamente ridotta, simile al momento di uscita dal capezzolo della mammella, viene pastorizzato a 72-75\u00a0\u00b0C per 15-20 secondi con il metodo di pastorizzazione classico HTST, che consente l'inattivazione di eventuali specie microbiche patogene residuali.\nSi ottiene cos\u00ec un latte con caratteristiche microbiologiche eccellenti che ne consentono la conservazione in regime refrigerato per tempi lunghi, oltre 15 giorni dal trattamento, e con caratteristiche organolettiche ottimali, perfettamente sovrapponibili a un latte pastorizzato di qualit\u00e0 elevata.\nLatte delattosato.\nI vari prodotti denominati latti HD, alta digeribilit\u00e0, e relativi differenti nomi commerciali, sono indicati ai soggetti che non possiedono l'enzima lattasi o ne sono temporaneamente deficitari per alterazioni intestinali, e non possono scindere il lattosio nei costituenti. Il lattosio, zucchero del latte, viene trasformato negli stabilimenti in due zuccheri semplici che costituiscono il disaccaride: glucosio e galattosio, per azione dell'enzima lattasi. L'intolleranza al latte \u00e8 dovuta alla mancata scissione in monosaccaridi del lattosio; quest'ultimo, attraverso fenomeni osmotici, richiama liquidi nell'intestino crasso determinando disagi intestinali quali meteorismo e scariche diarroiche.\nLatte art.\nPer \"latte art\" si intende una serie di tecniche di caffetteria moderne atte a creare disegni e decorazioni sui cappuccini, sui marocchini, sui caff\u00e8 o su latte macchiato con il solo aiuto del latte o con semplici stuzzicadenti. Si possono disegnare cuori, foglie, spirali e tanto altro ancora. Questa tecnica professionale \u00e8 oggetto di concorsi internazionali.\nAltri alimenti definiti \"latte\".\nPer il regolamento europeo Regolamento (UE) n. 1308/2013 confermato da una sentenza della Corte europea il \u00ablatte \u00e8 esclusivamente il prodotto della secrezione mammaria normale, ottenuto mediante una o pi\u00f9 mungiture, senza alcuna aggiunta o sottrazione\u00bb; pertanto la denominazione \u00ablatte\u00bb, in linea di principio, non potrebbe essere legittimamente impiegata per designare un prodotto puramente vegetale. \nFanno eccezione solo alcuni prodotti dove nella lingua nazionale il termine \"latte\" associato ad un estratto vegetale viene legittimamente riconosciuto: in Italia il \"latte di mandorle\" ed il \"latte di cocco\".\nDalla noce di cocco si estrae un liquido bianco comunemente chiamato \"latte di cocco\", da non confondere con l'acqua di cocco, la quale si trova naturalmente all'interno del frutto.\nIn alcune regioni del Mezzogiorno d'Italia \u00e8 diffusa una bevanda chiamata latte di mandorla. \u00c8 un prodotto agroalimentare tradizionale della Puglia e della Sicilia. Nella Sicilia orientale il latte di mandorla viene utilizzato per la produzione di granite, tradizionalmente consumate a colazione nel periodo estivo e in tempi moderni consumato come pasto veloce (granita con brioche) a qualunque ora del giorno.\nIl latte di mandorla \u00e8 anche un ingrediente del cosiddetto caff\u00e8 leccese.\nNon \u00e8 invece legalmente ammissibile in Italia, l'utilizzo del termine \"latte\" per il cosiddetto latte di soia, talvolta chiamato anche \"latte vegetale\".\nLa Giornata Mondiale del Latte.\nIstituita dalla FAO nel 2001, ogni 1\u00ba giugno si celebra a livello internazionale la \"Giornata Mondiale del Latte\", per sottolineare l'importanza di questo alimento ."}
{"id": "699979", "revid": "92723", "url": "https://it.wikipedia.org/wiki?curid=699979", "title": "Top view", "text": "Top view (in italiano \"visto da sopra\") \u00e8 un'espressione linguistica usata in elettronica per indicare a quale lato corrisponda lo schema elettrico simbolico interno al componente, rispetto alla piedinatura fisica dello stesso. \nViene sempre adoperata nei datasheet che riportano i dati del componente; lo schema interno, la piedinatura, e le dimensioni; sono informazioni indispensabili per iniziare il progetto di un circuito. Pu\u00f2 essere un circuito integrato, un transistor, un rel\u00e8, un componente ibrido ecc. Vi sono casi in cui lo schema simbolico della piedinatura del componente corrisponde al lato inferiore, in questo caso il datasheet riporter\u00e0 accanto allo schema, il termine \"bottom view\". L'esatta conoscenza di questo dato \u00e8 fondamentale; un'errata interpretazione, pu\u00f2 portare ad eseguire collegamenti errati o ad inserire il componente al contrario, con la conseguenza di applicare la tensione di alimentazione ai pin sbagliati, col forte rischio di danneggiare il componente. La necessit\u00e0 di specificare il lato del componente a cui si riferisce lo schema simbolico, deriva dalla mancanza di una chiave che permetta in modo univoco i collegamenti o l'inserzione, l'esempio pi\u00f9 comune sono i transistor realizzati in contenitore metallico denominato TO-3, se non fosse specificato il lato in cui \u00e8 vista la piedinatura, non si potrebbe distinguere il terminale di base dall'emittore."}
{"id": "699984", "revid": "767487", "url": "https://it.wikipedia.org/wiki?curid=699984", "title": "Joe Petagno", "text": " \u00c8 conosciuto principalmente per le copertine realizzate per gruppi heavy metal come Mot\u00f6rhead, Marduk, Nightshade e Illdisposed.\nBiografia.\nDal 1972 non vive pi\u00f9 negli Stati Uniti. Ha anche lavorato per l'azienda Hipgnosis e in seguito ha conosciuto il leader dei Mot\u00f6rhead Lemmy Kilmister nel 1975, progettando per la band il celebre \"Snaggletooth\", simbolo apparso per la prima volta proprio nel loro album di debutto \"Mot\u00f6rhead\" del 1977, e da allora ha continuato a disegnare la maggior parte delle copertine degli album della band.\nInoltre \u00e8 conosciuto anche per le copertine per i suoi libri di fantascienza, specialmente per l'edizione \"Corgi SF Collector's Library\", della famosa antologia di Ray Bradbury intitolata Cronache marziane.\nOltre alle copertine per gruppi metal, ha disegnato anche per altri gruppi quali la The Graeme Edge Band (formata da Graeme Edge quando lasci\u00f2 i Moody Blues e Adrian Gurvitz); la The Baker Gurvitz Army (formata dallo stesso Gurvitz e Ginger Baker), per questi ultimi ha disegnato i loro primi due dischi in vinile, pubblicati dalla \"Vertigo Records\" e dalla \"Mountain Label\".\nDal 1979 Petagno abita in Danimarca con sua moglie Sanne.\nRecentemente ha anche prodotto le illustrazioni per un gioco a carte disponibile con il titolo \"The Deck of Death\".\nNel 2005 \u00e8 apparso nell'edizione speciale dell'album \"Inferno\" dei Mot\u00f6rhead, uscita per il 30\u00ba Anniversario della band.\nIl 21 settembre 2007, Joe Petagno, ha pubblicato un comunicato in cui rifiuta di cedere al management dei Mot\u00f6rhead i diritti sull'uso del simbolo inventato da lui e Lemmy e che non lo disegner\u00e0 pi\u00f9.\nQuesto rapporto di amicizia e di lavoro \u00e8 stato interrotto dopo quasi trent'anni di collaborazione."}
{"id": "699985", "revid": "5614818", "url": "https://it.wikipedia.org/wiki?curid=699985", "title": "Petagno", "text": ""}
{"id": "699987", "revid": "339392", "url": "https://it.wikipedia.org/wiki?curid=699987", "title": "Esercito di Liberazione Popolare", "text": ""}
{"id": "699992", "revid": "600272", "url": "https://it.wikipedia.org/wiki?curid=699992", "title": "Capi di Stato dell'Ecuador", "text": "Lista dei capi di Stato dell'Ecuador dalla sua indipendenza, avvenuta nel 1830, ad oggi.\nIl presidente della Repubblica, eletto dal popolo, \u00e8 il capo di Stato e capo del governo e colui che esercita il potere esecutivo. Il suo mandato dura quattro anni. Nel passato tuttavia il paese andino ha trascorso lunghi periodi di instabilit\u00e0 politica durante i quali si sono succeduti anche governi provvisori, presidenti ad interim, giunte civili o militari che hanno esercitato i poteri di capo dello Stato. Inoltre, tra il 1830 e il 1869 il presidente era eletto indirettamente, dal legislatore. Dal 1869 il presidente viene eletto dal popolo, ma nel corso del XIX secolo solo gli uomini con un buon lavoro e un buon reddito potevano votare. Fino al 1945 le elezioni avvenivano spesso in modo fraudolento, cosicch\u00e9 la vera democrazia inizi\u00f2 solo da quel momento. Negli anni sessanta e settanta, non mancarono i colpi di Stato militari, i quali hanno portato a periodi, anche relativamente lunghi, di dittature, senza presidenti eletti democraticamente."}
{"id": "699993", "revid": "1543377", "url": "https://it.wikipedia.org/wiki?curid=699993", "title": "Charles-Joseph Panckoucke", "text": "Biografia.\nFiglio di Andr\u00e9 Joseph Panckoucke (1700-1753), anch'egli scrittore ed editore, Charles-Joseph si trasfer\u00ec a Parigi nel 1754. Fu lui a suggerire a Diderot di dare un seguito all\u2032\"Encyclop\u00e9die\" nel 1769, ma questo progetto abort\u00ec. Panckoucke ottenne tuttavia una licenza per far pubblicare un supplemento nel 1775 che apparve in quattro volumi nel 1776 e 1777.\nPancoucke fece anche pubblicare in due volumi l'indice dell\u2032\"Enciclop\u00e9die\", questi volumi furono preparati da Pierre Mouchon e pubblicati nel 1780.\nTuttavia la grande opera di Panckoucke resta l\u2032\"Enciclop\u00e9die m\u00e9thodique\" (Enciclopedia metodica), una nuova Enciclopedia organizzata per soggetto invece che in ordine alfabetico. Ricevette un'autorizzazione a pubblicarla nel 1780 e fece apparire il suo primo prospetto pubblicitario nel 1782. Questa immensa opera in 166 volumi continu\u00f2 ad essere ampliata fino al 1832, poich\u00e9 la figlia Th\u00e9r\u00e8se-Charlotte Agasse, vedova del suo socio Henri Agasse, continu\u00f2 a curarne la pubblicazione. Il \"Tableau encyclop\u00e9dique et m\u00e9thodique des troi regnes de la nature\" (Quadro enciclopedico e metodologico dei tre regni della natura) \u00e8 una parte dedicata alla storia naturale che apparve individualmente.\nPanckoucke fu anche l'editore di due celebri riviste, il \"Mercure de France\" e il \"Le Moniteur Universel\", che fond\u00f2 nel novembre 1789.\nGioc\u00f2 un ruolo importante nella diffusione della cultura nel corso del XVIII secolo. Amico personale di grandi filosofi e intellettuali del suo secolo, divenne libraio-editore ufficiale dell\u2032\"Inprimerie Royale\" (Stamperia Reale) e dell'Accademia Reale delle Scienze, ed una figura imprescindibile dell'editoria, in qualche senso uno dei primi magnati della stampa.\nSua sorella Am\u00e9lie Panckoucke era una scrittrice e celebre mecenate di salotti letterari. Anche suo figlio Charles-Luois-Fleury Panckoucke fu ugualmente scrittore e noto editore"}
{"id": "699997", "revid": "26630", "url": "https://it.wikipedia.org/wiki?curid=699997", "title": "Teorema del confronto", "text": "Il teorema del confronto \u00e8 un teorema di analisi matematica. Assume forme diverse a seconda del contesto, e permette di calcolare il limite di una successione o funzione confrontando questa con altri due oggetti analoghi che \"si stringono sempre di pi\u00f9\" intorno a quello dato.\n\u00c8 informalmente chiamato teorema dei due carabinieri, per un'allegoria: il teorema sarebbe rappresentato da due carabinieri (due funzioni o successioni formula_1 che si stringono sempre di pi\u00f9) che conducono in arresto un prigioniero (una funzione o successione formula_2): questo \"tende\" sicuramente allo stesso punto dove tendono i carabinieri (il limite comune di formula_3 e formula_4).\nSulla base di considerazioni simili, il teorema \u00e8 talvolta detto anche teorema del sandwich o teorema di compressione.\nSuccessioni.\nIl teorema del confronto per le successioni asserisce che se formula_5 e formula_6 sono tre successioni di numeri reali tali che definitivamente:\ne se si ha:\nallora anche:\nDimostrazione.\nDalla definizione di limite di una successione, si ricava che per ogni formula_10 esistono formula_11 tali che:\nQuindi per ogni formula_14 maggiore di formula_15 si ottiene:\nQuindi per ogni formula_17 esiste un formula_18 tale che:\nIn altre parole, la successione formula_20 tende a formula_21.\nEsempi.\nLa successione:\n\u00e8 \"stretta\" fra le successioni:\npoich\u00e9:\nimplica:\nper ogni formula_14. Entrambe formula_27 e formula_28 sono infinitesime (convergono cio\u00e8 a zero), e quindi per il teorema del confronto anche formula_20 \u00e8 infinitesima.\nCorollario.\nTeoremi di confronto si possono applicare anche per i limiti infiniti. Se formula_5 sono due successioni tali che:\nper ogni formula_14, e se:\nallora anche:\nOppure se:\nper ogni formula_14, e se:\nallora anche:\nDimostrazione Corollario.\nPer ipotesi formula_33 e pertanto, dalla definizione di limite di una successione, per ogni formula_40 esiste un numero naturale formula_41 tale che formula_42 per ogni formula_43.\nDato che formula_44 per ogni formula_14:\nsi ottiene che:\nQuindi:\nFunzioni.\nIl teorema del confronto per le funzioni asserisce che, date tre funzioni formula_48 definite su un dominio formula_49 di formula_50, e dato un punto di accumulazione formula_51 per formula_52, se:\ned esiste un intorno formula_54 di formula_51 tale che:\nallora:\nDimostrazione.\nPer la definizione di limite, per ogni formula_58 esistono due intorni formula_59 e formula_60 di formula_51 tali che:\nQuindi:\nQuindi per ogni formula_10 esiste un intorno formula_66 tale che:\nIn altre parole:\nEsempio.\nUn'applicazione importante di questo teorema \u00e8 la verifica del limite:\nSi prenda come riferimento l'immagine a destra. Sia formula_70 la misura in radianti dell'arco di circonferenza di centro O e raggio unitario.\nAllora:\nNe segue che:\nda cui, dividendo per formula_73:\nprendendo i reciproci:\nsapendo che la disuguaglianza non cambia per formula_76 e che:\nsfruttando il teorema del confronto si ottiene:"}
{"id": "700023", "revid": "770813", "url": "https://it.wikipedia.org/wiki?curid=700023", "title": "Bell 412", "text": "Il Bell 412 \u00e8 un elicottero da trasporto medio bimotore, con rotore quadripala, da cui il 4 della sigla, per distinguerlo dal 212 con rotore bipala.\n\u00c8 stato sviluppato in versioni civili (servizi di trasporto, eliambulanza, antincendio) e militari (trasporto tattico, pattugliamento, sorveglianza, soccorso ed operazioni navali) ed \u00e8 entrato in servizio a partire dal 1981.\n\u00c8 stato prodotto dall'Agusta (l'attuale Divisione Elicotteri di Leonardo, precedentemente rinominata AgustaWestland) su licenza della Bell con il nome AB 412.\nTecnica.\nIl Bell 412 \u00e8 un elicottero dall'aspetto tradizionale, con la cellula realizzata con longheroni longitudinali e ordinate trasversali in lega di alluminio. La cabina presenta due posti di pilotaggio affiancati dotati di doppio comando raggiungibili da due porte anteriori incernierate, mentre la parte posteriore \u00e8 accessibile tramite due portelloni scorrevoli (che possono essere aperti in volo con velocit\u00e0 non superiore a 40 nodi). Posteriormente la struttura si allunga in una robusta trave di coda con struttura a semiguscio dotata di un rotore di coda bipala.\nIl Bell 412 \u00e8 derivato dal Bell 212 (1971).\nIl carrello d'atterraggio \u00e8 del tipo a pattino a sezione tubolare: esistono 3 tipi di pattini in gergo chiamati pattino alto (adatto a terreni erbosi o sconnessi) pattino basso (prevalentemente militare o ad uso privato) e un pattino particolare per il montaggio dei galleggianti.\nL'apparato propulsivo \u00e8 affidato ad una coppia di turboalberi Pratt &amp; Whitney Canada PT6T (in diverse varianti) con una potenza massima al decollo di 1800 shp. Il moto viene trasmesso (tramite una Combining GearBox) al rotore principale quadripala, di tipo articolato (rigido nel flappeggio e semirigido nel brandeggio) e parzialmente realizzato in materiale composito. Si pu\u00f2 notare dalla foto della testa del rotore che le pale sono poste su due piani differenti in modo tale che il flusso della pala antecedente influenzi solo parzialmente quello della pala retrocedente, dando al rotore quadripala dell' Bell/AB 412 un'efficienza rotorica superiore ad un tradizionale rotore quadripala.\nSono presenti due impianti idraulici distinti per quanto riguarda tutti i comandi di volo (ciclico, collettivo e pedaliera), tuttavia solo sul primo impianto \u00e8 presente la servoassistenza della pedaliera. \u00c8 impossibile escludere tutte e due i servocomandi. \u00c8 impossibile pilotare l'aeromobile se tutti e due i servocomandi vanno in avaria (in quanto si piegherebbero le aste di comando del comando ciclico/collettivo).\nL'impianto elettrico \u00e8 a due tensioni. La prima a 28 volt (corrente continua su due distinti BUS 1 e 2) che alimenta l'impianto principale e la seconda a 110 volt (corrente alternata): questo \u00e8 reso possibile da due inverters e due trasformatori separati che generano le tensioni necessarie.\nL'AB 412 o Bell 412 \u00e8 un elicottero stabilizzato, ci sono cio\u00e8 2 HeliPilot (HP1 e HP2) che ne stabilizzano l'assetto come ATT (Attitude Mode) o SAS (Stability Augmentation System).\nI due Helipilot (Honeywell) sono posti sul lato posteriore DX della fusoliera e sono accoppiati a due piattaforme giroscopiche che sono collocate nel lato SX della fusoliera, questi giroscopi sono protetti da una copertura rigida sulla quale la scritta Handle like eggs fa' capire la loro delicatezza. L'Helipilot 1 distinguibile dal part number che finisce per /3 sebbene abbia lo stesso connettore (ed \u00e8 intercambiabile con l'HP1) ha al suo interno la possibilit\u00e0 di gestire un RateGyro (Optional, posto in alto sul lato DX) che stabilizza ulteriormente l'elicottero sul YAW (pedaliera) sotto il 60 kts, dopo di che non \u00e8 pi\u00f9 necessario il suo intervento nella stabilizzazione (in quanto l'elicottero a questa velocit\u00e0 risente gi\u00e0 della deriva posteriore seppur di dimensioni limitate).\n\u00c8 noto ai maggiori progettisti di elicotteri che una piccola deriva posteriore \u00e8 segno di buona progettazione del velivolo, poich\u00e9 esso non ha bisogno di una grande deriva per essere stabile. Inoltre con una piccola deriva a basse velocit\u00e0 il velivolo non risente di un eventuale vento laterale.\nDa notare che il rotore di coda non \u00e8 sullo stesso piano della trave di coda ma \u00e8 posto in posizione pi\u00f9 rialzata (ci\u00f2 \u00e8 reso possibile da un giunto cardanico a 42 gradi, posto sulla trave di coda medesima). Tutto ci\u00f2 ha il vantaggio di rendere minima la coppia torcente tra i piani di rotazione del rotore principale e quello del rotore di coda: questa soluzione pi\u00f9 complessa e costosa per via dell'aggiunta della scatola a 42 gradi rende l'elicottero pi\u00f9 stabile. Inoltre con questa soluzione il rotore di coda si trova in posizione pi\u00f9 rialzata rispetto al terreno rendendo pi\u00f9 sicuri gli atterraggi in zone sconnesse, altres\u00ec rende anche pi\u00f9 sicuro un eventuale avvicinamento di persone alla parte posteriore del velivolo.\nI pianetti di coda possono cambiare il loro angolo di inclinazione ma solamente in modo passivo: all'interno della coda \u00e8 presente una molla che contrasta il loro movimento in relazione alla forza del flusso di aria che li investe durante il volo.\nGli HeliPilot possono anche essere accoppiati ad un Flight Director (Autopilota) che sebbene non faccia parte della dotazione di serie \u00e8 in pratica installato nel 95% dei Bell 412 in circolazione.\nIl Flight Director pu\u00f2 essere tricanale o quadricanale, nel quadricanale l'autopilota ha la possibilit\u00e0 di agire anche sul comando collettivo (passo collettivo) consentendo il mantenimento automatico di tutti i parametri di volo richiesti, compreso un eventuale avvicinamento in aeroporto con l'ILS (Instrumental Landing System) inserito nell'autopilota, mentre il tricanale per mantenere il Glide dell'ILS (o altro parametro) potr\u00e0 intervenire esclusivamente sul ciclico (la cosiddetta Cloche) rallentando o accelerando (a volte pericolosamente) l'aeromobile, per far s\u00ec che questo perda o guadagni quota (poich\u00e9 la potenza sul tricanale deve essere gestita manualmente dal pilota).\nAllestimenti.\nIl Bell 412 pu\u00f2 essere allestito in modi differenti a seconda delle necessit\u00e0:\nPer emergenze sanitarie da evacuazione (MEDEVAC), pu\u00f2 portare 6 barelle in senso longitudinale, con spazio per un medico a bordo.\nIn alternativa pu\u00f2 servire come eliambulanza per trasporto sanitario assistito, con solo 3 barelle e l'operatore al seguito.\nPer gli impieghi HEMS o HSAR viene utilizzato con una sola barella ed equipaggio di soccorso completo composto da: due piloti, un tecnico di bordo/verricellista; due aerosoccorritori; un medico di area critica o rianimatore ed un infermiere professionale di area critica.\nPer operazioni antincendio boschivo (AIB) \u00e8 dotato di una benna tipo Bambi Bucket della capacit\u00e0 massima di 900litri d'acqua che viene applicata al gancio baricentrico o di contenitori \"conformal\" dotati di pompa di aspirazione e serbatoio di iniezione del ritardante/estinguente del tipo Isolair da 1000 litri nominali.\nPer operazioni marittime pu\u00f2 montare due galleggianti d'emergenza (azionabili solo per l'ammaraggio e con i quali \u00e8 vietato volare) installati sul pattino (tre sezioni per pattino) o sulle balestre del carrello d'atterraggio (tubolare unico compartimentato) dotati di tubazione bypass che garantisce il gonfiaggio \"sufficiente\" dei due galleggianti anche con l'azionamento di una sola delle due bombole di azoto disposte all'uopo.\nPer operazioni di soccorso su terra e/o mare pu\u00f2 essere attrezzato con un verricello di soccorso da 270\u00a0kg di carico massimo.\nEsistono principalmente due tipi di verricello di soccorso: idraulico o elettrico. Il primo, a comando idraulico, \u00e8 posto esteriormente alla fusoliera (sul lato DX), \u00e8 azionato tramite una pompa che deriva il moto dalla scatola della trasmissione principale del Bell (o Agusta Bell) 412, l'operatore agisce su una maniglia che comanda direttamente una valvola del circuito idraulico ad altissima pressione. Il carico massimo sollevabile \u00e8 pari a 270\u00a0kg, mentre ha una lunghezza di cavo massima di 68 metri.\nIl secondo, a comando elettrico pu\u00f2 essere di due sottotipi: modello Lucas (interno) o modello Breeze-Eastern (esterno).\nI suddetti tipi sono applicabili sugli Agusta Bell 412, mentre sui Bell 412 \u00e8 applicabile anche il tipo Goodrich, a comando elettrico e posizionato in postazione posteriore DX.\nIl primo, modello Lucas, \u00e8 collocato internamente in posizione ruotata in senso longitudinale, il suo brandeggio \u00e8 anch'esso elettrico ed ha la possibilit\u00e0 di essere posizionato in quattro diverse postazioni ricavate sul pianale dell'elicottero, anteriore e posteriore destra o sinistra. Nel modello Lucas la velocit\u00e0 di discesa o risalita pu\u00f2 essere regolata a differenti valori massimi (con uno switch posto sul verricello), mentre l'operatore pu\u00f2 calibrare la velocit\u00e0 istantanea con una rotella zigrinata posta sulla manopola di comando. Il cavo \u00e8 lungo normalmente 80 metri.\nDalla versione EP di questo elicottero esiste anche una installazione verricello elettrico esterno della ditta BREEZE-EASTERN, \u00e8 esteriormente indistinguibile dal tipo idraulico, non pi\u00f9 installato per motivi di sicurezza a bordo. Ha la possibilit\u00e0 di effettuare la variazione della velocit\u00e0 di calata o risalita del cavo. La portata massima \u00e8 di 270\u00a0kg, limitata per particolari centraggi laterali e pesi totali, la lunghezza del cavo \u00e8 pari a 74 m\nNelle ultime varianti, questo tipo di verricello elettrico permette anche, contrariamente a tutti gli altri tipi, la traslazione col carico (umano) agganciato.\nVersioni militari.\nQuesta versione militare \u00e8 utilizzata in diverse forze militari nazionali: Botswana, Canada, Emirati Arabi Uniti, Filippine, Finlandia, Honduras, Indonesia, Italia, Norvegia, Polonia, Regno Unito, Slovenia, Sri Lanka, Venezuela, Zimbabwe.\nLa versione Grifone viene utilizzata dall'Esercito italiano per il trasporto di soldati (fino a 14) o di barelle con feriti (fino a 6).\nLe prese d'aria dispongono di speciali filtri antisabbia. Lame tranciacavi anteriori proteggono il rotore ed i pattini dall'impatto contro cavi durante i voli a bassa quota.\n\u00c8 dotato di un \"allarme missili\" che capta i missili in arrivo disturbandone i sensori.\nOgni fiancata dispone di una mitragliatrice da 7,62mm con una riserva di 300 proiettili e di un lanciatore di flares per ingannare i missili con guida all'infrarosso.\nSul pavimento della cabina sono installate piastre corazzate antiproiettile."}
{"id": "700029", "revid": "21079", "url": "https://it.wikipedia.org/wiki?curid=700029", "title": "Teorema dei carabinieri", "text": ""}
{"id": "700031", "revid": "2043251", "url": "https://it.wikipedia.org/wiki?curid=700031", "title": "Jos\u00e9 Mar\u00eda Velasco Ibarra", "text": "\u00c8 stato Presidente dell'Ecuador per quattro mandati.\n\u00c8 stato Presidente dal 31 maggio 1944 al 23 agosto 1947, dal 1\u00ba settembre 1952 al 1\u00ba settembre 1956, dal 1\u00ba settembre 1960 al 7 novembre 1961 e dal 1\u00ba settembre 1968 al 15 febbraio 1972."}
{"id": "700035", "revid": "1318658", "url": "https://it.wikipedia.org/wiki?curid=700035", "title": "Termomeccanica", "text": "Termomeccanica \u00e8 un'azienda del settore industriale metalmeccanico con sede alla Spezia.\nTermomeccanica \u00e8 un gruppo industriale italiano tra i principali operatori nei settori dell'ecologia e della meccanica. Leader nazionale nella produzione di grandi pompe industriali e nell'impiantistica ecologica, il gruppo realizza e gestisce soluzioni tecnologiche d'avanguardia attraverso la progettazione e costruzione di impianti per l'ambiente e la produzione di pompe e compressori centrifughi e a vite.\nSociet\u00e0 controllate.\nTermomeccanica S.p.A. \u00e8 la holding del gruppo, il cui maggiore azionista \u00e8 il gruppo bancario Intesa Sanpaolo ed \u00e8 partecipata da altri soci finanziari e imprenditoriali, portatori di differenti capacit\u00e0 e tradizioni.\nTermomeccanica opera in Italia e all'estero attraverso le seguenti societ\u00e0 operative, specializzate nei rispettivi mercati di riferimento:\nTM.E. Spa - Termomeccanica Ecologia si occupa della progettazione e costruzione di opere di ingegneria ambientale ed industriale per la produzione di energia (da rifiuti solidi urbani e da fonti rinnovabili quali biomasse, biogas, eolico e solare) e per il trattamento tecnologico delle acque ad uso civile ed industriale (potabilizzazione, dissalazione e depurazione).\nTM.P. Spa - Termomeccanica Pompe sviluppa e commercializza pompe centrifughe \u201cingegnerizzate\u201d nei settori della produzione di energia, della dissalazione, della movimentazione delle acque, dell'oil&amp;gas e dell'industria pesante, nonch\u00e9 compressori a vite per aria e per gas.\nTM.I.P. Srl - Termomeccanica Industrial Process fornisce impianti \"turnkey\" per il trattamento di aria/gas e liquidi mirati al rispetto delle emissioni ed al recupero solventi ed idrocarburi.\nPresenza geografica.\nIl Gruppo ha forti radici nel territorio spezzino, dove trae le sue origini e dove sono oggi situate la sede principale e lo stabilimento produttivo. Ha inoltre sedi operative distribuite sul territorio nazionale - Milano, Napoli, Roma, Taranto - e nel mondo - Arabia Saudita (Riyadh, Al Jubail), Romania (Bucarest), Emirati Arabi Uniti (Dubai), Cina (Shanghai) e Libia (Tripoli).\nLa storia.\nTermomeccanica nasce nel 1912 alla Spezia, nel periodo in cui comincia a prendere forma fra Liguria, Piemonte e Lombardia il cuore dell'industria meccanica italiana, che lancer\u00e0 a seguire l'industria automobilistica e ferroviaria. In questo contesto l'Arsenale della Spezia - al tempo il pi\u00f9 grande d'Italia, inaugurato nel 1869 - cuore industriale della citt\u00e0, si distingue come stabilimento di altissimo spessore tecnologico, intorno a cui ruota una filiera di aziende di primo livello, fra cui Oto Melara (creata nel 1905) e appunto Termomeccanica Italiana.\nL'azienda realizza pompe e macchinari di bordo per le navi e si afferma, negli anni del Primo Conflitto Mondiale e fino alla crisi del '29, con capitale solo privato, grazie a importanti commesse della Marina Militare e dei grandi cantieri e armatori.\nIn questi primi venti anni fornisce pompe e compressori per numerose unit\u00e0 militari e per 32 motonavi, come il \u201cVulcania\u201d e il \u201cSaturnia\u201d, e per i transatlantici \u201cConte Grande\u201d, \u201cConte di Savoia\u201d e \u201cRex\u201d. In campo civile, dopo la fine della Guerra, realizza pompe e macchine a corredo di 21 impianti di cracking e le pompe per l'oleodotto di Baku-Batu, in URSS; le stazioni di pompaggio di numerosi acquedotti in Italia; l'impianto di ventilazione della galleria sulla direttissima Bologna-Firenze.\nNel 1934, a causa di difficolt\u00e0 finanziarie dovute alla crisi economica, entra nell'IRI, divenendo una societ\u00e0 a capitale pubblico. Sono gli anni dei grandi investimenti, anche in Ricerca e Sviluppo, per la creazione del sistema di infrastrutture del Paese: anche Termomeccanica potr\u00e0 disporre di mezzi adeguati per riprendere e potenziare i propri programmi di espansione, avviando anche la produzione di compressori e impianti frigoriferi.\nIn questi anni la Societ\u00e0 produce le forniture per le corazzate \u201cVittorio Veneto\u201d e \u201cAndrea Doria\u201d, per la flotta di sommergibili e per numerose navi mercantili; realizza anche l'impianto di pompaggio della nafta ad Assab.\nNel 1940 Termomeccanica \u00e8 fra le prime aziende in Italia a istituire una propria Scuola Aziendale, creando un legame ancora pi\u00f9 forte con il territorio e sistematizzando la trasmissione della conoscenza, una competenza tecnica e tecnologica impareggiabile, alle nuove generazioni.\nTermomeccanica, pur danneggiata nel 1945, riprende a pieno ritmo la propria attivit\u00e0 negli anni del dopoguerra. Entra nel 1949, insieme a Oto Melara, in Finmeccanica, e investe e amplia la propria offerta produttiva negli anni a seguire: progetta e realizza infatti un'ampia gamma di pompe e compressori, per il trattamento delle acque per qualsiasi utilizzo, anche per l'alimentazione delle centrali idroelettriche, per usi industriali e per impianti di potabilizzazione.\nSi rafforza in questi anni il know how nella progettazione e realizzazione di grandi impianti che \u00e8 alla base della leadership di oggi.\nNegli anni \u201870 comincia a svilupparsi l'impiantistica ambientale: Termomeccanica opera in settori sempre pi\u00f9 ampi del trattamento delle acque e dei fluidi, oltre che nella dissalazione e nella depurazione delle acque reflue.\nCon l'obiettivo di favorirne la crescita sui mercati internazionali e di creare un pi\u00f9 grande polo di impiantistica \u201ccivile\u201d, nel 1982 la Societ\u00e0 viene di fatto integrata sotto EFIM in Oto Melara, di cui si intende promuovere una riconversione nel settore civile. La strategia tuttavia non ha successo, e l'integrazione dell'offerta delle due aziende si rivela poco praticabile. Il sistema delle partecipazioni statali, gi\u00e0 in quel periodo, comincia ad essere attraversato dalla crisi.\nNegli stessi anni, tuttavia, anche grazie a grandi investimenti, Termomeccanica sviluppa nuove, forti competenze in \u201csettori chiave\u201d:\n- insieme ad Ansaldo, fornisce componenti e sistemi di altissima qualit\u00e0 per le prime centrali nucleari, quali quelle di Caorso e Montalto di Castro;\n- \u00e8 incaricata della realizzazione dell'impianto per la gestione delle acque reflue, e quindi per il risanamento, del Golfo di Napoli, il pi\u00f9 grande impianto di depurazione per numero di abitanti in Italia;\n- ottiene la concessione per la riconversione di tre linee di incenerimento rifiuti a Vercelli, con la realizzazione di un termovalorizzatore e l'incarico di gestione per 20 anni; il primo caso di referenza sia di concessione che di gestione di lungo periodo in Italia: \u00e8 l'avvio della realizzazione dei grandi impianti, legato allo sviluppo della finanza di progetto.\nGli anni dal 1992 al 1995 sono i pi\u00f9 difficili nella storia di Termomeccanica. Inserita all'interno di EFIM, la pi\u00f9 debole delle partecipazioni statali, viene messa in liquidazione con essa nel 1992.\nMa l'azienda tutta, che ha oltre 80 anni di storia e che ha sempre saputo coltivare un fortissimo orgoglio di appartenenza, grazie alla Scuola Aziendale e alla capacit\u00e0 di mantenere al proprio interno un centro di competenza tecnica di altissimo livello, crede nella sua continuit\u00e0, e trova intorno a questo obiettivo il pieno supporto del territorio spezzino, di cui \u00e8 parte integrante.\nNel gennaio 1995 si concretizza cos\u00ec la soluzione: Termomeccanica viene acquisita da una cordata composta da partner industriali, il gruppo spagnolo Huarte e Enso Papi, imprenditore e manager di grande esperienza, e da una pluralit\u00e0 di investitori, interni o esterni all'azienda, che ne hanno a cuore la continuit\u00e0: societ\u00e0 costituite dai dirigenti e dai dipendenti, dai fornitori, dagli industriali e dagli artigiani di La Spezia, il Comune stesso e le banche Cariplo (oggi Gruppo IntesaSanPaolo) e e Carispe (oggi Carispezia, gruppo Credit Agricole).\nLa singolare esperienza condivisa del \u201csalvataggio\u201d trasforma Termomeccanica in un'azienda privata \u201cmodello di compartecipazione\u201d, con un ampio azionariato, riflesso nel Consiglio di Amministrazione, in cui dal 1995 ad oggi siede sempre un rappresentante dei dipendenti della Societ\u00e0 stessa.\nIn linea con la globalizzazione, le aziende nate nel 1995 (TM S.p.A., TM.P. S.p.A. e TM.E. S.p.A.) espandono sempre pi\u00f9 i loro mercati all'estero, a discapito dello stagnante mercato italiano. Nei primi anni del XXI secolo nascono: TM.P. Romania, studio di progettazione e produzione con sede a Bucarest; TM. Saudia (Dubai);\nTra il 2010 e il 2012 la crisi tocca la societ\u00e0 che, ancora una volta, si mantiene comunque sul mercato rivolgendosi in particolare all'estero e acquisendo negli anni seguenti diverse commesse in Europa con TM.E. (Polonia, Portogallo) e importanti commesse in Russia e Medio Oriente con TM.P. grazie anche alla ricerca nel nuovo settore Oil &amp; Gas."}
{"id": "700041", "revid": "599013", "url": "https://it.wikipedia.org/wiki?curid=700041", "title": "Den\u00edlson de Oliveira Ara\u00fajo", "text": "Cresciuto nel , alla fine degli anni novanta si fa notare al Torneo di Francia, un torneo pre-Mondiale 1998, riuscendo a godere di popolarit\u00e0 planetaria e venendo considerato un fuoriclasse del panorama calcistico mondiale. Acquistato dal nel 1998 per la cifra record di 21,5 milioni di sterline, che all'epoca ne fece il calciatore pi\u00f9 costoso della storia, ha vestito anche le maglie di , e , senza tuttavia tenere fede alle grandi aspettative suscitate inizialmente.\nCon la sua nazionale ha vinto la Confederations Cup e la Copa Am\u00e9rica nel 1997 e ha preso parte a due Mondiali: Francia 1998 e Corea-Giappone 2002, dove si \u00e8 laureato campione del mondo.\nComparve in una celeberrima pubblicit\u00e0 Nike del 1997 (in cui la Nazionale di Calcio brasiliana si scateneva in un aeroporto) ed \u00e8 citato da Giovanni Storti in una scena del film Cos\u00ec \u00e8 la vita di Aldo, Giovanni e Giacomo.\nBiografia.\nNasce e cresce a Diadema, comune nei pressi della citt\u00e0 di San Paolo.\nNella cultura di massa.\nNel 1997, assieme ai compagni della \"Sele\u00e7ao\", Den\u00edlson gira un celebre spot pubblicitario per la Nike durante il quale scarta diversi passeggeri in dribbling all'interno di un aeroporto.\nCaratteristiche tecniche.\nFantasista mancino, descritto a inizio carriera come un fuoriclasse del calcio mondiale, dopo un brillante avvio di carriera non \u00e8 riuscito ad esprimere del tutto il proprio potenziale.\nParagonato anche ai connazionali Garrincha, Zico e Rivelino, ricopriva generalmente il ruolo di ala sinistra. Indisciplinato tatticamente, era un calciatore elegante, dal fisico esile, agile, molto veloce, eccellente sia dal punto di vista atletico che da quello tecnico. Talentuoso dribblatore, era solito ripetere il doppio passo, suo marchio di fabbrica \u2013 tanto da esserne definito il migliore interprete \u2013, in serie lunghissime al fine di ingannare i difensori avversari. Non era un finalizzatore e ha giocato spesso nel ruolo di centrocampista, pur in un'accezione prevalentemente offensiva.\nCarriera.\nClub.\nSan Paolo.\nScoperto dal tecnico brasiliano Tel\u00ea Santana, Den\u00edlson inizia la sua carriera con la maglia del San Paolo, formazione con la quale gioca dal 1994 al 1998, disputando in tutto 96 partite con 8 gol nel campionato brasiliano. Dopo aver avuto qualche problema di adattamento nel club paulista, al San Paolo esprime al massimo il suo talento, tanto da guadagnarsi la convocazione nella Sele\u00e7\u00e3o. Nel biennio 1997-1998 la sua carriera tocca il culmine, raggiungendo livelli di condizione fisica e popolarit\u00e0 che non si ripeteranno pi\u00f9 negli anni successivi.\nReal Betis e prestito al Flamengo.\nIl buon Mondiale disputato dal giocatore d\u00e0 vita ad una vera e propria asta tra i maggiori club europei. Ad aggiudicarsela \u00e8 il : gli andalusi investono una cifra considerevole sul talentuoso brasiliano, versando nelle casse del San Paolo l'equivalente di 63 miliardi di lire (\u00a3 21,5 milioni) e completando il trasferimento pi\u00f9 costoso della storia. La formazione spagnola fissa la clausola rescissoria del contratto, della durata di 12 anni a una cifra per l'epoca esorbitante (750 miliardi di lire). Den\u00edlson percepisce l'equivalente di circa 6 miliardi di lire pi\u00f9 bonus a stagione, diventando a sua volta il calciatore pi\u00f9 pagato all'epoca, tuttavia in Andalusia non soddisfa a fondo le aspettative del pubblico e della dirigenza del club: sebbene il talento non sia in discussione, il suo caratteristico eccessivo individualismo e la poca concretezza sotto porta fanno del giocatore un elemento non decisivo per la sua squadra. L'impatto con il calcio europeo segna, quindi, un primo ridimensionamento della fama e della carriera del giocatore, comunque non aiutato da compagni di livello significativo.\nLa prima stagione in Spagna, 1998-1999, si conclude per Den\u00edlson con 35 presenze e 2 reti nella Liga. L'annata successiva, 1999-2000, si conclude con una clamorosa retrocessione del Real Betis. Den\u00edlson scende in campo 32 volte e realizza 3 gol. Viene dunque ceduto in prestito al Flamengo nella speranza che il ritorno in patria aiuti il giocatore a ritrovare i fasti degli anni precedenti. Nel secondo semestre del 2000 scende in campo undici volte con la maglia del club carioca, segnando tre reti nel campionato brasiliano. All'inizio del 2001 fa ritorno al Betis, dove contribuisce con le sue 21 presenze (e un gol) al ritorno nella Primera Divisi\u00f3n dei biancoverdi.\nNel 2001-2002 gioca 34 gare nella Liga realizzando 3 reti. Gli anni successivi segnano la fine quasi definitiva delle sue velleit\u00e0 di passare ad un grande club. Essendo uscito nel frattempo anche dal giro della nazionale, stampa e pubblico internazionale si interessano gradualmente sempre meno alle sorti del calciatore.\nIn Spagna, nelle file del Real Betis, Den\u00edlson mette ancora in mostra giocate di classe, che spesso, tuttavia, si rivelano preziosismi poco utili alla causa della squadra. Nella stagione 2002-2003 disputa 25 incontri di Liga, segnando 2 gol, e 4 incontri (con una marcatura) di Coppa UEFA. L'ultima stagione degna di nota di Den\u00edlson in Spagna \u00e8 quella 2003-2004, quando scende in campo 28 volte (2 reti) in campionato.\nL'annata 2004-2005 \u00e8, probabilmente, la peggiore nella carriera europea del giocatore, che ha la possibilit\u00e0 di scendere in campionato solamente in dieci occasioni. Paradossalmente proprio in questa stagione vince la Coppa del Re, unico trofeo di Den\u00edlson nella lunga parentesi spagnola.\nBordeaux.\nNell'estate 2005 firma con il Bordeaux. La squadra francese \u00e8 reduce da una cattiva stagione, conclusasi con un assai modesto 15\u00ba posto a due punti dalla zona retrocessione, e vede nel desiderio di riscatto del brasiliano una grande opportunit\u00e0 per disputare un buon campionato. La cifra del trasferimento del calciatore ai francesi non \u00e8 stata resa nota, ma \u00e8 certamente inferiore a quei 60 miliardi di lire che un fiducioso Betis aveva investito nel 1998.\nDen\u00edlson crede nella possibilit\u00e0 di far ricredere Carlos Alberto Parreira e di poter, quindi, partecipare ai Mondiali. La stagione in Francia \u00e8 abbastanza positiva sia per lui che per il Bordeaux, che conclude al 2\u00ba posto centrando la qualificazione alla UEFA Champions League. Le 31 partite disputate in Ligue 1 con 3 reti, giocate di alta classe che mandano in visibilio il pubblico francese e la soddisfazione di aver realizzato il goal pi\u00f9 veloce nella storia del campionato transalpino non bastano a far ricredere Parreira e il suo staff, e Den\u00edlson deve rinunciare a disputare il suo terzo Mondiale. Anche in questa occasione, come in passato, alcuni rimproverano al giocatore la mancanza di continuit\u00e0 nel rendimento.\nAl Nasr e Dallas.\nNell'estate 2006, Denilson sottoscrive un contratto da 1,2 milioni di euro circa con i sauditi dell'Al-Nasr. Pur non avendo ancora compiuto 30 anni, il giocatore ha compiuto una scelta tipica dei giocatori nella fase finale della carriera. Nel campionato saudita la classe di Den\u00edlson risalta in modo particolare, ciononostante la sua esperienza \u00e8 deludente. Conclude la stagione 2006-2007 con 15 presenze e 3 reti. Nell'agosto 2007 passa al Dallas, squadra della MLS. Debutta il primo settembre dello stesso anno in una sconfitta casalinga con il (0-4) e nella settimana seguente va a segno su rigore contro il (2-0). Nonostante ci\u00f2, l'approccio del giocatore al nuovo campionato non \u00e8 molto positivo: a parte una rete, delude le aspettative e, anche a causa della cattiva condizione fisica dimostrata, viene relegato in panchina. A inizio della stagione seguente, la societ\u00e0 mostra di voler trattenere il giocatore solamente a patto di una riduzione di stipendio, che Den\u00edlson non accetta e alla fine del 2007 lascia gli Stati Uniti.\nPalmeiras e prestito all'Itumbiara.\nDen\u00edlson fa ritorno in Brasile e, dopo alcune settimane di prova col Palmeiras (nelle quali impressiona favorevolmente l'allenatore Vanderlei Luxemburgo), nel febbraio 2008 firma, con la formazione di San Paolo, un contratto a rendimento della durata di un anno. Il giocatore torna, quindi, a giocare nella metropoli brasiliana, ma non nella squadra \"Tricolor\" che lo aveva lanciato a inizio carriera. L'obbiettivo dichiarato del calciatore \u00e8 quello di ritrovare la forma migliore, anche grazie all'aiuto dell'esperto allenatore Luxemburgo. Con la sua nuova squadra, nel mese di maggio 2008, Den\u00edlson si toglie la soddisfazione di vincere il secondo Campionato Paulista della sua carriera. Non \u00e8 titolare durante la competizione, ma presenzia in varie occasioni e ritrova la rete, su calcio di rigore. Nel campionato nazionale \u00e8 sceso in campo 27 volte segnando 3 reti. Il giocatore lascia il Palmeiras mese di dicembre 2008, allo scadere del suo contratto.\nResta senza squadra per tre mesi, poi nel febbraio 2009 ha firmato un contratto trimestrale con la squadra dell'Itumbiara, militante nella terza divisione brasiliana del campionato dello Stato di Goi\u00e1s.\nH\u1ea3i Ph\u00f2ng e Kavala.\nSuccessivamente, il trentunenne fantasista brasiliano ha raggiunto un accordo di sei mesi con i vietnamiti dell\u2019H\u1ea3i Ph\u00f2ng, per un compenso pari a $ 300.000 basato sulle prestazioni del giocatore. Dopo aver saltato le prime due partite, Den\u00edlson gioca solamente trenta minuti di campionato, segnando una rete contro l'Hoang Anh Gia Lai (sfida vinta 3-1) prima di uscire per infortunio a una gamba, decidendo di porre subito fine anche a quest'esperienza. Per questo unico incontro, percepisce uno stipendio pari a 17.000 dollari statunitensi.\nIl 1\u00ba febbraio 2010 ha sottoscritto un contratto biennale con la squadra greca del Kavala. Il 16 aprile dello stesso anno, tuttavia, il calciatore ha rescisso il suo accordo senza giocare nemmeno un minuto, ritirandosi dall'attivit\u00e0 agonistica.\nNazionale.\nCon la \"Sele\u00e7ao\" Den\u00edlson ha disputato, in tutto, 61 partite, segnando 9 gol tra il 1996 e il 2003. Con la maglia verde-oro ha preso parte alla Copa Am\u00e9rica 1997, vincendola, alla Confederations Cup 1997, vincendo anche questo torneo, alla Gold Cup 1998, ai Mondiali Francia 1998, alla Copa Am\u00e9rica 2001 e ai vittoriosi Mondiali Giappone-Corea 2002.\nDebutt\u00f2 nel novembre 1996 contro il Camerun. Nell\u2019estate del 1997 il mondo intero ebbe modo di apprezzare il talento funambolico del giocatore nel Torneo di Francia, un quadrangolare che voleva fungere da anteprima dei Mondiali francesi dell'anno successivo e che vedeva opposte nazionali di prestigio: Francia, Italia, Inghilterra e Brasile. Il Torneo viene ricordato, oltre che per una celebre punizione calciata da Roberto Carlos in Francia-Brasile, anche per la consacrazione internazionale di Den\u00edlson, i cui dribbling attirarono l'attenzione del pubblico in particolar modo nel match contro l'Italia.\nSempre nel 1997 prese parte alla Confederations Cup in Arabia Saudita (5 partite, un gol) e alla Copa Am\u00e9rica in Bolivia (5 partite, un gol), vincendo entrambe le competizioni da protagonista. Con i suoi scatti sulle fasce e la sua costanza nel fornire assist alla coppia offensiva Ronaldo-Rom\u00e1rio:, al termine della Confederations Cup fu eletto miglior giocatore del torneo.\nNel 1998 partecipa ai Mondiali in Francia, calcando il terreno di gioco in tutte le 7 gare disputate dalla \"Sele\u00e7\u00e3o\" sconfitta in finale dalla Francia padrone di casa.\nCon la maglia del Brasile partecip\u00f2 alla Copa Am\u00e9rica 2001. L'edizione di quell'anno fu un vero fallimento per la \"Sele\u00e7\u00e3o\", eliminata ai quarti di finale dal modesto Honduras, ripescato in sostituzione dell'Argentina, che non volle partecipare a causa della guerra in Colombia, che ospitava la manifestazione. Tuttavia Den\u00edlson diede un buon contributo, segnando 2 reti in 4 gare disputate.\nL'annata positiva (sua e della sua squadra, che si qualific\u00f2 per la Coppa UEFA) gli consent\u00ec di essere convocato dal commissario tecnico brasiliano Felipe Scolari per il Mondiale nippo-coreano dell'estate 2002. Nella \"Sele\u00e7\u00e3o\" non aveva pi\u00f9 il ruolo significativo di quattro anni prima, ma riusc\u00ec comunque a scendere in campo per 5 volte (tutte da riserva) e a laurearsi campione del mondo. Per Den\u00edlson fu una della ultime apparizioni con la maglia verde-oro del Brasile: nel 2003 Carlos Alberto Parreira, appena ritornato commissario tecnico, lo escluse dal giro della nazionale."}
{"id": "700048", "revid": "463686", "url": "https://it.wikipedia.org/wiki?curid=700048", "title": "Reuters", "text": "La Reuters \u00e8 un'agenzia di stampa britannica. Fa parte del gruppo Reuters Group plc con sede a Londra.\nStoria.\nIl tedesco Paul Julius Reuter (1816-1899) intraprese nel 1850 un servizio di trasmissione di notizie tra Aquisgrana e Bruxelles utilizzando i piccioni viaggiatori. Da Aquisgrana poi le notizie venivano comunicate a Berlino con il telegrafo. Nel giugno del 1851 si trasfer\u00ec a Londra e nell'ottobre dello stesso anno apr\u00ec un ufficio per la trasmissione telegrafica delle quotazioni di borsa tra Londra e Parigi grazie al cavo telegrafico che stava per essere posato di l\u00ec a poco sotto la Manica. Nel 1857 Reuter divenne cittadino britannico.\nBen presto l'agenzia da lui fondata fu in grado di fornire notizie via telegrafo alla stampa inglese e a quella di altri paesi europei. Grande scalpore fece la notizia della vittoria franco-sarda nella Battaglia di Solferino e San Martino, pubblicata da \"The Times\" poche ore dopo la conclusione dello scontro, comunicata all'ufficio londinese della Reuter con un telegramma inviato da Napoleone III, nella tarda serata del 24 giugno 1859. Nel 1865 la Reuters fu la prima agenzia di stampa in Europa a dare l'annuncio dell'assassinio del presidente degli Stati Uniti Abraham Lincoln. Nello stesso anno apr\u00ec il primo ufficio al di fuori dell'Europa ad Alessandria d'Egitto. A questo fece seguito nel 1866 l'apertura della sede di Bombay. Con lo sviluppo tecnologico l'agenzia inglese fu in grado di raggiungere con la sua rete telegrafica l'Estremo Oriente nel 1872 ed il Sud America due anni dopo con l'apertura dell'ufficio di Valpara\u00edso. Nel 1876 venne inaugurata a Citt\u00e0 del Capo la prima sede del Sudafrica.\nNel 1918 la Reuters fu la prima agenzia a dare l'annuncio della fine della prima guerra mondiale nell'impero britannico. Nel 1923 inizi\u00f2 la prima trasmissione di bollettini radio in alfabeto Morse e nel 1927 venne adottato l'uso della telescrivente. Nel 1941 venne istituito il Reuters Trust con l'intento di preservare l'indipendenza della societ\u00e0. Nel 1984 la Reuters \u00e8 divenuta una societ\u00e0 per azioni quotata alla borsa di Londra. Nel 1994 ha inaugurato il canale televisivo Reuters per le notizie finanziarie. Nel 2001 \u00e8 stata acquisita la maggioranza della societ\u00e0 statunitense Bridge Information System che \u00e8 stata incorporata nella Reuters due anni dopo.\nIl 3 aprile 2003 durante la Guerra d'Iraq un carro armato statunitense ha preso di mira il piano del palazzo isolato dove risiedeva la troupe della Reuters nell\"'Hotel Palestine\" a Baghdad allora sede della stampa internazionale, uccidendo tre giornalisti e ferendo la giornalista giapponese Mika Yamamoto. Il 15 maggio 2007 \u00e8 stato raggiunto un accordo per la fusione della Reuters con la societ\u00e0 canadese Thomson Corporation, che ha dato vita alla societ\u00e0 Thomson Reuters. Il 4 febbraio 2015 \u00e8 stata lanciata l'applicazione mobile ottimizzata per iPhone, Reuters TV, con la quale l'agenzia stampa ha deciso di puntare sulle nuove tecnologie per monetizzare al meglio i propri contributi video. Agli utenti, dopo 30 giorni di utilizzo gratuito della app, \u00e8 richiesto un abbonamento di 1.99 dollari al mese.\nIl 15 maggio 2007 l\u2019annuncio della fusione tra l\u2019agenzia di stampa britannica e il gruppo canadese \u00a0Thomson. Nasce uno dei maggiori gruppi di informazione economico-finanziaria del mondo. Complessivamente l'operazione valuta Reuters 8,7 miliardi di sterline, o 12,7 miliardi di euro. Agli azionisti dell\u2019agenzia di stampa verranno offerti 352 pence e mezzo, ossia 5 euro e 16 centesimi. Entro tre anni dalla fusione sono attese sinergie per 250 milioni di sterline, o 366 milioni in euro\nLa compagnia canadese Thomson, con sede legale a Toronto ma base a Stamford, in Connecticut, controller\u00e0 attorno al 70% della nuova societ\u00e0 Thomson-Reuters. Alla guida l\u2019attuale amministratore delegato di Reuters, il quarantasettenne Tom Glocer. Con l\u2019acquisizione della storica agenzia \u2013 nata 156 anni fa \u2013 il gruppo canadese arriver\u00e0 al 34% di quota di mercato di distribuzione di dati finanziari, superando tutti i concorrenti\nProfilo aziendale.\nLa Reuters ha circa 15.000 dipendenti in 91 paesi e il 90% degli introiti deriva dai suoi servizi finanziari di aggiornamento delle quotazioni di borsa e delle valute.\nDivieto del lemma \"terrorismo\".\nLa Reuters ha severe linee guida sull'uso di determinati termini, in funzione dell'oggettivit\u00e0. Ci\u00f2 ha causato critiche, specialmente per il suo non uso della parola \"terrorista\" all'interno di servizi giornalistici su eventi importanti, a partire dall'attacco alle Torri Gemelle. Applicando questa linea guida, Reuters ha usato il termine \"terrorista\" esclusivamente fra virgolette, sia per riportare citazioni che per distaccato riferimento. Stephen Jukes, redattore per le notizie internazionali, ha spiegato che \u00abci\u00f2 che per un uomo \u00e8 un terrorista, per un altro uomo \u00e8 un combattente per la libert\u00e0\u00bb, e Reuters non usa la parola \"terrorista\" per principio.\nIl principio \u00e8 stato oggetto di un comunicato stampa del 2 ottobre 2001 nel quale l'agenzia si scusa per l'eventuale offensivit\u00e0 dell'assunto, ma conferma che la regola di Reuters \u00e8 evitare l'uso di termini ad impatto emotivo e di non produrre giudizi di valore sui fatti che deve riportare accuratamente e correttamente, essendo la \"mission\" dell'agenzia dare conto accuratamente ed imparzialmente degli eventi, cos\u00ec che individui, organizzazioni e governi possano, per le loro decisioni, basarsi sui fatti. Il comunicato rispondeva ad alcune critiche circostanziate ricevute per la sua copertura dei fatti delle Torri Gemelle. Si era obiettato infatti che se a proposito dell'11 settembre il termine era stato vietato, a proposito degli eventi di Oklahoma City del 1995 Reuters aveva invece permesso di descriverli come \"atto di terrorismo\".\nIl principio \u00e8 stato confermato nel 2004, allorch\u00e9 la Reuters si \u00e8 scontrata con la catena giornalistica canadese CanWest Global Communications, cui appartenevano fra gli altri \"The National Post\" di Toronto e \"The Calgary Herald\", che utilizzava Reuters come agenzia fonte. La catena aveva preso a sostituire sistematicamente parole come \"insorti\" o \"ribelli\", che trovava nei lanci Reuters, con il termine \"terroristi\", pur mantenendo l'indicazione di Reuters (o dei suoi giornalisti) a firma delle notizie. David A. Schlesinger, direttore editoriale dell'agenzia, sottoline\u00f2 che Reuters \"non usa termini emotivi quando definisce qualcuno\" e che se pure \"ogni testata pu\u00f2 cambiare, copiare e fare ci\u00f2 che vuole\" dei loro lanci, quando i cambi sono di questo genere Reuters avrebbe gradito la rimozione del loro accreditamento come fonte; Schlesinger dichiarava inoltre di avere per obiettivo la tutela dei suoi giornalisti e dell'integrit\u00e0 editoriale dell'agenzia. La catena replic\u00f2 con un editoriale sul \"The National Post\" in cui affermava che l'uso di \"eufemismi\" da parte dell'agenzia era solo una fraintesa interpretazione del \"politically correct\", deviazione secondo loro da rimuovere prima che i loro lettori aprissero il giornale la mattina.\nNel 2005, in riferimento alle esplosioni dinamitarde a Londra, fu notato che uno dei servizi di Reuters conteneva la frase \"La polizia dice di sospettare che dietro le bombe ci siano terroristi\"; l'apparizione della parola fece dubitare che la linea guida fosse stata abbandonata, e - mentre \"The Wall Street Journal\" faceva notare come anche la BBC avesse deciso di usare il termine nonostante le sue non dissimili linee guida - Reuters spieg\u00f2 che si trattava di citazione, per quanto in forma indiretta, e che pertanto anche senza virgolette si trattava di testo da attribuire ad altri restando immutata la validit\u00e0 del principio."}
{"id": "700051", "revid": "46291", "url": "https://it.wikipedia.org/wiki?curid=700051", "title": "Salvia desoleana", "text": "La salvia di Desole (Salvia desoleana Atzei &amp; Picci, 1982) della famiglia delle Lamiaceae. \u00c8 una specie endemica esclusiva della Sardegna simile alla pi\u00f9 conosciuta \"Salvia sclarea\" da cui si distingue per la tomentosit\u00e0 pi\u00f9 accentuata e per l'aroma pi\u00f9 intenso.\nCaratteri botanici.\nLa pianta \u00e8 un frutice sempreverde con portamento vigoroso, alta anche fino a quasi 2 metri, rivestita da una fitta peluria. I fusti hanno una sezione tetragonale. I fusti di pi\u00f9 anni sono lignificati, spessi da 1 a 4\u00a0cm, prostrato-ascendenti. Quelli dell'anno sono eretti. L'intera pianta, ma in particolare le foglie, emana un forte aroma pungente.\nLe foglie sono semplici ed opposte, picciolate, feltrose al tatto. La lamina \u00e8 ovata con seno peziolare cordato, molto espansa con una lunghezza che varia dai 5 ai 20\u00a0cm. Il margine \u00e8 irregolarmente ondulato e crenato. La pagina superiore \u00e8 bollosa e verde glauca. La pagina inferiore mostra nervature molto pronunciate.\nI fiori sono riuniti a verticilli in spicastri terminali ramificati, lunghi 30\u201340\u00a0cm. La corolla \u00e8 bilabiata, lunga 2\u20133\u00a0cm, di colore variabile dal bianco al roseo, con lobo superiore marcatamente arcuato. Il calice \u00e8 campanulato, lungo poco pi\u00f9 di 1\u00a0cm, terminante con cinque lobi acuti.\nIl frutto \u00e8 un achenio racchiuso dal calice persistente.\nFiorisce in tarda primavera fino all'estate inoltrata, ma spesso rifiorisce all'inizio dell'autunno.\nEcobotanica.\nAllo stato spontaneo la salvia di Desole \u00e8 molto rara ed \u00e8 stata ritrovata solo in quattro stazioni in provincia di Sassari e in provincia di Nuoro. \u00c8 pi\u00f9 frequente come specie coltivata, anche se poco diffusa, perch\u00e9 propagata dai vivaisti dato l'interesse come pianta ornamentale mediterranea e soprattutto come pianta officinale. \u00c8 inoltre fornita gratuitamente in fitocelle dai vivai dell'Ente Foreste della Sardegna facendone apposita richiesta.\n\u00c8 una pianta eliofila e frugale. Non mostra particolari esigenze pedologiche, adattandosi bene sia su terreni calcarei che su terreni acidi anche degradati.\nUtilizzo.\nL'interesse della salvia di Desole, per l'affinit\u00e0 con la \"Salvia sclarea\", \u00e8 indirizzato principalmente ai potenziali impieghi dell'olio essenziale nel settore chimico-farmaceutico e in quello della profumeria. L'olio essenziale di questa specie, molto affine geneticamente alla \"Salvia sclarea\", contiene gli stessi principi attivi: linalolo, acetato di linalile e, in tracce, sclareolo. Alcune informazioni segnalano una resa pi\u00f9 elevata in olio essenziale, presumibilmente in virt\u00f9 della maggiore intensit\u00e0 dell'aroma emanato dalla \"Salvia desoleana\".\nFra gli studi effettuati sull'olio essenziale della salvia di Desole e riportati nella letteratura si citano la composizione e la distribuzione nella pianta, la possibile applicazione come componente di farmaci in odontostomatologia (presumibilmente come antinfiammatorio e blando antisettico), la possibile applicazione in tecniche di lotta biologica contro la Varroa. Altri studi riguardano invece la potenzialit\u00e0 di sviluppo di una filiera di coltivazione e trasformazione e la moltiplicazione con tecniche di micropropagazione.\nAltri impieghi ipotizzati sono nell'industria dei liquori.\nOltre agli impieghi come pianta aromatica e officinale, la \"Salvia desoleana\" \u00e8 riconosciuta anche come pianta ornamentale per la fioritura suggestiva e l'eleganza del fogliame.\nNote agronomiche.\nNon ci sono sufficienti informazioni sulla tecnica colturale di questa specie. Malgrado la sua frugalit\u00e0, che la rende adatta ad essere coltivata su terreni poveri e siccitosi, \u00e8 presumibile che la salvia di Desole si avvantaggi della coltivazione in irriguo su terreni profondi e freschi, ben dotati di elementi nutritivi, in virt\u00f9 del suo rigoglio vegetativo e del marcato sviluppo della superficie fogliare.\nLa salvia di Desole si moltiplica facilmente per via vegetativa dividendo i cespi alla base.\nNote tassonomiche.\nAlcuni autori attribuiscono alla \"Salvia desoleana\" il sinonimo di \"Salvia sardoa\". Il nome \"desoleana\" \u00e8 stato attribuito dagli autori che hanno classificato la specie in omaggio al Prof. Desole, il botanico che l'avrebbe ritrovata.\nIl Pignatti cita l'esistenza in Sardegna di una non precisata \"razza\" particolare di Salvia sclarea segnalata da studiosi della flora sarda (Chiappini-Falchi, Ann. di Bot. 28, 1966). Data l'affinit\u00e0 fra le due specie non si escluderebbe una possibile relazione della segnalazione con la desoleana.\nL'affinit\u00e0 botanica e genetica fra \"S. desoleana\" e \"S. sclarea\" \u00e8 confutata anche dalla possibilit\u00e0 di ottenere un ibrido dalle due specie."}
{"id": "700060", "revid": "287204", "url": "https://it.wikipedia.org/wiki?curid=700060", "title": "Sierra Nevada (Stati Uniti d'America)", "text": "La Sierra Nevada (dallo spagnolo: \"vetta Innevata\", conosciuta anche come \u201c\"La Sierra\"\u201d, \u201c\"L'alta Sierra\"\u201d e \u201c\"Le Sierra\"\u201d) \u00e8 una catena montuosa che si estende nello stato della California, nella parte ad est, e in quello del Nevada, nella parte occidentale. \nStoria.\nStoria dell'esplorazione.\nI primi abitanti identificati della Sierra Nevada erano trib\u00f9 Paiute sul versante est e trib\u00f9 Mono e Miwok sul versante ovest. (Mono e Paiute parlano lingue strettamente imparentate, del gruppo uto-azteco settentrionale.) Oggi, sul Duck Pass s'incontrano frequentemente resti di punte di freccia in ossidiana di quell'epoca.\nIl primo europeo a visitare la Sierra Nevada fu Jedediah Smith nel 1826-1827. Nell'inverno del 1844, il tenente John C. Fremont, accompagnato da Kit Carson, fu il primo uomo bianco a vedere il Lago Tahoe.\nA partire dal 1848 la corsa all'oro della California popol\u00f2 i fianchi della Sierra Nevada; ci\u00f2 nonostante, la maggior parte della Sierra rimase inesplorata fino al 1863, quando il giovane Stato della California autorizz\u00f2 il \"California Geological Survey\" a esplorarla in modo ufficiale. Josiah Whitney fu messo a capo delle operazioni. I suoi uomini esplorarono dapprima ci\u00f2 che oggi \u00e8 il Parco nazionale di Yosemite, poi il Kings Canyon.\nClarence King nel 1871 per errore pens\u00f2 che il Monte Langley fosse il picco pi\u00f9 alto della Sierra e lo scal\u00f2. Tuttavia prima che egli potesse scalare il reale picco pi\u00f9 alto cio\u00e8 il Monte Whitney, un pescatore di Lone Pine, California, lo scal\u00f2 e lasci\u00f2 una nota. Tra il 1892 e il 1897, Theorore Solomons, fu il primo esploratore a cercare di mappare una strada tra la cresta della Sierra (che poi diverr\u00e0 il cammino di John Muir, lungo una strada differente). Nella sua spedizione del 1894, egli port\u00f2 con s\u00e9 Leigh Bierce, figlio dello scrittore Ambrose Bierce.\nAi piedi della Sierra \u00e8 ambientata La fanciulla del West, opera lirica di Giacomo Puccini, rappresentata per la prima volta a New York nel 1910.\nGeografia.\nLa Sierra Nevada \u00e8 lunga e si estende dal Passo Fredonyer Pass a nord al Passo Tehachapi Pass a sud. Essa confina con la Valle centrale Central Valley della California ad ovest e con il Gran Bacino ad est. \nNella sezione ovest-est, la Sierra \u00e8 formata come un triangolo non equilatero: l'elevazione si incrementa gradualmente verso est fino a che \u00e8 raggiunta una cresta, dove poi rapidamente l'altezza decresce formando una scarpata. Cos\u00ec, la cresta delle altitudini corre principalmente lungo la fiancata est della Sierra Nevada i fiumi che scorrono verso ovest, dalle cime della Sierra sfociano in maggioranza nell'oceano Pacifico mentre quelli che scorrono verso est sfociano nel Gran Bacino (\"Great Basin\"). Tuttavia l'acqua di molti ruscelli e torrenti e il Owens sono deviati verso la citt\u00e0 di Los Angeles.\nCi sono diverse forme geografiche nella Sierra Nevada:\nL'altezza delle montagne nella Sierra Nevada incrementa gradualmente da nord a sud. Tra Fredonyer Pass e il Lago Tahoe, i picchi variano da 1\u00a0524\u00a0m a 2\u00a0438\u00a0m.\nLa cima a sud-ovest al Lago Tahoe (il Monte Tallac) \u00e8 di 2\u00a0968\u00a0m, si prosegue con il Monte Humphreys alto 4\u00a0265\u00a0m. La cima vicino allo Yosemite National Park, il Monte Dana, \u00e8 di (3\u00a0891\u00a0m). La vetta pi\u00f9 alta \u00e8 tuttavia il Monte Whitney di 4\u00a0421 metri.\nA sud del Monte Whitney, la quota delle cime diminuisce in elevazione ma vi sono ancora alcuni punti con altezze rilevanti quali il Florence Peak (3\u00a0781\u00a0m). L'altitudine raggiunge ancora circa i 3\u00a0000 metri di quota vicino al Lago Isabella, ma a sud del lago, i picchi raggiungono solo un modesto 2\u00a0438 metri.\nGeologia.\nLe prime rocce della Sierra Nevada sono rocce metamorfiche risalenti al Paleozoico, le pi\u00f9 antiche delle quali sono le rocce metasedimentarie del Cambriano che si trovano nella regione del Monte Morrison in California. I primi graniti della Sierra risalgono al Triassico e si trovano soprattutto a nord della latitudine 37,2\u00b0N.\nTra il Triassico e il Giurassico, un arco insulare and\u00f2 in collisione con la costa occidentale del Nord America e provoc\u00f2 l'innalzamento di una catena di vulcani durante l'evento geologico chiamato orogenesi del Nevada. Dopo di allora quasi tutti i vulcani subaerei dell'arco vulcanico sono scomparsi; i loro resti furono ridepositati nella sequenza della Great Valley e nel successivo riempimento nel corso del Cenozoico, che ha dato luogo alla maggior parte delle rocce sedimentarie della California.\nNel corso del Cretacico, si form\u00f2 una zona di subduzione lungo il margine del continente, quando la placca oceanica cominci\u00f2 ad andare in subduzione al di sotto della placca nordamericana. Il magma derivante dalla subduzione dell'antica placca Farallon risal\u00ec come diapiro attraverso la pi\u00f9 densa roccia base, senza per\u00f2 raggiungere la superficie, formando dei plutoni che combinandosi assieme diedero luogo alla formazione del batolite della Sierra Nevada. I plutoni si formarono nel corso di diversi episodi individuali tra 115 e 87 milioni di anni fa. I plutoni pi\u00f9 antichi sono quelli formatisi nella parte occidentale della Sierra, mentre quelli della parte orientale sono pi\u00f9 recenti. In seguito agli effetti del processo di erosione, attorno a 66 milioni di anni fa la proto Sierra era stata ridotta a una catena di colline arrotondate alte alcune centinaia di metri.\nCirca 25 milioni di anni fa, la Sierra Nevada inizi\u00f2 a crescere e si blocc\u00f2, verso l'ovest i fiumi cominciarono a tagliarla in profondi canyon su entrambi i lati delle Sierra. Il clima della terra si raffredd\u00f2, e l'era glaciale inizi\u00f2 circa 2 milioni e mezzo di anni fa. I ghiacciai formarono dei caratteristici canyon a U attraverso la Sierra. La combinazione di fiumi e ghiacci che erodevano contemporaneamente la roccia espose il granito che stava sotto la superficie e lo fece venire in superficie, rimase solamente un barlume di roccia metamorfica sulle cime di alcuni picchi della Sierra. Le rocce degli antichi plutoni sono conosciute come batolite della Sierra Nevada. Una crescita in elevazione continua anche ai giorni nostri soprattutto lungo il lato ad est. Questa crescita causa grossi terremoti, come quello del 1872 Terremoto di Lone Pine.\nEcologia.\nLa Sierra Nevada si divide in un numero di Zone di vita biotica (life zone /biotic zone) "}
{"id": "700061", "revid": "90227", "url": "https://it.wikipedia.org/wiki?curid=700061", "title": "Ossoacidi", "text": ""}
{"id": "700063", "revid": "287204", "url": "https://it.wikipedia.org/wiki?curid=700063", "title": "Algerie", "text": ""}
{"id": "700067", "revid": "767487", "url": "https://it.wikipedia.org/wiki?curid=700067", "title": "Principio cosmologico perfetto", "text": "In cosmologia, il Principio cosmologico perfetto \u00e8 l'assunzione che l'Universo \u00e8 identico a se stesso in ciascuno dei suoi punti \"e\" che questo sia vero ad ogni epoca. Questa ipotesi supplementare lo distingue dal principio cosmologico, introdotto da Albert Einstein nel 1917, che prevede solamente che tutti i punti dell'Universo, se si considerano scale sufficientemente ampie, possiedono le stesse propriet\u00e0 ad un certo istante.\nStoria.\nIl principio cosmologico perfetto \u00e8 stato proposto dagli autori della teoria dell'universo stazionario: Fred Hoyle, Thomas Gold e Hermann Bondi. Da un certo punto di vista, pu\u00f2 apparire come un postulato filosofico, simile al dogma dell'immutabilit\u00e0 dei cieli della Grecia antica, ma all'epoca fu introdotto allo scopo di proporre un'alternativa alla teoria del Big Bang che appariva, essa stessa, di forma fastidiosamente biblica per certi cosmologi, Albert Einstein in testa. Successivamente la teoria venne abbandonata, cos\u00ec come la teoria dello stato stazionario, grazie alla scoperta della radiazione di fondo cosmica la cui esistenza, e in particolare il suo spettro di corpo nero non si potevano spiegare nel quadro dello stato stazionario. In seguito, diversi effetti evolutivi osservati nelle popolazioni di galassie e la misurazione diretta della variazione temporale della temperatura del fondo cosmico, hanno prodotto prove osservazionali esplicite della falsit\u00e0 del principio cosmologico perfetto.\nConseguenze.\nSe l'Universo \u00e8 identico a s\u00e9 stesso in ogni epoca, la densit\u00e0 di energia deve rimanere costante. Perci\u00f2 \u00e8 necessario che l'universo non si espanda oppure che sia in espansione ma che possegga un meccanismo di compensazione tale da mantenere la densit\u00e0 di energia costante. \nIl caso di un universo statico fu proposto da Albert Einstein nel 1917 che tuttavia, nel suo modello, fece scarso utilizzo del termine principio cosmologico perfetto: Einstein stesso si era accontentato di utilizzare il termine principio cosmologico, senza fare riferimento alla stazionariet\u00e0 o alla staticit\u00e0 del modello. Se l'Universo \u00e8 in espansione allora il suo tasso di espansione deve essere costante. \nUn modello di questo tipo \u00e8 chiamato universo di de Sitter, dal nome di Willem de Sitter che lo propose all'inizio degli anni venti del novecento. L'universo di de Sitter, cos\u00ec come era stato proposto dall'autore, era basato sulla supposizione che il contenuto di materia dell'Universo fosse una costante cosmologica: una forma di materia che oggi considereremmo atipica dato che la sua densit\u00e0 di energia \u00e8 costante qualsiasi sia il volume che occupa. Questo modello non era in grado di descrivere l'universo osservabile, perch\u00e9 si sa che questo contiene una certa quantit\u00e0 di materia ordinaria che si diluisce grazie all'espansione dell'universo. La teoria dello stato stazionario ipotizza che le sole forme di materia esistenti sono quelle conosciute nel modello standard della fisica delle particelle (adroni, leptoni, bosoni vettore), e che questi siano continuamente creati al passare del tempo cos\u00ec da compensare la loro diluizione dovuta all'espansione cosmica. Esiste un processo, dovuto al campo C, la cui esistenza \u00e8 ipotizzata ad hoc che pu\u00f2 dare origine a questo fenomeno di creazione continua."}
{"id": "700075", "revid": "287204", "url": "https://it.wikipedia.org/wiki?curid=700075", "title": "Direct Line", "text": "Direct Line \u00e8 una compagnia di assicurazione diretta. Nasce nel Regno Unito nel 1985, affacciandosi al mercato assicurativo attraverso il sistema di vendita polizze auto via telefono. Nel 1988 amplia il proprio settore di interesse proponendo anche polizze per la casa. La prima filiale estera viene aperta nel 1995 in Spagna. Nel 2001 Direct Line sbarca in Germania e nel 2002 incomincia a operare anche in Italia. \nNel 2015 Mapfre, compagnia di assicurazione globale presente in 46 Paesi nel mondo, acquisisce la divisione International di Direct Line di Italia e Germania; modificandone, dal marzo 2018, il nome in Verti"}
{"id": "700079", "revid": "1652635", "url": "https://it.wikipedia.org/wiki?curid=700079", "title": "Bagus", "text": "Bagus \u00e8 il primo album da solista di Cesare Cremonini, pubblicato il 15 novembre 2002.\nIl termine \"bagus\" deriva dalla lingua indonesiana, dove \u00e8 utilizzato per descrivere genericamente tutto ci\u00f2 che \u00e8 bello, positivo.\nL'album \u00e8 stato registrato al Tam Tam Studio di Cesena, lo stesso studio di \"...Squ\u00e9rez?\" dei L\u00f9napop.\nDa \"Bagus\" sono stati estratti i singoli \"Gli uomini e le donne sono uguali\", \"Vieni a vedere perch\u00e9\", \"PadreMadre\" e \"Latin Lover\".\nNel 2003 \u00e8 uscita un'edizione speciale di \"Bagus\" a tiratura limitata che contiene il singolo inedito \"Gongi-Boy\" e un DVD con video musicali e il \"Bagus Tour Documentary\". Il brano \"Mary seduta in un pub\", contenuto nell'album, fu proposta per il Festival di Sanremo 2000 dai L\u00f9napop, ma venne scartato alle selezioni.\nSempre nel 2003 parte una tourn\u00e9e primaverile e una estiva, che comprende in tutto 50 date, e segna il ritorno sul palco di Cesare Cremonini, dopo lo scioglimento dei L\u00f9napop.\nL'album rimane nella top 50 dei dischi pi\u00f9 venduti in Italia per quindici settimane, vincendo due dischi di platino e vendendo oltre 250.000 copie.\nTracce.\nTesti e musiche di Cesare Cremonini."}
{"id": "700086", "revid": "1718925", "url": "https://it.wikipedia.org/wiki?curid=700086", "title": "3 gennaio", "text": "Il 3 gennaio \u00e8 il 3\u00ba giorno del calendario gregoriano. Mancano 362 giorni alla fine dell'anno (363 negli anni bisestili).\nIn questo giorno la Terra pu\u00f2 trovarsi in perielio.\nFeste e ricorrenze.\nReligiose.\nCristianesimo:\nReligione romana antica e moderna:"}
{"id": "700089", "revid": "1783371", "url": "https://it.wikipedia.org/wiki?curid=700089", "title": "Mucosa", "text": "La mucosa (o tonaca mucosa, o membrana mucosa) \u00e8 la porzione tissutale a diretto contatto con il lume degli organi cavi animali che sono in comunicazione con l'ambiente esterno, come il canale digerente ed il tratto respiratorio (escludendo quindi gli organi dell'apparato cardiocircolatorio).\nRisulta formata dalla sovrapposizione di quattro strati:\nNon \u00e8 impermeabilizzata da cheratina, bens\u00ec protetta da muco, ricco di mucopolisaccaridi, secreto da ghiandole mucipare.\nLe membrane mucose hanno caratteristiche in comune con le membrane sierose, che presentano la stessa struttura generale. Tra una mucosa e una sierosa esistono due differenze sostanziali. La prima riguarda lo strato epiteliale: mentre nelle mucose l'epitelio pu\u00f2 essere di varia natura (anche se spesso \u00e8 cilindrico o cubico), nelle sierose esso \u00e8 sempre semplice ed \u00e8 detto mesotelio; la seconda riguarda la sede anatomica, infatti le membrane sierose rivestono cavit\u00e0 che non hanno rivestimento."}
{"id": "700090", "revid": "21880", "url": "https://it.wikipedia.org/wiki?curid=700090", "title": "Piede (disambigua)", "text": ""}
{"id": "700097", "revid": "438678", "url": "https://it.wikipedia.org/wiki?curid=700097", "title": "La fossa dei serpenti", "text": "La fossa dei serpenti (\"The Snake Pit\") \u00e8 un film del 1948 diretto da Anatole Litvak, tratto dall'omonimo romanzo di Mary Jane Ward e interpretato da Olivia de Havilland.\nTrama.\nVirginia Stuart si trova ricoverata in un ospedale psichiatrico senza saperne la ragione e senza ricordare nulla della propria identit\u00e0. In una serie di \"flashback\" suo marito Robert Cunningham rammenta la loro storia d'amore, il loro matrimonio e i primi sintomi psicotici della moglie. Virginia verr\u00e0 aiutata a uscire dalla \"fossa dei serpenti\" dal dottor Kik che crede nella possibilit\u00e0 di una sua guarigione attraverso il metodo psicanalitico freudiano.\nDistribuzione.\nDistribuito dalla Twentieth Century Fox e presentato da Darryl F. Zanuck, il film fu proiettato in prima a New York il 4 novembre 1948 per poi uscire nelle sale il 13 novembre."}
{"id": "700098", "revid": "298229", "url": "https://it.wikipedia.org/wiki?curid=700098", "title": "Campionati del mondo di atletica leggera 1993", "text": "I Campionati del mondo di atletica leggera 1993 (in inglese \"4th IAAF World Championships in Athletics\") sono stati la 4\u00aa edizione dei Campionati del mondo di atletica leggera. La competizione si \u00e8 svolta dal 13 al 22 agosto presso il Gottlieb-Daimler-Stadion di Stoccarda, in Germania."}
{"id": "700100", "revid": "1543377", "url": "https://it.wikipedia.org/wiki?curid=700100", "title": "Tavoy", "text": "Tavoy (in Birmano \u1011\u102c\u1038\u101d\u101a\u1039\u200c\u1019\u1039\u101b\u102f\u102d\u1037 (\"Tavai\") ; MLCTS: hta: wai mrui.; conosciuta anche come Dawei), \u00e8 una citt\u00e0 del sud-est della Birmania (o Myanmar) ed \u00e8 il capoluogo della divisione del Tenasserim (chiamata anche divisione del Tanintharyi), locata a circa 614,3\u00a0km a sud di Rangoon, sulla sponda nord del fiume Dawei.\nSecondo il censimento del 2014 contava 146.964 abitanti, in maggioranza Bamar.\nStoria.\nL'area attorno all'estuario del fiume Dawei fu abitata per secoli da Mon, Karen e navigatori Thai. L'attuale citt\u00e0 fu fondata nel 1751 come piccolo porto per l'impero Thai del re Ayuthaya. Con il passare degli anni il suo controllo si altern\u00f2 fra Birmania e Siam, fino all'annessione inglese della regione dopo la prima guerra Anglo-Birmana del 1826. Solo di recente connessa con il resto della Birmania con strade e ferrovie, Tavoy \u00e8 recentemente stata al centro di una controversia circa un gasdotto che Myanmar e Thailandia progettavano di costruire in prossimit\u00e0 del golfo di Martaban.\nProdotti locali.\nL'aria produce gomma, pesci essiccati e legno di teak. Produce anche anacardio, betel, che vengono esportati in Cina, India e Thailandia. Tavoy \u00e8 anche conosciuta per la sua variet\u00e0 di frutti esotici come ananas, mango, mangostani e durii (conosciuto come il \"Re dei Frutti\").\nLinguaggio.\nTavoy ha anche un linguaggio proprio, che nel resto della Birmania viene riconosciuto semplicemente come un dialetto. Il linguaggio scritto \u00e8 stato perso da secoli e ormai anche il parlato si sta estinguendo.\nAttrazioni.\nLa spiaggia di Maungmagan \u00e8 approssimativamente a 45 minuti dal centro di Tavoy. Nella zona ci sono anche sorgenti calde. Tavoy \u00e8 anche il pi\u00f9 importante centro religioso del Tenasserim. La distribuzione della citt\u00e0 \u00e8 irregolare, a causa della crescita disordinata del centro urbano."}
{"id": "700124", "revid": "6923", "url": "https://it.wikipedia.org/wiki?curid=700124", "title": "Divisione del Tanintharyi", "text": ""}
{"id": "700125", "revid": "73537", "url": "https://it.wikipedia.org/wiki?curid=700125", "title": "Dawei", "text": ""}
{"id": "700128", "revid": "3831", "url": "https://it.wikipedia.org/wiki?curid=700128", "title": "Ordine dei Cisterciensi", "text": ""}
{"id": "700136", "revid": "2200445", "url": "https://it.wikipedia.org/wiki?curid=700136", "title": "Gioco dei tappi", "text": "Il gioco dei tappi \u00e8 un gioco praticato dai bambini in et\u00e0 scolare che consiste nell'utilizzo di tappi a corona per compiere sfide di precisione e potenza. \nIl gioco dei tappi nacque, in Italia, nel secondo dopoguerra, in seguito alla grande diffusione dei tappi a corona, precedentemente quasi sconosciuti. Ogni regione, provincia, quartiere e scuola ha i propri regolamenti e schemi, ma la sostanziale abilit\u00e0 consiste nel lanciare il tappo poggiato sul piano di gara con la corona verso l'alto, mediante un colpo a scatto delle dita (l'indice viene \"caricato\" prima di essere rilasciato dal pollice o viceversa), facendo in modo che il tappo percorra la distanza voluta senza che si capovolga.\nIn alcune localit\u00e0 il gioco dei tappi veniva chiamato \"gioco dei sinalcoli\", dal nome dei tappi della Sinalco..\nIn emulazione delle corse ciclistiche, era anche diffusa l'usanza di ritagliare dai giornali i volti dei corridori preferiti e incollarli sulla parte in sughero, versando cera di candela fusa; in questo modo il giocatore otteneva la personalizzazione del proprio tappo, anche aumentandone il peso e rendendolo pi\u00f9 stabile e veloce. \nCitazioni.\nQuesto gioco ha avuto molte citazioni in molti testi ed articoli. Qui di seguito ne vengono riproposti alcuni:\nCollegamenti esterni.\nSito ufficiale della Federazione Italiana Giuoco Ciclo-Tappo\nPagine della FIGCT su Facebook"}
{"id": "700138", "revid": "26415", "url": "https://it.wikipedia.org/wiki?curid=700138", "title": "Meridionalista", "text": ""}
{"id": "700140", "revid": "767487", "url": "https://it.wikipedia.org/wiki?curid=700140", "title": "Turn It Around!", "text": "Turn It Around! \u00e8 una \"compilation\" del 1987 pubblicata dalla \"fanzine\" americana Maximumrocknroll.\nIl disco.\nContiene 17 brani di varie band, per lo pi\u00f9 punk (quasi tutte underground e non pi\u00f9 in attivit\u00e0), che animavano l'omonima scena nell\"'East Bay\" californiana sul finire degli anni 1980. Fu stampato una prima volta nel 1987 su due 45 giri da 7 pollici l'uno; poi, nel 1992, venne ristampato su un unico 33 giri da 12 pollici, sui cui lati A a B si trovano le canzoni rispettivamente del primo e del secondo 45 giri.&lt;br&gt;Su Turn It Around!, inoltre, viene pubblicata per la prima volta una canzone degli Operation Ivy, \"I Got No\", ed \u00e8 presente anche la band Yeastie Girlz, composta di sole donne, con la canzone \"Yeastpower!\"; lo stile di queste ultime, comunque, pu\u00f2 essere ricondotto al rap."}
{"id": "700145", "revid": "1318658", "url": "https://it.wikipedia.org/wiki?curid=700145", "title": "Infinito (Stapledon)", "text": "Infinito (titolo originale: \"Last and First Men\", letteralmente \"Gli ultimi e i primi uomini\") \u00e8 un romanzo di fantascienza del 1930, la prima opera narrativa dello scrittore e filosofo inglese Olaf Stapledon.\nL'opera consiste nella narrazione della storia ed evoluzione futura dell'umanit\u00e0 in un arco di tempo di due miliardi di anni, attraverso diciotto consecutive specie umane, delle quali quella attualmente esistente \u00e8 la prima. La storia \u00e8 narrata dal punto di vista di un umano del remoto futuro che si mette in contatto mentale con lo scrittore.\nLe specie umane.\nSulla Terra.\nPrimi Uomini: la specie umana attualmente esistente. Viene descritta la storia dal 1930 in avanti (oggi in buona parte gi\u00e0 smentita dagli avvenimenti storici reali), comprendenti molte guerre che dilaniano l'Europa, la cui popolazione alla fine viene sterminata da attacchi chimici e batteriologici americani. Segue una competizione per il dominio del mondo tra Cina e Stati Uniti, vinta da questi ultimi. Purtroppo, nello stato mondiale che segue, si diffondono solo gli aspetti peggiori della civilt\u00e0 americana: viene fondato un culto del dinamismo mentre l'intelligenza degli uomini declina. Quando si esauriscono le riserve di carbone, nel VI millennio, la civilt\u00e0 entra nel caos. Gli scienziati sono incapaci di riscoprire una forma di energia alternativa\u00a0\u2013 che era stata inventata agli inizi del terzo millennio ed abbandonata perch\u00e9 poteva essere trasformata in una temibile arma \u2013 e l'umanit\u00e0 regredisce nella barbarie.\nAlcune centinaia di millenni dopo, in Patagonia nasce una nuova civilt\u00e0 di uomini poco emotivi. Essi sviluppano una tecnologia abbastanza avanzata e riscoprono la forma di energia dimenticata, ma a causa di un incidente la reazione esce dal controllo, distrugge l'intera civilt\u00e0 e sconvolge il clima terrestre. Gli unici esseri umani a salvarsi sono i membri di una spedizione diretta verso il Polo Nord. Dopo questo avvenimento, i Primi Uomini non producono pi\u00f9 alcuna civilt\u00e0 di rilievo.\nSecondi Uomini: compaiono circa dieci milioni di anni dopo l'era presente. Sono pi\u00f9 alti e longevi dei Primi Uomini, vedono anche in parte della regione infrarossa ed hanno un cervello pi\u00f9 grande. Essendo pi\u00f9 intelligenti e capaci di miglior comprensione del prossimo rispetto alla specie precedente, hanno le potenzialit\u00e0 per fondare una civilt\u00e0 molto pi\u00f9 evoluta, ma il loro sviluppo viene bloccato da un'invasione di nuvole senzienti e telepatiche provenienti da Marte. Nonostante i marziani vengano alla fine sconfitti, le loro molecole si disperdono nell'ambiente terrestre e risultano tossiche per i Secondi Uomini, che declinano.\nTerzi Uomini: umanoidi minuti e dai lineamenti felini, con sei dita per mano e grandi orecchie, molto dotati per la musica e la biologia. Nella loro storia sorgono e muoiono numerose civilt\u00e0, l'ultima delle quali decide di creare con l'ingegneria genetica una specie che sviluppi al massimo grado ci\u00f2 che distingue l'umanit\u00e0 dagli animali: l'intelligenza.\nQuarti Uomini: cervelli giganti privi di corpo, alloggiati in edifici che fungono da scatola cranica. Sono creature potenzialmente eterne, estremamente intelligenti e logiche ma prive di emozioni, capaci di comunicare telepaticamente poich\u00e9 incorporano molecole marziane. Convivono con i loro creatori, i Terzi Uomini, che vengono in breve sottomessi e ridotti al ruolo di servitori. I cervelli giganti si dedicano alla ricerca scientifica, ma, capendo che la loro mancanza di corpo e di emozioni li priva di parte della comprensione dell'universo, decidono di creare una specie che non abbia questi limiti. La nuova specie, intelligentissima ma incompresa dai suoi creatori, non tarda a ribellarsi ai Quarti Uomini e a distruggerli.\nQuinti Uomini: la quinta specie umana ha di nuovo un corpo, che assume proporzioni colossali (sono alti il doppio dei Primi Uomini) per sostenere un cervello enorme. I Quinti Uomini hanno sei dita per mano, l'ultima delle quali si divide in altre dita pi\u00f9 piccole per la manipolazione fine; sono dotati di capacit\u00e0 telepatiche grazie alle molecole marziane e hanno una vita media di circa 3000 anni, che riescono a prolungare scientificamente fino a 50\u02d9000. Nel corso di centinaia di milioni di anni raggiungono un livello di civilt\u00e0 superiore a quello di tutte le specie precedenti, scoprendo persino come mettersi in contatto mentale con il passato, ma la loro attivit\u00e0 intellettiva modifica l'effetto della gravit\u00e0 terrestre\u00a0\u2013 a causa di una legge fisica finora sconosciuta\u00a0\u2013 e fa s\u00ec che la luna minacci di cadere sul pianeta. Ai Quinti Uomini non resta che trasferirsi su Venere, unico altro pianeta abitabile del Sistema Solare, dove arricchiscono di ossigeno l'atmosfera con un processo di terraformazione ed entrano in conflitto con gli indigeni, esseri acquatici intelligenti a forma di pesce. La guerra tra le due specie si conclude con il genocidio dei venusiani.\nSu Venere.\nSesti Uomini: nascono dalla degenerazione della specie precedente, che rigetta le molecole marziane e sopravvive a stento sul nuovo pianeta poich\u00e9 la terraformazione non \u00e8 stata efficace. L'intelligenza e la statura degli uomini diminuiscono, e nel corso di centinaia di milioni di anni la specie umana si divide in varie sottorazze.\nSettimi Uomini: detti anche \"Uomini Volanti\", sono una specie piccola e alata. Stapledon descrive accuratamente l'effetto del volo sulla psicologia di questi esseri umani e la sensazione di libert\u00e0 e spensieratezza che provano mentre stanno volando: questa razza domina per milioni di anni il pianeta. Alla fine, a causa del diffondersi di una malattia, nella loro comunit\u00e0 viene allevata una casta di scienziati con ali atrofizzate allo scopo di trovare una cura. Questi scienziati, invidiosi dei loro simili volanti, li distruggono\u00a0\u2013 decretando la fine della specie\u00a0\u2013 e creano una nuova razza con l'ingegneria genetica.\nOttavi Uomini: esseri robusti, con la testa allungata e dotati per la meccanica. Circa un miliardo di anni dopo l'era presente, scoprono che una nube di gas sta per collidere con il Sole e ne provocher\u00e0 l'aumento della temperatura: decidono allora di colonizzare Nettuno, agendo sul pianeta con il terraformazione ed adattandosi geneticamente alle sue condizioni.\nSu Nettuno.\nNoni Uomini: creati per colonizzare Nettuno, sono una versione nana degli Ottavi Uomini (le piccole dimensioni li aiutano a sopportare la maggiore gravit\u00e0). Non essendo perfettamente adattati al loro ambiente, la loro civilt\u00e0 crolla in poco tempo. I loro discendenti si evolvono e si diversificano in numerose specie animali che popolano il pianeta.\nDai Decimi ai Diciassettesimi Uomini: le specie umane che si evolvono su Nettuno vengono trattate fuggevolmente. Nel corso di circa un miliardo di anni si evolve di nuovo l'intelligenza e l'umanit\u00e0 supera il livello di civilt\u00e0 che aveva raggiunto sulla Terra. Da un certo punto in avanti ogni specie \u00e8 creata dalla precedente con l'ingegneria genetica e il corpo viene via via perfezionato: per esempio viene reintrodotta le telepatia\u00a0\u2013 basata stavolta su molecole diverse che non causano rigetti\u00a0\u2013 e il numero di occhi \u00e8 portato a cinque, di cui quattro che permettono una visione a 360\u00b0 e un quinto \u201cocchio astronomico\u201d che punta verso il cielo.\nUltimi Uomini: la diciottesima e ultima specie umana, situata due miliardi di anni nel futuro, \u00e8 la pi\u00f9 progredita scientificamente e spiritualmente. Molto pi\u00f9 grandi dei Primi Uomini nonostante l'alta gravit\u00e0, hanno lineamenti estremamente variabili, al punto da sembrare molte specie differenti, e la loro vita dura in media 250\u02d9000 anni. Abitano Nettuno, coltivano i poli di Urano per alimentarsi e hanno su Giove le loro stazioni radio e televisive (Saturno \u00e8 andato distrutto nell'incidente che ha surriscaldato il Sole). \u00c8 solo grazie al loro continuo intervento sulle orbite dei pianeti che si evitano catastrofi come quella dei Quinti Uomini. Tra le loro invenzioni ci sono abiti che permettono di volare e macchine che trasmettono informazioni direttamente al cervello. Possono fondere telepaticamente le loro menti in una \u201csupermente\u201d capace di percepire la musica del cosmo.\nLa loro civilt\u00e0 perfetta, per\u00f2, \u00e8 minacciata da una catastrofe cosmica: una specie di malattia colpisce le stelle riscaldandole e facendo emettere loro radiazioni nocive. Il fenomeno colpisce anche il Sole e le radiazioni che questo produce fanno impazzire gli esseri umani. Il libro termina con la descrizione del declino definitivo dell'umanit\u00e0, a cui non resta che tentare la panspermia guidata, nella speranza che la vita si sviluppi in un altro sistema solare.\nSuccesso e critiche.\nSebbene Stapledon fosse sconosciuto quando la London Methuen pubblic\u00f2 il libro nel 1930, l'immensit\u00e0 delle idee filosofiche in esso contenute lo resero un immediato successo di critica. L'originalit\u00e0 dell'opera e la fantasia dello scrittore furono lodati, tra l'altro, sul \"The Clarion\", sul \"The Evening Standard\" e da Hugh Walpole sul \"The Book Society News\". Anche Jorge Luis Borges si esprime molto positivamente su questo libro, in una recensione tradotta in italiano nel volume \"Testi prigionieri (1936-1940)\", Milano, Adelphi, 1998.\nLo sterminio dei venusiani, perpetrato durante l'esodo dei Quinti Uomini su Venere, \u00e8 una parte controversa del libro. Vi \u00e8 chi interpreta il passaggio come una giustificazione del genocidio se necessario per la sopravvivenza di una specie, mentre secondo i sostenitori di Stapledon l'autore voleva mostrare che, nonostante i numerosi progressi compiuti dall'umanit\u00e0, questa non ha perso del tutto la sua brutalit\u00e0 primordiale.\nL'opera ha ampiamente influenzato C. M. Kosemen nella creazione di \"All Tomorrows\" (2006), un'opera letteraria e grafica di evoluzione speculativa che ha goduto di una certa popolarit\u00e0 online, particolarmente a partire dall'estate del 2021."}
{"id": "700147", "revid": "92723", "url": "https://it.wikipedia.org/wiki?curid=700147", "title": "Borgo degli Albizi", "text": "Borgo degli Albizi o Borgo Albizi (talvolta anche con la grafia Albizzi) \u00e8 una lunga strada del centro storico di Firenze, che va in direzione est-ovest da piazza Gaetano Salvemini (angolo via Giuseppe Verdi, via Pietrapiana, via Fiesolana) a via del Proconsolo (angolo via del Corso, al canto de' Pazzi). Si innestano sul suo tracciato: la volta di San Piero, piazza di San Pier Maggiore (via Matteo Palmieri), la piazzetta Piero Calamandrei (via delle Seggiole) e via de' Giraldi. \nStoria.\nSi tratta di uno degli assi viari pi\u00f9 antichi e importanti della citt\u00e0 antica, sorto come prosecuzione dell'attuale via del Corso gi\u00e0 decumano della \"Florentia\" romana, al di fuori della porta est della prima cerchia di mura intitolata nel medioevo a \"San Piero\", e da questa detto inizialmente \"borgo di Porta a San Piero\" (borgo e non via proprio perch\u00e9 esterno alla cinta muraria).\nCon la costruzione delle mura deliberate nel 1172 questo sobborgo fu incluso nella citt\u00e0, con il conseguente spostamento della porta San Piero in corrispondenza dell'attuale piazza Gaetano Salvemini, dove peraltro si incontrava l'antico cardo proveniente da Fiesole. \nL'importanza della strada era poi enfatizzata dalla presenza in prossimit\u00e0 della nuova porta di un grande monastero femminile benedettino dedicato appunto a San Pier Maggiore, attestato fin dal 969, ricco e potente, tanto che i vescovi di Firenze facevano ingresso in citt\u00e0 proprio dopo aver sostato una notte in questo luogo sacro, dove la badessa, in rappresentanza della Chiesa fiorentina, donava a loro l'anello episcopale. Del complesso, demolito nel 1783, rimane memoria nella toponomastica e nel loggiato che ancora segna un lato della piazza di San Pier Maggiore. Col ricordo a una di queste preocessioni, venne qui tradizionalmente collocato un miracolo di san Zanobi, secondo cui il vescovo resuscit\u00f2 il figlio di una pellegrina francese di ritorno da Roma (ricordato da una lapide sul palazzo dei Visacci), che ha orginato una certa presenza iconografica della strada in dipinti come quelli di Domenico Veneziano, Benozzo Gozzoli, Sandro Botticelli e Ridolfo del Ghirlandaio. \nLa denominazione assunta successivamente dalla strada (e gi\u00e0 documentata attorno alla met\u00e0 del Cinquecento) reca invece memoria dell'antica famiglia degli Albizzi che occupava, con le sue case, le sue torri e la loggia, buona parte della parte centrale del borgo. La parte finale della strada era invece dominata dai possedimenti della famiglia Pazzi, che vi aveva case, plazzi e un giardino chiamato per la sua amenit\u00e0 il \"Paradiso dei Pazzi\".\nLa via era annualmente attraversata dal palio dei barberi, la corsa di cavalli senza fantino che segnava le celebrazioni del patrono san Giovanni Battista.\nIl tratto tra il canto alle Rondini e la piazza di San Pier Maggiore, gi\u00e0 detto via del Mercatino per la presenza di un mercato, fu compreso sotto la denominazione di borgo degli Albizi solo tardivamente, con deliberazione del 1862, e tuttora conserva carattere diverso, mercantile e popolare, rispetto a quello residenziale e nobiliare che \u00e8 tratto distintivo del borgo vero e proprio.\nDescrizione.\nIn ragione della sua importante storia, si succedono lungo la strada alcuni dei pi\u00f9 importanti palazzi fiorentini, di modo che il suo tracciato \u00e8 da considerarsi di eccezionale valore storico e artistico. \nContribuisce peraltro a restituire valore all'insieme il fatto che la strada sia vietata al traffico veicolare. Sostenuto \u00e8 il traffico pedonale, anche per il fatto che la strada (lastricata e con marciapiedi da ambo i lati della carreggiata) continua a ad essere una delle principali direttrici di penetrazione dal quartiere di Santa Croce verso il centro della citt\u00e0 e viceversa. \nLapidi.\nSulla strada si trovano numerose memorie e iscrizioni.\nSulla facciata di palazzo da Filicaja al 10:\nPoco pi\u00f9 avanti, su palazzo degli Albizi al 12: \nAl 17, sulla casa Taddei, un'epigrafe in ricordo di Riguccio Galluzzi:\nSul palazzo Valori-Altoviti, al 18, si trova la lapide che ricorda un miracolo di san Zanobi:\nTraduzione: \"Con Dio. San Zanobi nell'anno di grazia 400 richiamava in vita con un segno di croce un fanciullo che gli era stato affidato dalla madre gallica in viaggio per Roma e che nel frattempo era morto. [Lo resuscita] al momento in cui, mentre sta percorrendo la citt\u00e0, la madre, di ritorno, gli si fa incontro in questo luogo per richiedergli il bambino\". \nSotto la volta dei Ciechi \u00e8 presente una lapide dei Signori Otto:\n[A D\u00cc ...] DICEMBRE 1619&lt;br&gt;LI SS OTTO DI BALIA DELLA&lt;br&gt;CITTA DI FIRZE PROIBISCONO CHE&lt;br&gt;SOTTO LA VOLTICCOLA DEI&lt;br&gt; PAZZI PER QVANTO TIENE&lt;br&gt;DETTA VOLTICCOLANON VI SI &lt;br&gt;FACCIA SPORCITIE DI SORTE&lt;br&gt;ALCVNA NE VI SI ORINI SO&lt;br&gt;TTO PENA DI SCVDI DVE&lt;br&gt;E TRATI DVE DI FVNE E&lt;br&gt;ARBITRIO DEL MAGISO LORO\nAl 24, sul palazzo della Banca d'Italia, una lapide che ricorda il medico Cesare Federici:\nAl 32, su palazzo Nonfinito un'iscrizione sulla balconata del Buontalenti ricorda le vicende della sua edificazione:\nTabernacoli.\nSull'angolo della casa Corbizi presso piazza San Pier Maggiore \u00e8 un busto in marmo raffigurante la \"Vergine\", con l'iscrizione \"Alessandro di Filippo Nanini faciebat 1696\", gi\u00e0 trascritta da Francesco Bigazzi che comunque dice la scultura \"non meritevole di alcuna lode\". Si pu\u00f2 tuttavia aggiungere, sulla base della testimonianza di Filippo Baldinucci, che l'immagine un tempo dovette essere oggetto di particolare attenzione, tanto da essere arricchita da due angeli dipinti a fresco da Bartolomeo Fontebuoni, oggi non pi\u00f9 esistenti. \nEsattamente all'opposto della strada, sulla cantonata con via del Proconsolo a palazzo Pazzi della Congiura, si trova un'edicola contenente un bassorilievo in marmo con profilo della Vergine, forse della fine del Cinquecento. Davanti a questo, su palazzo Nonfinito, si trova in alto una nicchietta vuota, che conteneva una \"Crocifissione\". \nSi tratta degli unici tabernacolo della lunga strada, sebbene vicino alle cantonate con la piazzetta Calamandrei e con via de' Giraldi si trovino altre edicole."}
{"id": "700150", "revid": "6923", "url": "https://it.wikipedia.org/wiki?curid=700150", "title": "WindJet", "text": ""}
{"id": "700155", "revid": "767487", "url": "https://it.wikipedia.org/wiki?curid=700155", "title": "A ciascuno il suo destino", "text": "A ciascuno il suo destino (\"To Each His Own\") \u00e8 un film drammatico statunitense del 1946, diretto da Mitchell Leisen, sceneggiato da Charles Brackett e interpretato da Olivia de Havilland, Mary Anderson e John Lund che esord\u00ec in questa pellicola.\nOlivia de Havilland vinse il Premio Oscar per la miglior attrice protagonista con questa pellicola nel 1947, mentre il film ricevette anche la candidatura per la Migliore sceneggiatura.\nTrama.\nUna ragazza di provincia, Jody Norris ama un aviatore girovago che parte per la Prima guerra mondiale lasciandola in attesa del loro bambino.\nL'uomo non far\u00e0 mai pi\u00f9 ritorno dalla guerra e, quando il bimbo nascer\u00e0 come figlio illegittimo, la madre sar\u00e0 costretta ad affidarlo ad un'altra famiglia. La donna cercher\u00e0, nonostante tutto, di accudirlo e di seguire la sua vita da lontano senza mai allontanarsi da lui."}
{"id": "700156", "revid": "2128848", "url": "https://it.wikipedia.org/wiki?curid=700156", "title": "Laocoonte", "text": "Laocoonte (; ), personaggio della mitologia greca, era un abitante di Troia, figlio di Antenore (o di Capi, secondo altre versioni). Era un veggente e gran sacerdote di Poseidone o, secondo alcune fonti, di Apollo.\nMitologia.\nNell'Eneide si narra che, quando i greci portarono nella citt\u00e0 il celebre cavallo di Troia, egli corse verso di esso scagliandogli contro una lancia che ne fece risonare il ventre pieno; profer\u00ec quindi la celebre frase \"Timeo Danaos et dona ferentes\" (\u00abTemo i greci, anche quando portano doni\u00bb). Pallade Atena, che parteggiava per i Greci, pun\u00ec Laocoonte mandando Porcete e Caribea, due enormi serpenti marini, che uscendo dal mare avvinghiarono i suoi due figli, Antifate e Tymbreus stritolandoli. Laocoonte cerc\u00f2 di accorrere in loro aiuto ma sub\u00ec la stessa sorte. Secondo un'altra versione i due serpenti furono inviati da Poseidone, che pun\u00ec Laocoonte per essersi sposato contro la volont\u00e0 divina. I Troiani presero questo come un segno, tenendo cos\u00ec il cavallo tra le loro mura."}
{"id": "700159", "revid": "547034", "url": "https://it.wikipedia.org/wiki?curid=700159", "title": "Monte Zermula", "text": "Il Monte Zermula (\"La Z\u00e8rmule\" in friulano, \"Cret\u00e4 di Germ\u00fal\u00e4\" nella parlata locale ) \u00e8 una montagna delle Alpi Carniche orientali alta 2.143\u00a0m s.l.m., posta nel territorio del comune di Paularo (UD), vicino al confine di stato con l'Austria.\nCaratteristiche.\nDurante la prima guerra mondiale, costituiva la prima linea italiana in questo settore, che fronteggiava le postazioni austriache poste sulla catena di confine. Sono ancora ben visibili i segni che il conflitto ha lasciato sul territorio (trincee, gallerie, mulattiere militari)."}
{"id": "700167", "revid": "112581", "url": "https://it.wikipedia.org/wiki?curid=700167", "title": "Georg Luk\u00e1cs", "text": ""}
{"id": "700168", "revid": "1381093", "url": "https://it.wikipedia.org/wiki?curid=700168", "title": "Live on the Other Side", "text": "Live on the Other Side \u00e8 il quinto album video del gruppo musicale statunitense Korn, pubblicato il 20 luglio 2006 dalla Virgin Records.\nDescrizione.\nDiretto da Lawrence Jordan, questo DVD contiene un'esibizione del 2005 al Hammerstein Ballroom di New York. Contiene inoltre documentari, backstage e interviste. Le prime 70.000 copie di \"Live on the Other Side\" includono un tagliando che permette di avere due biglietti gratis per l'edizione del 2006 del Family Values Tour."}
{"id": "700169", "revid": "287204", "url": "https://it.wikipedia.org/wiki?curid=700169", "title": "Gy\u00f6rgy Lukacs", "text": ""}
{"id": "700170", "revid": "287204", "url": "https://it.wikipedia.org/wiki?curid=700170", "title": "Georg Lukacs", "text": ""}
{"id": "700172", "revid": "1573940", "url": "https://it.wikipedia.org/wiki?curid=700172", "title": "Spheniscus", "text": "Spheniscus \u00e8 un genere di pinguini comunemente noti come pinguini fasciati. Esistono quattro specie viventi di pinguini fasciati, e presentano tutti una colorazione simile, sebbene varino nei motivi del piumaggio. Sono anche conosciuti come \"pinguini raglianti\" a causa dei loro forti richiami che somigliano ai versi di un asino. I tratti comuni tra le varie specie includono una fascia nera che corre sul petto confinando con la loro colorazione dorsale nera, becchi neri con una piccola banda bianca verticale, macchie distinte sul ventre e una piccola chiazza di pelle non piumata o leggermente piumata intorno agli occhi di colore bianco o rosa. Tutti i membri di questo genere depongono uova e allevano i loro piccoli in nidi situati in tane o depressioni naturali del terreno. Sono inoltre il genere di pinguino pi\u00f9 settentrionale, in quanto tutte le specie vivono in ambienti vicino all'equatore.\nTassonomia.\nI pinguini fasciati appartengono al genere \"Spheniscus\", introdotto dallo zoologo francese Mathurin Jacques Brisson nel 1760, con il pinguino africano (\"Spheniscus demersus\") come specie tipo. Il nome del genere \"Spheniscus\" deriva dalla parola del greco antico \u03c3\u03c6\u03ae\u03bd (\"sph\u1ebdn\") che significa \"cuneo\" ed \u00e8 un riferimento alle pinne sottili e a forma di cuneo dell'animale.\nSpecie.\nComprende le seguenti specie viventi:\nSpecie estinte.\nSono note diverse specie estinte attraverso i fossili:\nUna specie fossile in passato attribuita a questo genere (\"Spheniscus predemersus\") \u00e8 oggi considerata in un genere a s\u00e9 stante (\"Inguza predemersus\")."}
{"id": "700178", "revid": "1442080", "url": "https://it.wikipedia.org/wiki?curid=700178", "title": "Anita O'Day", "text": "Nata a Chicago e di origini irlandesi, la O'Day era ammirata per il suo senso del ritmo e della dinamica: le sue prime apparizioni nei primi anni quaranta, con l'orchestra di Gene Krupa \u2013 con cui raggiunse il suo primo successo, \"Let Me Off Uptown\" \u2013 dissiparono l'immagine tradizionale e aggraziata di \"ragazza che canta\".\nLa O'Day amava impersonare un personaggio di musicista \"hip\", apparendo in scena in giacca e gonna e rifiutando i tradizionali abiti da sera. Tra le cantanti che l'avevano pi\u00f9 influenzata, citava Martha Raye, ma aveva una grande ammirazione anche per Mildred Bailey, Ella Fitzgerald e Billie Holiday. Una delle poche (forse l'unica) cantante bianca a poter rivaleggiare da pari a pari con le sue contemporanee Ella Fitzgerald e Sarah Vaughan e registrando per l'etichetta Verve Records, la O'Day si fece apprezzare tanto nelle ballad quanto nei brani veloci in cui sfoderava un inconfondibile fraseggio scat.\nBiografia.\nFuggita di casa a dodici anni, Anita inizi\u00f2 la sua carriera due anni dopo, nel 1934, girando per il Midwest come concorrente nelle maratone di danza e guadagnando mance cantando \"The Lady in Red\". Nel 1936, la O'Day lasci\u00f2 le maratone e, nonostante avesse accidentalmente perduto l'ugola durante una tonsillectomia e fosse perci\u00f2 incapace di produrre il vibrato, decise di diventare una cantante professionista.\nInizi\u00f2 cantando nel coro dei locali del centro di Chicago (locali quali il \"Celebrity Club\" e il \"Vanity Fair\") e prosegu\u00ec come cantante e cameriera al \"Ball of Fire\", il \"Vialago\", e il \"Planet Mars\". Al Vialago incontr\u00f2 il batterista Don Carter, che le insegn\u00f2 la teoria musicale e che sarebbe divenuto suo marito nel 1937. Il suo primo colpo di fortuna arriv\u00f2 quando Carl Cons, l'editore di \"Down Beat\", l'assunse per il suo nuovo club al 222 di State Street, l'\"Off-Beat\", che divenne rapidamente un frequentato locale per musicisti. Fu mentre cantava all'\"Off Beat\" che Anita incontr\u00f2 Gene Krupa, che le promise un'audizione quando la cantante Irene Daye avrebbe lasciato la sua orchestra.\nNel settembre del 1939, Anita fece un'audizione con Benny Goodman che era al Chicago Theater per il programma radiofonico \"Camel Caravan\" e aveva bisogno di un rimpiazzo per Louise Tobin. Anita non fu assunta per aver improvvisato la melodia e Goodman fin\u00ec per assumere Helen Forrest. La successiva audizione con l'orchestra di Raymond Scott ebbe pi\u00f9 successo, tuttavia Anita venne licenziata dopo tre soli giorni per aver dimenticato le parole della canzone che stava cantando e aver quindi rimediato col fraseggio scat, in pratica inventando le parole.\nAll'inizio del 1941, Anita inizi\u00f2 a lavorare con l'orchestra di Gene Krupa: in due anni incise 34 canzoni, tra cui il duetto con Roy Eldridge \"Let Me Off Uptown\", che divenne il suo primo successo. \"Down Beat\" scrisse che Anita era la \"Nuova Stella dell'Anno\", e nel 1942 apparve in due brevi film musicali (allora detti \"soundies\") in cui cantava \"Thanks for the Boogie Ride\" e \"Let Me Off Uptown\". Quell'anno entr\u00f2 nella classifica dei cantanti orchestrali di \"Down Beat\" al quarto posto: Helen O'Connell fu prima, Helen Forrest seconda, Billie Holiday terza e Dinah Shore quinta. Inoltre Anita si rispos\u00f2 con il golfista e appassionato di jazz Carl Hoff.\nL'anno successivo, Anita fu coinvolta nell'arresto di Krupa per possesso di marijuana: l'orchestra si sciolse e lei fu scritturata per un mese da Woody Herman, ai teatri Palladium e Orpheum a Hollywood, terminando poi l'anno come solista. Presentata dal sassofonista italo-americano Vido Musso, nell'aprile del 1944 Anita fin\u00ec poi per accettare una scrittura da Stan Kenton. Con la sua orchestra incise ventuno pezzi e apparve in un documentario della Universal Pictures dal titolo \"Artistry in Rhythm\" (1944). La canzone \"And Her Tears Flowed Like Wine\" vendette moltissimo e svel\u00f2 Kenton al grande pubblico. Con Kenton, O'Day fece anche un \"soundie\", dove cant\u00f2 \"I'm Going Mad for a Pad\" e \"Tabby the Cat\". Nonostante il grande successo, l'approvazione dei colleghi e la vittoria ottenuta nel referendum di \"Down Beat\" come miglior cantante bianca di jazz, Anita abbandon\u00f2 la band dopo appena undici mesi, perplessa sulla compatibilit\u00e0 del suo stile musicale con quello dell'orchestra, ma anche sopraffatta dal rigore imposto da Kenton e dalla tensione psicologica che sviluppava ad ogni concerto. Lei stessa si impegn\u00f2 per cercare una nuova cantante, e present\u00f2 a Kenton una sconosciuta Shirley Luster, poi destinata a diventare celebre con il nome di June Christy.\nNel 1945 torn\u00f2 con l'orchestra di Krupa, con cui rimase quasi un anno incidendo dieci pezzi, due dei quali (\"That Feeling in the Moonlight\" e \"Harriet\") in duetto con Buddy Stewart, un promettente cantante bebop la cui carriera fu stroncata nel 1950 da un incidente (fu investito mentre prestava soccorso a un automobilista). Nel 1946 Anita lasci\u00f2 Krupa e ricominci\u00f2 a proporsi come solista accompagnata da piccoli gruppi strumentali, che sembravano esserle pi\u00f9 congeniali delle grandi orchestre.\nNella seconda parte degli anni quaranta, Anita incise pochi pezzi sotto piccole etichette discografiche quali la Signature e la London, cercando un equilibrio tra la ricerca del successo e la sua identit\u00e0 di cantante jazz. Tra i brani, \"Hi Ho Trailus Boot Whip\", \"Key Largo\", \"How High the Moon\", e \"Malague\u00f1a\". Nel 1947 iniziarono i problemi di droga: Anita e il marito furono arrestati e detenuti per 90 giorni per essere stati trovati in possesso di marijuana. Nel 1948 la O'Day apr\u00ec con Count Basie il Royal Roost di New York (cinquantaduesima strada) con grande successo.\nIl suo posto nella storia del jazz arriv\u00f2 quando fu messa sotto contratto dalla Verve Records di Norman Granz, con cui avrebbe registrato, tra il 1953 e il 1962, i diciassette album che la resero famosa. Il primo, \"Anita O'Day Sings Jazz\" (riedito col titolo \"The Lady Is a Tramp\"), fu registrato nel 1953 e fu anche il primo album della Verve in assoluto: fu un grande successo di critica. Nel 1952 Anita era stata di nuovo processata e assolta per possesso di marijuana, e per possesso di eroina nel 1953: per il secondo reato dovette scontare sei mesi di prigione. Subito dopo il suo rilascio, registr\u00f2 il suo secondo album, \"Songs by Anita O'Day\" (riedito come \"An Evening with Anita O'Day\"). Avrebbe continuato a registrare per tutti gli anni cinquanta, con piccoli gruppi e grandi orchestre. Dal vivo, si presentava con un trio il cui batterista, John Poole, l'accompagn\u00f2 per quarant'anni.\nAnita apparve in concerti dal vivo con Louis Armstrong, Oscar Peterson, Dinah Washington, George Shearing, Cal Tjader e Thelonious Monk; nel 1958 torn\u00f2 sotto i riflettori grazie al festival di Newport. Su questo evento venne girato un documentario dal titolo \"Jazz on a Summer's Day\", uscito nel 1960, che testimonia il grande successo da lei ottenuto. Intanto continuavano a uscire per la Verve i suoi album, con gli arrangiamenti firmati da musicisti celebri quali Russ Garcia, Marty Paich, Billy May e Oscar Peterson. Nel 1959 Anita part\u00ec in tourn\u00e9e in Europa con Benny Goodman, ma il viaggio non and\u00f2 bene: secondo quanto O'Day dice nella sua autobiografia, Goodman prima tent\u00f2 di diminuire l'entusiasmo del pubblico per lei mettendola in ombra, e quando questo fall\u00ec ridusse i suoi numeri a due per l'intero spettacolo. Nello stesso anno comparve in un cameo nel film \"The Gene Krupa Story\", dove canta \"Memories of You\".\nDopo la scadenza del suo contratto con la Verve nel 1963, Anita torn\u00f2 a fare la solista, ma senza pi\u00f9 entrare in una sala d'incisione. Quando, nel 1968, fu quasi uccisa da un'overdose di eroina molti pensarono che la sua carriera fosse finita. Anita invece si disintossic\u00f2 e torn\u00f2 sulle scene al festival jazz di Berlino, nel 1970. Torn\u00f2 sullo schermo nei film \"Zig Zag\" (1970) e \"Organizzazione crimini\" (1973). Riprese anche a registrare, in studio e dal vivo, fondando una sua etichetta che volle chiamare \"Emily Records\", dal nome della sua cagnolina. Nel 1981 Anita pubblic\u00f2 la sua autobiografia \"High Times, Hard Times\", dove parla con franchezza dei suoi problemi di droga.\nNel 2005 comparve sull'antologia \"Verve Remixed 3\" con un remix della sua versione di \"Sing, Sing, Sing\" e nel 2006 pubblic\u00f2 il suo primo album dopo tredici anni, dall'appropriato titolo \"Indestructible!\". Nel frattempo girava il documentario dal titolo \"Anita O'Day: The Life of a Jazz Singer\" diretto da Robbie Cavolina e Ian McCrudden e la cui data di pubblicazione era prevista per l'inizio del 2007.\nNel film \"Shortbus - Dove tutto \u00e8 permesso\" del 2006 canta un brano della colonna sonora.\nAnita O'Day mor\u00ec nel sonno la notte del Giorno del Ringraziamento, il 23 novembre 2006, in un ospedale di West Hollywood (California). Era convalescente da una polmonite e due giorni prima aveva chiesto di essere dimessa."}
{"id": "700182", "revid": "729019", "url": "https://it.wikipedia.org/wiki?curid=700182", "title": "Poliorchidismo", "text": "Il poliorchidismo, o poliorchidia, \u00e8 una malformazione congenita caratterizzata dalla presenza di un numero di testicoli superiore a due.\nEpidemiologia.\nQuesta malformazione \u00e8 molto rara, tanto che sono segnalati circa 200 casi nella letteratura medica. Il caso pi\u00f9 ricorrente di poliorchidismo \u00e8 il triorchidismo, ossia la malformazione caratterizzata dalla presenza di tre testicoli.\nClassificazione.\nIl poliorchidismo si presenta in due forme:\nIl tipo A3 \u00e8 la forma pi\u00f9 comune e insieme al tipo A3 costituisce il 90% dei casi. Nel 65% dei casi il testicolo soprannumerario \u00e8 situato nella sacco scrotale sinistro, mentre solo rarissimi casi di poliorchidismo bilaterale sono stati riportati. Il testicolo soprannumerario pu\u00f2 essere presente lungo tutta la via di discesa del testicolo e non raramente \u00e8 correlata alla presenza concomitante di criptorchidismo.\nLa vecchia classificazione prevedeva una suddivisione in quattro tipi:\nClinica.\nLa condizione \u00e8 generalmente asintomatica e viene perlopi\u00f9 diagnosticata casualmente. Pu\u00f2 essere, nel 30% dei casi, associata a ernia inguinale indiretta e a un aumento dell'incidenza di torsione del testicolo. Altre condizioni associate sono idrocele, varicocele, epididimite e sterilit\u00e0.\nDiagnostica.\nIl poliorchidismo \u00e8 diagnosticato generalmente tramite un esame ecografico dei testicoli con gli ultrasuoni e la malformazione da sola non aumenta la produzione del testosterone.\nTrattamento.\nPrima dell'avvento della diagnostica ecografica il testicolo veniva rimosso tramite intervento chirurgico, mentre successivamente la diagnosi di un testicolo funzionale ne permetteva il mantenimento. Tuttavia una recente metanalisi ha suggerito che la rimozione del testicolo soprannumerario possa ridurre la possibilit\u00e0 di tumore del testicolo."}
{"id": "700184", "revid": "729019", "url": "https://it.wikipedia.org/wiki?curid=700184", "title": "Strada statale 337 della Val Vigezzo", "text": "La strada statale 337 della Val Vigezzo (SS 337), gi\u00e0 \"strada provinciale 70 di Val Vigezzo e Cento Valli (SP 70)\", \u00e8 una strada statale italiana che percorre la valle omonima. \nAttraversa un territorio di bassa montagna, raggiungendo l'altitudine di poco pi\u00f9 di 800 \nPercorso.\nHa inizio dalla strada statale 33 del Sempione nel comune di Masera, poco lontano dalla periferia di Domodossola, e toccando i centri turistici di Trontano, Druogno, Santa Maria Maggiore, Malesco e il centro turistico-religioso di Re (Santuario della Madonna di Re), arriva al Confine di Stato di Ponte Ribellasca, dove entra in Svizzera. A Malesco \u00e8 possibile immettersi sulla strada statale 631 di Valle Cannobina per raggiungere, dopo un tragitto tortuoso di circa 25\u00a0km, Cannobio e il Lago Maggiore.\nIn passato era la \"strada provinciale 70 di Val Vigezzo e Cento Valli (SP 70)\" e, nel 1958, si decise di elevarla al rango di statale, cosa che avvenne anni dopo; il nuovo nome fu strada statale 337 della Val Vigezzo, e la gestione pass\u00f2 all'ANAS. La chilometrica attuale parte dal km 2,460 in corrispondenza dello svincolo della strada statale 33 del Sempione: questo \u00e8 dovuto al fatto che il tracciato originario si innestava sul vecchio percorso della SS 33 a Domodossola. Con la costruzione della nuova sede stradale di quest'ultima, \u00e8 variato il caposaldo iniziale della SS 337.\nSi sono conclusi i lavori di ammodernamento della sede stradale nel tratto iniziale fra Masera e Druogno, con la realizzazione di una nuova galleria dalla lunghezza complessiva di circa 1600 metri, tra il chilometro 7+300 ed il 8+900. La nuova variante ha sostituito il vecchio tracciato che attraversava la localit\u00e0 di Paiesco (nel territorio comunale di Trontano); questo tratto ha assunto la denominazione di nuova strada ANAS 357 ex SS 337 della Val Vigezzo (Tratto sotteso dalla Galleria di Paiesco).\nI limiti di velocit\u00e0 variano fra i 50\u00a0km/h all'interno dei vari centri abitati attraversati, fino ai 70\u00a0km/h nei tratti compresi fra un paese e l'altro."}
{"id": "700186", "revid": "125108372", "url": "https://it.wikipedia.org/wiki?curid=700186", "title": "Mastiff", "text": "Il mastiff (o mastino inglese) \u00e8 una razza canina molossoide di tipo \"dogue\". Di esso il cinologo inglese Sydenham Edwards, nella sua opera \"Cynographia Britannica\", scrisse \" il leone sta al gatto come il mastiff sta al cane\". Il nome deriva dall'antico francese \"mastin\" (francese moderno \"m\u00e2tin\") \"mastino\"; il suffisso \u00e8 forse dovuto al francese antico \"mestif\" \"meticcio\".\nStoria.\nPare che la razza fosse presente sulle isole britanniche sin dal VI secolo a.C. Di certo questi cani vennero incontrati dai legionari durante la conquista, i celebri \"Pugnaces Britanniae\", impiegati come temibili ausiliari in battaglia, ma anche nella caccia alla grossa selvaggina; vennero poi portati sino a Roma a combattere nei circhi, ed apprezzati al punto da incaricare un ufficiale apposito \"Procurator Cynegii\" al loro reperimento.\n\u00c8 stato considerato sin dal Medioevo il cane della nobilt\u00e0, custode di castelli e guardia del corpo di cavalieri e feudatari nella vita quotidiana come in guerra: \u00e8 celebre l'episodio del cavaliere sir Peirs Leigh, che, nel corso della Battaglia di Azincourt del 1415, caduto a terra gravemente ferito, venne protetto per molte ore, fino all'arrivo dei soccorsi, dalla sua femmina di mastiff. Da questa femmina la tradizione fa discendere l'intera stirpe dei mastini del castello \"Lyme Hall\", una continuit\u00e0 genetica registrata fino al XIX secolo.\nIncrociato con l'Old English Bulldog verso la met\u00e0 dell'Ottocento, ha dato origine al bullmastiff. L'allevamento moderno, come per la maggior parte delle razze di taglia gigante, ha dovuto ripartire con notevoli sforzi a partire dai pochi esemplari sopravvissuti al 2\u00ba conflitto mondiale.\nDescrizione.\nCostruzione potente, ottima ossatura e grande muscolatura, con cranio massiccio e testa quadrata, muso ampio e corto con labbra pendenti e media giogaia, torace ampio e ben disceso, trasmette un'idea di potenza. Lo standard di razza non specifica le dimensioni, in quanto pi\u00f9 grande \u00e8 meglio \u00e8 purch\u00e9 proporzionato. L'ultimo standard rielaborato nel 2011 non indica pi\u00f9 n\u00e9 peso n\u00e9 altezza, anche se la taglia e i volumi sono estremamente importanti se si rispetta l'armonia nell'insieme.\nIl peso di un maschio si aggira intorno ai 100 kg, spesso superandoli, e le femmine poco meno. Il Guinness dei primati attribuisce ad un mastiff di nome Aicama Zorba of La-Susa o, pi\u00f9 semplicemente, Zorba (26 settembre 1981 \u2013 1992) il record di cane pi\u00f9 pesante del mondo con 156,5\u00a0kg, sebbene in seguito altri padroni di cani di San Bernardo, mastini tibetani e pastori del Caucaso abbiano rivendicato un nuovo record per il proprio cane; tuttavia, da dopo il 2000, il Guinness dei Primati ha smesso di raccogliere informazioni su peso e altezza di cani. Secondo l'edizione del 1989 del Guinness Book of Records, nel marzo 1989 Zorba, all'et\u00e0 di 7 anni, era alto 94 cm alla spalla e lungo 251\u00a0cm dalla punta del naso alla punta della coda, praticamente le dimensioni di un piccolo asino.\nIl pelo \u00e8 corto, di colore fulvo, albicocca o argento, con o senza tigrature. Sempre presente il nero sul muso che deve oltrepassare di poco sopra gli occhi e anche le orecchie devono essere nere.\nCarattere.\nIl mastiff racchiude in s\u00e9 doti di eleganza, potenza, dignit\u00e0 e coraggio. Di temperamento calmo e leale, devoto al proprietario, \u00e8 un eccellente guardiano. Ottimo compagno per tutta la famiglia, se ha spazio sufficiente per sgranchirsi, si adatta bene a vivere in casa, tollerando in modo eccellente le \"angherie\" dei bambini. La docilit\u00e0 \u00e8 una delle sue migliori caratteristiche, ma la potenza che racchiude ne rende necessaria una buona educazione, ed \u00e8 molto importante fargli avere pi\u00f9 esperienze possibili per facilitare il percorso di addestramento data la notevole mole, improntata sul rispetto reciproco piuttosto che sulla dominanza. Cane da non relegare in giardino, il suo bisogno di spazio \u00e8 superato dalla sua necessit\u00e0 di vigilare sulla famiglia. Abbaia assai poco, \u00e8 un guardiano sornione e tranquillo, che avverte prima di passare alle vie di fatto, alle quali ricorre solo se costretto.\nSalute.\nLa notevole mole richiede alcune attenzioni particolari a patologie quali la displasia e la torsione gastrica. \u00c8 predisposto a possibili problemi cardiaci, obesit\u00e0, allergie, ipotiroidismo, entropion, ectropion e atrofia della retina."}
{"id": "700187", "revid": "62814", "url": "https://it.wikipedia.org/wiki?curid=700187", "title": "Mastino inglese", "text": ""}
{"id": "700189", "revid": "44638", "url": "https://it.wikipedia.org/wiki?curid=700189", "title": "Orizzonte Geymonat Catania", "text": ""}
{"id": "700190", "revid": "1573940", "url": "https://it.wikipedia.org/wiki?curid=700190", "title": "Crypturellus obsoletus", "text": "Il tinamo bruno (Crypturellus obsoletus )) \u00e8 un uccello della famiglia dei Tinamidi, diffuso in Sud America.\nDescrizione.\nLunghezza: 25\u201330\u00a0cm.\nPeso: 358-482 g (maschio), 395-548 g (femmina).\nDistribuzione e habitat.\nL'areale di questa specie si estende dalla Colombia centro-orientale all'Ecuador orientale; Per\u00f9; Bolivia settentrionale; Venezuela settentrionale; Brasile; Paraguay orientale ed Argentina nord-orientale.\nSistematica.\nSono note 9 sottospecie:"}
{"id": "700198", "revid": "161374", "url": "https://it.wikipedia.org/wiki?curid=700198", "title": "Strada Statale 337 della Valle Vigezzo", "text": ""}
{"id": "700199", "revid": "36426", "url": "https://it.wikipedia.org/wiki?curid=700199", "title": "Via dei Georgofili", "text": "Via dei Georgofili \u00e8 una strada del centro storico di Firenze, che va dal Lungarno degli Archibusieri (Arco delle Carrozze) a via Lambertesca (Canto di Poggio Secco). Costeggia il retro del lato corto degli Uffizi, e proprio per colpire questo, nel 1993, ebbe qui luogo un attentato di mafia.\nStoria.\nLa via dal 1934 prende il nome dall'Accademia dei Georgofili, fondata dall'abate Ubaldo Montelatici nel 1753 per studiare i problemi dell'agricoltura, che nel 1933 si trasfer\u00ec nel palazzo dei Pulci e in alcuni locali degli Uffizi . Quest'accademia fu la prima in Europa nata per promuovere gli studi sull'agricoltura (\"georgofilo\" significa proprio cultore degli studi agrari), e fu sostenuta dal granduca Pietro Leopoldo che promosse un'ampia riforma agraria. \nFino ad allora la strada si era chiamata via delle Carrozze, perch\u00e9 vi si trovavano le rimesse delle carrozze granducali fin dai tempi di Cosimo I de' Medici: a ricordo di questa denominazione, il primo tratto coperto della strada si chiama ancora Arco delle Carrozze (su alcune pubblicazioni \"volta delle Carrozze\").\nPi\u00f9 anticamente ancora la strada si era chiamata via de' Pulci e volta degli Uguccioni, dai nomi di famiglie che avevano avuto qui le loro case. Pi\u00f9 oscuro \u00e8 il significato del Canto di Poggio Secco, in angolo con via Lambertesca. Nell'assenza di rilievi noti in questo punto, per quanto piccoli e successivamente livellati, si \u00e8 ipotizzato che si possa riferire alla vista, un tempo sgombra, che da questo punto si doveva avere sul colle delle \"Rovinate\" sull'altra sponda dell'Arno, \"secco\" perch\u00e9 privo di alberi essendo stato pi\u00f9 volte soggetto a smottamenti. \nLa strage del 1993.\nIl 27 maggio 1993 quasi duecento chili di tritolo esplosero da un mezzo parcheggiato in via dei Georgofili quasi all'angolo con via Lambertesca. Cinque persone vi furono uccise, tra cui una neonata e una bambina di nove anni, e quarantotto rimasero ferite. Il bersaglio dell'attentato era la Galleria degli Uffizi e il Corridoio vasariano, che proprio qui si dirama verso il Lungarno. Questi edifici monumentali ebbero danni gravi ma non subirono crolli: andarono perdute alcune tele del museo (opere di Gherardo delle Notti, Bartolomeo Manfredi e altri), ma i capolavori pi\u00f9 noti si salvarono perch\u00e9 protetti da vetri che attutirono l'urto. Crollarono invece met\u00e0 del palazzo dei Pulci, sede dell'Accademia, e l'edificio residenziale antistante, dove si registr\u00f2 il maggior numero di vittime. I libri dell'accademia invece furono miracolosamente recuperati.\nLa strage venne inquadrata nell'ambito della feroce risposta di Cosa Nostra all'applicazione dell'articolo 41 bis che prevedeva il carcere duro e l'isolamento per i mafiosi. Nello stesso anno furono compiuti gli attentati alle chiese di Roma (San Giovanni in Laterano e San Giorgio al Velabro) e a Milano la strage di via Palestro.\nLa ricostruzione fu celere: gi\u00f9 nel 1996 si restituiva la sede dell'Accademia dei Georgofili, al termine di un restauro che aveva lasciato un segno di demarcazione tra le parti originali e quelle riedificate.\nDescrizione.\nEdifici.\nLa strada \u00e8 quasi interamente occupata sul lato est dal retro del complesso degli Uffizi, che non presenta valori architettomnici, ma un semplice cortile recintato si servizio e alcune finestre senza decorazioni. All'angolo con via Lambertesca si leva la torre dei Pulci, un palazzetto che appartenne a quella famiglia, in cui visse anche il poeta Luigi Pulci, \u00e8 che \u00e8 la sede dell'Accademia dei Georgofili, sebbene l'accesso principale all'istituto avvenga da un portale sul lato corto del loggiato degli Uffizi. Per quanto riguarda la porzione distrutta i lavori videro la reintegrazione della facciata con materiale lapideo simile all'originale, tuttavia evidenziata sia da un vistoso giunto che profila l'area interessata, sia da una depressione della regione parietale rispetto alla porzione originale, e questo sia in ossequio a una possibile prassi propria del restauro architettonico, sia, soprattutto, per la volont\u00e0 di \"conservare i segni della ferita per non dimenticare\". \nSull'altro lato della strada, al n. 1, si trova l'ingresso dell'albergo degli Orafi, situato in un palazzo che ingloba un'antica torre, presumibilmente da identificare con quella della consorteria degli Importuni. Distrutta dai ghibellini nel 1260 fu ricostruita successivamente: di questo periodo si conserva una porzione di parete dipinta con uccelli e un motivo ondato. Bargellini e Guarnieri situano qui le case degli Arnolfi, unificate e trasformate in palazzo dagli Uguccioni, nei pressi dell'arco delle Carrozze. Nel 1515 l'edificio fu acquisito dagli Agostiniani che in quegli anni si erano insediati nella vicina chiesa di Santo Stefano al Ponte e che continuarono ad amministrare la propriet\u00e0 fino al 1783. Nell'Ottocento l'edificio fu occupato dalla pensione Quisisana, frequentata da intellettuali e artisti, soprattutto anglosassoni. Anche nel corso del Novecento la pensione mantenne pressoch\u00e9 invariato il carattere avuto nel secolo precedente, tanto da essere scelto, nel 1985, dal regista James Ivory per ambientarvi alcune scene della versione cinematografica del romanzo di Edward Morgan Forster \"A Room with a View\" (\"Camera con vista\"), assieme all'Hotel Jennings Riccioli in Lungarno delle Grazie 2.\nGli altri edifici della strada hanno un carattere residenziale senza particolari segni di distinzione. All'angolo presso il numero 3 si trova l'edificio dell'Antico Fattore, ristorante storico con ingresso da via Lambertesca.\nLapidi.\nSotto una finestra, a destra del portale della torre dei Pulci, una lapide ricorda l'attentato e le vittime, in particolare la piccola vittima Nadia Nencioni:\nSullo stesso edificio, poco pi\u00f9 a destra, una lapide ricorda il suo restauro:\nMemoriali.\nSul lato opposto alla torre dei Pulci, proprio dove si trovava parcheggiata l'autobomba che esplose la notte del 27 maggio 1993, si trova una placca che evoca l'onda d'urto dell'esplosione, installata nel 2008. La dedica su una placchetta recita:\nIl primo memoriale della strage \u00e8 stato un \"Olivo della pace\", caratterizzato da una pianta viva di ulivo, simbolo di pace, sulla cui base erano appesa delle targhea in ottone con scritte di pace in molte lingue diverse e, pi\u00f9 in alto, i nomi delle vittime.\nSostituita pi\u00f9 volte e sempre sofferente per l'impropria collocazione \"cittadina\", al posto della pianta \u00e8 stato collocato un monumento in bronzo dello scultore Andrea Roggi che rappresenta l'albero con le sue profonde radici, inaugurato il 13 settembre 2021. La dedica del monumento, sulla cancellata degli Uffizi, riporta le parole: \u00abLa Galleria degli Uffizi / a vent'anni dall'attentato / 27 maggio 2013 / La bellezza \u00e8 figura del bene / Roberto Barni / \"I passi d'oro\" / 2013 / \"History, culture and the arts need to be protected for future generations\u00bb. \nSulla parete del complesso degli Uffizi inoltre, in occasione del ventannale della strage del 27 maggio 2013, era stato inaugurato il memoriale \"I Passi d'oro\" dello scultore Roberto Barni, che rappresenta una figura che cammina su una lama con altre figurine, e che \u00e8 collocata a 15 metri d'altezza.\nTabernacoli.\nSotto l'arco delle Carrozze si trova un tabernacolo con una grande cornice di cherubini in stucco, settecentesca, e al centro una robbiana moderna che sostituisce un'immagine votiva pi\u00f9 antica e perduta gi\u00e0 prima dell'alluvione del 1966."}
{"id": "700208", "revid": "287204", "url": "https://it.wikipedia.org/wiki?curid=700208", "title": "Emile Oustalet", "text": ""}
{"id": "700212", "revid": "830939", "url": "https://it.wikipedia.org/wiki?curid=700212", "title": "Alain Brunn", "text": "Biografia.\nDopo gli studi nella \u00c9cole Normale Sup\u00e9rieure de la rue d'Ulm a Parigi, ha ottenuto l'agr\u00e9gation di letteratura, e ha pubblicato molti saggi sul concetto di autore e sui moralisti francesi del Seicento. Ha curato le edizioni delle \"Lettres portugaises\" di Guilleragues (Paris, Flammarion, 2009) e di opere di La Rochefoucauld (Paris, Garnier, 2001)."}
{"id": "700214", "revid": "599013", "url": "https://it.wikipedia.org/wiki?curid=700214", "title": "Moretta fanese", "text": "La moretta fanese, moretta di Fano o moretta \u00e8 un caff\u00e8 corretto originario della citt\u00e0 di Fano (PU) diffuso anche nelle zone e citt\u00e0 limitrofe. \u00c8 forte e dolce, e solitamente si beve come digestivo dopo i pasti o come un energetico pomeridiano.\nPreparazione.\nLa correzione \u00e8 una miscela alcolica a base di liquore all'anice, rum e brandy, variabile a seconda delle ricette personali, ma approssimativamente in parti uguali. Una variante utilizza il cognac al posto del brandy. Utilizzando l'erogatore di vapore della macchina del caff\u00e8, si scaldano direttamente nel tradizionale bicchierino di vetro, tre cucchiaini di liquore con due cucchiaini di zucchero e una scorzetta di limone, fino a che lo zucchero non sar\u00e0 completamente sciolto, dopodich\u00e9 si aggiunge il caff\u00e8 espresso bollente, tenendo il bicchierino leggermente inclinato in modo da evitare che i due liquidi si mescolino tra loro.\nPassaggio molto importante, perch\u00e9 una vera moretta si contraddistingue per i suoi tre tipici strati (partendo dal basso): liquore, caff\u00e8 e cremina del caff\u00e8.\nIn mancanza di una macchina da espresso pu\u00f2 essere preparata anche con il caff\u00e8 della moka e scaldando sui fornelli gli altri ingredienti.\nStoria.\nSecondo la tradizione la moretta ebbe origine tra i marinai e pescatori del porto di Fano, che prendevano bevande corrette e molto calde per scaldarsi e rinvigorirsi prima di \"andare in mare\". In tempi passati la povert\u00e0 portava a evitare gli sprechi, perci\u00f2 i rimasugli di liquori avanzati venivano raccolti insieme; da questi nacque in seguito la \"moretta\".\nLa reale origine \u00e8 incerta, la bevanda potrebbe provenire anche dal centro storico, dove gli spazzini la bevevano al mattino presto, sempre per rinvigorirsi prima di iniziare il lavoro. Il primo riferimento documentato alla moretta \u00e8 una pubblicit\u00e0 su un settimanale locale del 1908, nella quale il Caff\u00e8 Cavour di Giuseppe Armanni la propone a 10 centesimi di lire.\nNel 2006 la moretta \u00e8 stata inserita ufficialmente come cocktail nell'elenco dell'A.I.B.E.S. (Associazione Italiana Barman e Sostenitori). Nel 2011 \u00e8 stata inserita nell'elenco regionale dei prodotti agroalimentari tradizionali delle Marche."}
{"id": "700215", "revid": "1603714", "url": "https://it.wikipedia.org/wiki?curid=700215", "title": "Pinacoteca vaticana", "text": "La nuova Pinacoteca vaticana \u00e8 una pinacoteca facente parte dei Musei Vaticani. Venne inaugurata il 27 ottobre 1932 nell'edificio costruito dall'architetto Luca Beltrami, appositamente per ospitare la pinacoteca, per volere del papa Pio XI.\nStoria.\nIl palazzo sorse in una parte del Giardino Quadrato, isolato e circondato completamente da viali, in un luogo ritenuto idoneo grazie all'ottima presenza della luce in grado di valorizzare il valore estetico delle opere.\nPrima della pinacoteca le opere venivano spesso spostate tra i vari palazzi apostolici poich\u00e9 non avevano una fissa sede, quindi la sua costruzione serv\u00ec anche a risolvere la questione.\nPio VI riusc\u00ec a creare una prestigiosa raccolta di 118 dipinti intorno al 1790, ma essa ebbe vita breve poich\u00e9, in seguito al Trattato di Tolentino stipulato nel 1797, alcuni dei maggiori capolavori furono trasferiti a Parigi.\nLa moderna pinacoteca, intesa come esposizione aperta al pubblico, nacque solo dopo la caduta di Napoleone, precisamente nel 1817, cui segu\u00ec la restituzione di alcune opere secondo le direttive del Congresso di Vienna.\nGrazie a numerosissime donazioni e acquisizioni la collezione continu\u00f2 a crescere nel corso degli anni arrivando all'attuale numero di circa 460 dipinti, esposti nelle diciotto sale secondo un ordine cronologico. Le opere vanno da quelle definite \"Primitive\" (XII-XIII secolo) a quelle del XIX secolo.\nLa collezione di dipinti pu\u00f2 vantare capolavori di alcuni dei maggiori artisti italiani, come Giotto, Raffaello, Leonardo, Caravaggio e tanti altri.\nLe Sale.\nSala I (Nicol\u00f2 e Giovanni).\nLa sala ospita i cosiddetti \"primitivi\" italiani, artisti di epoca medievale. Tra le opere raccolte, eseguite prevalentemente a tempera su tavola, assume particolare rilievo il \"Giudizio finale\" di Nicol\u00f2 e Giovanni (scuola romana della seconda met\u00e0 del XII secolo), dipinto dalla forma circolare e base rettangolare, giunto dall'oratorio di San Gregorio Nazianzeno presso Santa Maria in Campo Marzio a Roma.\nL'iconografia \u00e8 divisa in registri sovrapposti e da titoli esplicativi. In alto, Cristo Pantocratore in maest\u00e0 fra Angeli e Serafini; a scendere, Ges\u00f9 orante in veste sacerdotale di fronte ad un altare, posto fra gli Apostoli con gli strumenti della Passione. Nel terzo registro, tre scene distinte: da sinistra, Disma detto il \"buon ladrone\" precede con la croce in mano San Paolo che guida i risorti, poi la Vergine e Santo Stefano intercedono per i Santi innocenti e, infine, l'illustrazione delle sette Opere di Misericordia sintetizzata in tre episodi (Vestire gli ignudi, Visitare i carcerati, Dissetare gli assetati); sotto, la Resurrezione dei corpi: i divorati dalle fiere e dai pesci a sinistra, i sepolti per inumazione a destra, le allegorie della Terra e del Mare al centro.\nIn basso, le illustrazioni dell'Inferno con i dannati e della Gerusalemme Celeste (il Paradiso) con la Vergine circondata da due Santi e dagli Eletti. Al di sotto della Vergine, sono raffigurate le committenti della tavola, due monache identificate dal titolo come \"Domna Benedicta ancilla Dei\" e \"Costantia abbatissa\".\nFatta eccezione per quest'opera e per il \"Trittico Stefaneschi\" (Sala II), tutte le tavole contenute nelle prime due sale della Pinacoteca provengono dalla Collezione della Biblioteca Vaticana.\nOpere presenti in sala:\nSala II (Giotto).\nLa Sala espone tempere del periodo giottesco e tardogotico. Qui \u00e8 posto uno dei maggiori capolavori conservati nella Pinacoteca Vaticana, il \"Trittico Stefaneschi\", opera di Giotto e allievi proveniente dall'antica basilica di San Pietro.\nCommissionato dal cardinale Jacopo Stefaneschi nel 1320 circa per l'altare maggiore, il polittico si compone di tre scomparti e una predella dipinta su entrambi i lati.\nTra le opere presenti anche il \"Redentore benedicente\", dipinto dalle ridotte dimensioni (probabile cimasa di un polittico cuspidato) attribuito a Simone Martini, artista senese della prima met\u00e0 del Trecento considerato uno dei maggiori innovatori dell'arte tardomedievale.\nOpere presenti in sala:\nSala III (Beato Angelico).\nLa Sala raccoglie in maggioranza opere di Filippo Lippi, Beato Angelico e Benozzo Gozzoli. Di Filippo Lippi e aiuti \u00e8 il grande trittico con l'\"Incoronazione della Vergine\" o \"Incoronazione Marsuppini\" ultimato intorno al 1460 per la cappella di San Bernardo nel convento delle monache Olivetane ad Arezzo. Nella composizione figurano Gregorio Marsuppini e suo figlio Carlo (il committente dell'opera) in veste di donatori, introdotti da San Gregorio e da Santi monaci alla contemplazione dell'evento.\nAl Beato Angelico si riconducono le \"Storie di San Nicola di Bari\", scomparti della predella di un grande trittico eseguito nel 1437 circa per la cappella di San Niccol\u00f2 nella chiesa perugina di San Domenico e oggi custodito in buona parte a Perugia presso la Galleria Nazionale dell'Umbria.\nI due pannelli conservati in Vaticano riproducono l'uno la Nascita e la Vocazione del Santo e il Dono alle tre fanciulle povere, l'altro San Nicola che incontra il messo imperiale, il Salvataggio di un carico di grano per la citt\u00e0 di Mira e il Miracolo di una nave salvata dal naufragio.\nDel Gozzoli \u00e8 la \"Vergine che porge la cintola a San Tommaso\", conosciuta come \"Madonna della Cintola\", dipinta nel 1452 per l'altare maggiore della collegiata di San Fortunato a Montefalco.\nLa pala raffigura la Vergine assisa sulle nubi attorniata da angeli e cherubini e il Santo ai suoi piedi; sulla predella, da sinistra, sei episodi della vita di Maria: la Nascita della Madonna, l'Annunciazione, lo Sposalizio, la Nativit\u00e0 del Signore, la Disputa nel Tempio, la Morte della Vergine.\nOpere presenti in sala:\nSala IV (Melozzo da Forl\u00ec).\nLa Sala \u00e8 riservata alle opere di Melozzo da Forl\u00ec e di Marco Palmezzano, suo aiuto.\nA Melozzo si devono il grande affresco di \"Sisto IV nomina il Platina prefetto della biblioteca Vaticana\" (1477), trasposto su tela dagli ambienti della Biblioteca Apostolica Vaticana fondata dal Pontefice nel 1475. Il dipinto costituiva l'episodio centrale del ciclo di pitture affidate anche ad Antoniazzo Romano e ai fratelli Domenico e David Ghirlandaio per la decorazione di questa sede e raffigura Sisto IV in trono nell'atto di conferire al genuflesso Bartolomeo Sacchi, detto \"il Platina\", la nomina a primo prefetto della Biblioteca. A fianco del vicario di Cristo i cardinali nepoti Pietro Riario (riconosciuto da molti come il protonotario Raffaele) con Giuliano della Rovere in abito cardinalizio (futuro papa Giulio II) e i nipoti laici Giovanni della Rovere e Girolamo Riario.\nSono dell'artista anche i noti frammenti con \"Angeli musicanti\" e \"Teste di Apostoli\" tratti, insieme al \"Redentore Benedicente\" esposto a Palazzo del Quirinale, dall'affresco absidale del 1480 circa realizzato nella basilica dei Santi Apostoli a Roma.\nTra i dipinti del Palmezzano la pala dedicata alla \"Madonna col Bambino e i santi Francesco, Lorenzo, Giovanni Battista, Pietro, Domenico e Antonio Abate\", opera tarda dell'artista eseguita a olio su tavola nel 1537 per la chiesa del convento del Carmine a Cesena.\nOpere presenti in sala:\nSala V (Ercole de' Roberti).\nLa Sala conserva lavori di Quattrocentisti italiani e stranieri. Tele e tavola, oltre a una terracotta invetriata, realizzate a tempera o a olio.\nTra queste i \"Miracoli di san Vincenzo Ferrer\" di Ercole de' Roberti e la pi\u00f9 tarda \"Piet\u00e0\" di Lucas Cranach il Vecchio, proveniente dal convento di Kreuzlingen dei Canonici Regolari di Sant'Agostino.\nL'opera del de' Roberti costituisce la predella della pala d'altare dipinta dal suo maestro Francesco del Cossa verso il 1473 per la cappella Griffoni in San Petronio a Bologna, poi smembrata nel Settecento. I miracoli sono narrati in successione lineare, tra loro collegati senza soluzione di continuit\u00e0 nell'unit\u00e0 di tempo e di spazio: San Vincenzo guarisce una storpia, resuscita una ricca ebrea spagnola, salva un bambino in una casa colpita da un incendio, resuscita un bambino ucciso dalla madre impazzita, guarisce un uomo ferito a una gamba.\nOpere presenti in sala:\nSala VI (polittici).\nLa Sala \u00e8 dedicata ai polittici della seconda met\u00e0 del XV secolo. Molti i dipinti in esposizione, tutti eseguiti a tempera su tavola. Fra questi, la \"Crocifissione tra i Santi Venanzio, Giovanni Battista e Porfirio\" (conosciuta come \"Trittico di Camerino\" per la sua provenienza dalla collegiata Camerte di San Venanzio) e l\"'Incoronazione della Vergine, Cristo deposto e Santi\" (o \"Polittico di Montelparo\") trasferita dalla chiesa di San Michele Arcangelo in Castello di Montelparo; entrambe opere di Nicol\u00f2 di Liberatore, detto \"l'Alunno\", articolate entro ricche cornici gotiche che testimoniano l'influsso della cultura veneta.\nAncora, la \"Piet\u00e0\", di Carlo Crivelli, cimasa lunettata di provenienza ignota ma sempre marchigiana, forse da legare alla \"Pala di San Pietro di Muralto\"; l\"'Incoronazione della Vergine, Nativit\u00e0, Adorazione dei Magi\" (noto come \"Trittico Rospigliosi\"), dipinto di Bartolomeo di Tommaso del 1450 circa donato dal principe Altieri a Leone XIII in occasione del suo giubileo sacerdotale (1888).\nOpere presenti in sala:\nSala VII (Perugino).\nLa Sala ospita esempi di scuola umbra. Qui emergono dipinti legati a nomi di importanti artisti come il Pinturicchio e il Perugino, autori di opere eseguite in prevalenza a tempera su tela o su tavola.\nAl Pinturicchio si riconduce l\"'Incoronazione della Vergine\", pala d'altare del 1503 realizzata in collaborazione con Giovan Battista Caporali per il convento di Santa Maria dei Minori Osservanti a Umbertide, tempera su tavola trasposta successivamente su tela.\nAlla mano del Perugino si deve la \"Pala dei Decemviri\" del 1496, pala d'altare commissionata dai Decemviri di Perugia per la cappella del Palazzo dei Priori e composta, in origine, di una cimasa con il \"Cristo in piet\u00e0\" oggi custodita presso la Galleria Nazionale dell'Umbria.\nOpere presenti in sala:\nSala VIII (Raffaello).\nLa Sala raccoglie interamente opere di Raffaello Sanzio. In una cornice di arazzi collocati alle pareti - realizzati sui cartoni disegnati dall'artista e dalla sua scuola - dominano al centro della sala tre pale d'altare eseguite a tempera su tavola dal maestro urbinate: la \"Pala degli Oddi\" del 1503 circa proveniente dalla cappella della famiglia Oddi nella chiesa di San Francesco al Prato a Perugia, la \"Madonna di Foligno\" del 1511 circa cos\u00ec ribattezzata dopo il suo trasferimento dalla chiesa dell'Aracoeli a Roma nella chiesa del monastero di Sant'Anna delle Contesse di Foligno (queste prime due opere sono state trasposte su tela), e, infine, la \"Trasfigurazione\" del 1520.\nLa prima opera raffigura Cristo che incorona la Vergine circondato da angeli musicanti in alto, gli apostoli, intorno alla tomba fiorita, intenti ad assistere all'evento in basso; sulla predella l'Annunciazione, l'Adorazione dei Magi e la Presentazione di Ges\u00f9 al Tempio.\nLa seconda mostra san Girolamo che presenta il genuflesso Sigismondo de' Conti (committente dell'opera) alla Madonna assisa in gloria, a lei grato per aver salvato la propria casa dalla caduta di un fulmine (episodio ravvisato sullo sfondo del dipinto).\nLa terza \u00e8 rappresentativa del periodo tardo di Raffaello: in alto, Cristo trasfigurato fra Mos\u00e8, Elia, Pietro, Giovanni e Giacomo, mentre, nel registro inferiore, l'episodio dell'incontro fra il bambino indemoniato e gli apostoli; tema nascosto \u00e8 quello della Grazia ottenibile solo con la Fede qui rappresentata dalla donna in ginocchio in primo piano.\nOpere presenti in sala:\nSala IX (Leonardo).\nLa Sala, di piccole dimensioni, raccoglie opere di Leonardo da Vinci, Correggio e di Cinquecentisti vari. Di Giovanni Bellini \u00e8 il \"Compianto sul Cristo morto con i Santi Giuseppe di Arimatea, Nicodemo e Maria Maddalena\", cimasa di una pala eseguita nel 1474 circa per l'altare maggiore della chiesa di San Francesco a Pesaro e oggi conservata presso il Museo Civico.\nLa solenne composizione vede intorno al Cristo giacente le figure di Maria Maddalena, Nicodemo e Giuseppe di Arimatea.\nDi Antonio Allegri detto il Correggio \u00e8 stata recentemente riacquisita l'autografia della tela raffigurante il Creatore sull'iride fra angeli o \"Cristo in gloria\",gi\u00e0 tela apicale dello smembrato Trittico dell'Umanit\u00e0, anche detto \"Trittico della Misericordia\", dipinto dall'Allegri intorno al 1520 c. per la chiesa confraternale di Santa Maria della Misericordia in Correggio. \nIl quadro pi\u00f9 noto resta tuttavia il monocromo con \"San Gerolamo\" di Leonardo, olio su tavola tardo quattrocentesco ricondotto al primo periodo fiorentino dell'artista. Il Santo \u00e8 raffigurato in ginocchio con la testa reclinata su un lato; il corpo scarno e implorante personifica l'ascesi e la mortificazione; ai suoi piedi un famelico leone di cui resta la traccia della sagoma e sullo sfondo la facciata della chiesa fiorentina di Santa Maria Novella. Alla morte dell'artista la tavola and\u00f2 dispersa divisa in pi\u00f9 parti e fu ricomposta, sul finire del Settecento, dopo il fortunato ritrovamento dei frammenti adibiti a coperchio di un forziere nella bottega di un rigattiere e a piano per lo sgabello di un calzolaio.\nOpere presenti in sala:\nSala X (scuola di Raffaello e pittura veneta).\nLa Sala contiene opere di Tiziano Vecellio e della pittura veneta del Cinquecento. Vi sono esposti oli su tela e su tavola di raffinata esecuzione.\nA Tiziano si devono il \"Ritratto del Doge Niccol\u00f2 Marcello\" del 1542 circa, arrivato dalla Collezione Aldovrandi di Bologna, e la \"Madonna col Bambino e santi\" del 1535 circa, pi\u00f9 conosciuta come \"Madonna dei Frari\" per la sua provenienza dall'oratorio di San Niccol\u00f2 della Lattuga in Campo dei Frari a Venezia.\nLa pala d'altare, eseguita su tavola e poi trasposta su tela, \u00e8 strutturata su due registri: in alto la Vergine col Bambino e gli Angeli, in basso i santi Caterina d'Alessandria, Nicola, Pietro, Antonio da Padova, Francesco e Sebastiano.\nDel Veronese sono due opere giunte dalla Collezione Pio di Savoia: l\"'Allegoria delle Arti Liberali\", tela dalla particolare forma ottagonale (probabile decorazione di un soffitto) realizzata intorno al 1551, e la \"Visione di sant'Elena\" del 1580 circa, quadro dedicato alla sogno-visione della Santa che la leggenda afferma aver portato al ritrovamento della vera Croce.\nAlla mano di Paris Bordon si riferisce il \"San Giorgio che uccide il drago\", dipinto commissionato per l'altare maggiore della parrocchiale di San Francesco di Noale, ed eseguito verso il 1525.\nOpere presenti in sala:\nSala XI (Barocci).\nLa Sala accoglie gli artisti del tardo Cinquecento. Sono presenti pittori come Ludovico Carracci autore della \"Trinit\u00e0 con Cristo morto e Angeli che mostrano gli strumenti della Passione\" del 1590 circa, opera giunta dalla Collezione del cardinale Flavio Chigi e probabile cimasa di una pala d'altare o sopraporta di una sacrestia, e Giorgio Vasari con la \"Lapidazione di Santo Stefano\", pala d'altare dalle dimensioni imponenti dipinta nel 1571 per la cappella di Santo Stefano situata nell'ala del Palazzo Pontificio fatta costruire da Pio V (1566-1572).\nDi Federico Barocci sono il \"Riposo durante la fuga in Egitto\" (noto come \"Madonna delle ciliegie\") dipinto dal felice cromatismo identificato nell'opera commissionata all'artista dal perugino Simonetto Anastagi intorno al 1573, e l\"'Annunciazione\", pala d'altare realizzata per la cappella di Francesco Maria II della Rovere, duca di Urbino, nella basilica di Loreto e datata intorno al 1584: tela ridipinta tuttavia in molte sue parti per riparare i danni subiti dai trasporti e dai malaccorti restauri. Sullo sfondo della scena sacra si ravvisa uno scorcio notturno del quartiere urbinate di Valbona e la fiancata occidentale del Palazzo Ducale.\nOpere presenti in sala:\nSala XII (Caravaggio).\nLa Sala, dalla particolare forma ottagonale, conserva importanti pitture a olio eseguite da artisti del primo periodo barocco.\nTra le opere presenti la \"Crocifissione di san Pietro\" di Guido Reni, pala d'altare su tavola del 1605 commissionata dal cardinale Pietro Aldobrandini per la chiesa di San Paolo alle Tre Fontane; il \"Martirio di sant'Erasmo\" di Nicolas Poussin, pala realizzata nel 1629 per l'altare del transetto destro della basilica di San Pietro in Vaticano; la \"Comunione di San Gerolamo\" del Domenichino, olio su tela eseguito per la Congregazione di San Gerolamo della Carit\u00e0 dell'omonima chiesa in via Monserrato a Roma.\nOpere presenti in sala:\nSala XIII (Pietro da Cortona).\nOpere presenti in sala:\nSala XIV (Carlo Maratta).\nOpere presenti in sala:\nSala XV (Crespi).\nOpere presenti in sala:\nSala XVI (Wenzel Peter).\nOpere presenti in sala:"}
{"id": "700218", "revid": "290948", "url": "https://it.wikipedia.org/wiki?curid=700218", "title": "Clavicola", "text": "La clavicola \u00e8 un osso pari della spalla, con forma a \"S\" e due estremit\u00e0 articolari distinte. \nLa classificazione della clavicola \u00e8 incerta, poich\u00e9 \u00e8 apparentemente un osso lungo, ma presenta ossificazione e struttura interna tipiche delle ossa piatte.\nLa particolare forma ad \"S\" \u00e8 data da due concavit\u00e0: una mediale (posteriore) e una laterale (anteriore).\nSi trova tra la punta superiore dello sterno (manubrio) e la parte superiore della scapola. Le estremit\u00e0 prendono il nome di estremit\u00e0 acromiale (laterale) e estremit\u00e0 sternale (mediale). Non si pu\u00f2 parlare di epifisi o diafisi in quanto la clavicola non \u00e8 propriamente un osso lungo.\nIl corpo o soma della clavicola, nella parte pi\u00f9 centrale, prende il nome di \"III medio clavicolare\", ed \u00e8 l'unica parte della clavicola apprezzabile palpatoriamente, in quanto non \u00e8 sede di inserzione di muscoli.\nEstremit\u00e0 acromiale.\nL'estremit\u00e0 acromiale si pone in relazione con l\"'acromion\" della scapola, realizzando l'articolazione acromioclavicolare, una artrodia. Al confine con il terzo medio prendono inserzione il muscolo deltoide e il muscolo trapezio. Questa \u00e8 una regione di confine tra collo e tronco.\nCorpo e III medio.\nIl III medio \u00e8 una parte del corpo della clavicola, dove non prende inserzione alcun muscolo. Chiude anteriormente un'interstizione muscolare, la \"regione sovraclaveale\", nella quale prendono posizione numerosi oggetti anatomici: vena e arteria succlavia, apici dei polmoni, radici del plesso brachiale, linfocentro sovraclaveale.\nSul resto del corpo, e pi\u00f9 precisamente al confine con l'estremit\u00e0 sternale, prendono inserzione il muscolo gran pettorale e il muscolo sternocleidomastoideo.\nEstremit\u00e0 sternale.\nL'estremit\u00e0 sternale o mediale \u00e8 caratterizzata dalla presenza di una faccetta articolare per l'articolazione sterno-clavicolare, un'articolazione a sella scarsamente mobile. Dietro questa articolazione (a destra) passa l'arteria anonima, che pertanto pu\u00f2 essere lacerata dopo una frattura a questo livello della clavicola, con gravi conseguenze. In corrispondenza dell'articolazione di sinistra termina un condotto linfatico, il dotto toracico."}
{"id": "700219", "revid": "767487", "url": "https://it.wikipedia.org/wiki?curid=700219", "title": "Dominion (Kamelot)", "text": "Dominion \u00e8 il secondo disco dell'iniziale gruppo power metal statunitense Kamelot, pubblicato nel 1997."}
{"id": "700220", "revid": "729019", "url": "https://it.wikipedia.org/wiki?curid=700220", "title": "Strada statale 659 di Valle Antigorio e Val Formazza", "text": "La strada statale 659 di Valle Antigorio e Val Formazza (SS 659) \u00e8 una strada statale italiana che percorre le valli omonime.\nPercorso.\nHa inizio nel comune di Crevoladossola dalla strada statale 33 del Sempione e percorre nella loro interezza le valli Antigorio e Formazza, attraversando i territori comunali di Crodo, Baceno, Premia e Formazza.\nStoria.\nIn passato la strada era classificata come \"strada provinciale 72 di Valle Antigorio e Formazza (SP 72)\" e con il decreto del Ministro dei lavori pubblici 20 del 31 luglio 1986 venne classificata come strada statale con i seguenti capisaldi di itinerario: \"Innesto strada statale n. 33 presso Crevoladossola - Baceno - Confine di Stato con la Svizzera al passo di San Giacomo\".\nIl 24 dicembre 2008 \u00e8 stata aperta, presso Foppiano, una variante comprendente la galleria elicoidale \"Le Casse\" lunga 3080 metri che permette di evitare il precedente percorso a tornanti, superando un dislivello di circa 200 metri. Gallerie stradali elicoidali sono rarissime, al contrario di quelle ferroviarie, piuttosto diffuse.\nL'ultimo tratto della strada, da Riale al passo di San Giacomo (precisamente dal km 41,700 al km 50,572), nel 2013 \u00e8 stato declassificato e attualmente ha preso il provvisorio nome di nuova strada ANAS 424 ex SS 659 di Valle Antigorio e Val Formazza."}
{"id": "700221", "revid": "1543377", "url": "https://it.wikipedia.org/wiki?curid=700221", "title": "Neottolemo I", "text": "Biografia.\nIn seguito alla morte del padre Alceta I, Neottolemo inizi\u00f2 a regnare insieme al fratello Arimba o Aribba. Il regno fu dunque diviso tra i due e per circa dieci anni non vi fu alcuna notizia di attriti tra i due che sia giunta fino ai giorni nostri. La morte di Neottolemo I avvenne per avvelenamento.\nNeottolemo I fu padre di Alessandro I, detto \"il Molosso\", e di Olimpiade (madre di Alessandro Magno)."}
{"id": "700228", "revid": "124580769", "url": "https://it.wikipedia.org/wiki?curid=700228", "title": "Arnia", "text": "L'arnia \u00e8 il ricovero artificiale dove vive la colonia di api domestiche, principalmente \"Apis mellifera\", e dove, come nella struttura naturale dell'alveare, costruisce il favo.\nNell'italiano corrente sebbene arnia sia usato anche come sinonimo di alveare, pi\u00f9 frequentemente il termine si riferisce ad una cassetta, tipicamente di legno e costruita dall'allevatore, dove le api organizzano la loro colonia, mentre alveare viene pi\u00f9 spesso usato per le strutture naturali, pur rimanendo sinonimo di arnia. Talvolta viene usato alveare come termine per indicare uno sciame che vive dentro l'arnia.\nLe colonie di api nell'arnia possono giungere a contenere pi\u00f9 di 90.000 individui costituite da tre caste: l'ape regina, i fuchi e le api operaie. Le api che si incontrano normalmente sono operaie specializzate nell'attivit\u00e0 di bottinatura e costituiscono di norma la parte pi\u00f9 numerosa della colonia.\nUn gruppo di arnie disposto da un apicoltore sul terreno viene chiamato apiario.\nLe api domestiche costituiscono le proprie colonie in modo proprio, differente rispetto ad altri insetti sociali, come i calabroni, i bombi, le formiche, le termiti. Per costituire un nuovo gruppo l'ape regina pi\u00f9 vecchia abbandona l'alveare, recando con s\u00e9 un discreto numero di operaie e lasciando la regina pi\u00f9 giovane a capo di ci\u00f2 che resta della colonia originaria. Questo processo viene chiamato sciamatura e sciame il neogruppo di api con la vecchia regina. Da non confondere lo sciame con un gruppo di api che \u00e8 possibile rinvenire all'interno di un qualunque recipiente, che chiameremo arnia rustica.\nClassificazione delle arnie.\nEsistono due tipi di arnie dal punto di vista metodologico:\nL'arnia tradizionale tessuta in paglia, chiamata in inglese \"skeps\", che significa \"cesta\", fu senza dubbio la pi\u00f9 diffusa tra le arnie a pannelli fissi. Tutta la regione mediterranea, l'Asia orientale, l'Egitto la utilizzarono per l'economicit\u00e0 e la semplicit\u00e0 degli elementi necessari alla sua costruzione. Oltre ad essere tessuta in poco tempo dagli artigiani, la paglia \u00e8 un ottimo isolante termico ed \u00e8 impermeabile all'acqua.\nLa raccolta da questo tipo di arnie a favi fissi si realizza con l'asportazione o il taglio di questi ultimi. Diciamo che si tratta di un'apicoltura non razionale perch\u00e9 si distruggono i favi e, in conseguenza di ci\u00f2, le api, dopo la raccolta del miele, devono ricostruirli.\nL'arnia di paglia si utilizz\u00f2 in Europa per secoli. I greci collocavano sopra la bocca superiore quello che sarebbero le nostre testate perch\u00e9 le api costruissero aderenti a questi i favi. Su alcune monete commemorative francesi del XVIII secolo si possono osservare queste arnie tradizionali di paglia, riportate tra l'altro anche dalla bibliografia del tempo. \u00c8 da sottolineare che durante l'et\u00e0 media fino all'et\u00e0 moderna gli apicoltori avevano pochi materiali a loro disposizione, salvo questo tipo di arnie e i contenitori di legno, che comportavano per\u00f2 una maggiore fatica.\nArnia tradizionale di tronco.\nQuesto tipo di arnia costruita partendo da un tronco scavato era molto diffusa, fu chiamata \"vaso\".\nGli apicoltori utilizzavano gli stessi dall'epoca dell'Impero Romano. In Europa possiamo anche osservare vasi costruiti in tronchi diversi di alberi, legno di sughero, vimini rivestiti in gesso, vasi di legno. In bibliografia possiamo seguire l'evoluzione dall'arnia fissa a quella di quadro mobile. Columella, nella sua opera I dodici libri di agricoltura, ne realizza una eccellente descrizione gi\u00e0 nell'anno 50 d.C., raccomandando luoghi dove situare l'apiario, descrivendo la raccolta, ecc.\nAnche nella meliponicoltura tradizionale maya, i tronchi scavati furono le arnie pi\u00f9 comuni per le api senza pungiglione.\nGli Egizi, i Siriani ecc. costruivano vasi di argilla cotta per le loro api.\nIn Lituania \u00e8 molto comune scolpire alberi che servono come arnie ma si possono osservare anche tronchi scavati che vengono utilizzati come arnie orizzontali.\nApiario.\nIl luogo ove l'apicoltore raggruppa un certo numero di arnie \u00e8 detto apiario. Le dimensioni dell'apiario sono condizionate dalla flora apicola disponibile nel raggio di tre chilometri oltre che dalla presenza di altri apiari.\nLa vicinanza di apicoltori che attuino le forme di lotta alla varroa destructor ed alla peste americana in modo differenziato ne favoriscono l'espansione.\nAraldica.\nUn alveare circondato da operose api era lo stemma dell'antica e prestigiosa Accademia dei Filergiti. L'arnia circondata dalle api era il simbolo della prima internazionale del 1864 alla St. Martin's Hall di Londra.\nCome simbolo viene utilizzato in Massoneria per indicare il Tempio, all'interno del quale operano laboriosi tutti i Fratelli."}
{"id": "700229", "revid": "1305772", "url": "https://it.wikipedia.org/wiki?curid=700229", "title": "OTW", "text": ""}
{"id": "700230", "revid": "21880", "url": "https://it.wikipedia.org/wiki?curid=700230", "title": "Tinamus solitarius pernambucensis", "text": ""}
{"id": "700235", "revid": "52076", "url": "https://it.wikipedia.org/wiki?curid=700235", "title": "Vox populi vox dei", "text": ""}
{"id": "700237", "revid": "61051", "url": "https://it.wikipedia.org/wiki?curid=700237", "title": "Johann Georg Wagler", "text": "Si laure\u00f2 in scienze biologiche nel 1825 all'Universit\u00e0 di Monaco di Baviera, specializzandosi in ornitologia, entomologia e botanica. Tra le varie scoperte zoologiche che fece, emerge quella dell'Ara di Spix (\"Cyanopsitta spixii\"), nome dato da Wagler in onore al suo grande amico, il biologo Johann Baptist von Spix. Comp\u00ec tale scoperta, insieme ad altre, durante i suoi soggiorni nelle foreste tropicali sud americane, ove raccolse una imponente collezione zoologica, di esemplari appartenenti sia alla classe dei pesci, che a quella dei rettili (in particolare ofidi e sauri) e quella degli uccelli. Diverse specie di lepidotteri fecero parte della sua collezione e andarono ad arricchire i musei di storia naturale e i vari giardini zoologici tedeschi; collezion\u00f2 anche diversi esemplari di bromeliacee, pteridofite, orchidee e diverse gimnosperme tropicali, donate poi agli orti botanici in Germania."}
{"id": "700242", "revid": "228587", "url": "https://it.wikipedia.org/wiki?curid=700242", "title": "Jupiter Icy Moons Orbiter", "text": "La sonda spaziale Jupiter Icy Moon Orbiter (JIMO) faceva parte del progetto di esplorazione spaziale Prometheus e avrebbe dovuto raggiungere la superficie dei tre satelliti gioviani su cui \u00e8 stata rilevata la presenza di acqua allo stato solido: Callisto, Ganimede ed Europa.\nLe speranze che molti scienziati nutrivano nei confronti di questa missione spaziale sono state infrante nel 2006, quando il Governo degli Stati Uniti ha sospeso i finanziamenti per questa missione ritenuta troppo ambiziosa per essere tentata.\nJIMO avrebbe utilizzato un innovativo motore nucleare a ioni il cui funzionamento non era stato ancora sperimentato su lunghe distanze e che non avrebbe fornito garanzie sufficienti a continuare il finanziamento del progetto.\nSebbene il progetto JIMO, che avrebbe dovuto portare a raggiungere la superficie di Europa intorno al 2015, sia stato cancellato, l'esplorazione di questo satellite e delle altre \"lune ghiacciate\" gioviane restava un'assoluta priorit\u00e0 all'interno della ricerca spaziale statunitense. Successivamente NASA ed ESA proposero una missione congiunta chiamata Europa Jupiter System Mission, ma anche questa venne cancellata nel 2011. Infine i due enti spaziali presero vie diverse, l'ESA prosegu\u00ec per proprio conto e nel 2012 approv\u00f2 la missione Jupiter Icy Moons Explorer, con lancio previsto nel 2023, e la NASA si concentr\u00f2 su una sonda da mandare verso Europa, chiamata Europa Clipper, con lancio previsto nel 2024."}
{"id": "700245", "revid": "2034231", "url": "https://it.wikipedia.org/wiki?curid=700245", "title": "WTFPL", "text": "La WTFPL (\"Do What The Fuck You Want To Public License\", in italiano \"Licenza Pubblica \"Facci quel cazzo che vuoi\"\") \u00e8 una licenza di software libero. La versione 2 \u00e8 da considerarsi priva di copyleft e compatibile con la GNU GPL. La versione 1 non \u00e8 invece libera, in quanto non consente la modifica dell'opera.\nLa WTFPL 2 permette la distribuzione e la modifica del software e incoraggia l'utente a fare ci\u00f2 che vuole con il codice del programma. Di fatto equivale al pubblico dominio.\nTesto della licenza.\nIl testo della licenza \u00e8 il seguente:\nAdozioni.\nNel 2002 Bradley M. Kuhn, allora direttore esecutivo della Free Software Foundation, conferm\u00f2 la WTFPL come licenza di software libero valida, compatibile con la GNU General Public License. In quell'anno infatti la WTFPL era gi\u00e0 adottata da software liberi come Window Maker, un programma incluso in Debian. La WTFPL \u00e8 quindi conforme con le Debian Free Software Guidelines.\nUn altro software di rilievo che ha adottato questa licenza \u00e8 Potlatch."}
{"id": "700247", "revid": "709565", "url": "https://it.wikipedia.org/wiki?curid=700247", "title": "Georgina Orwell", "text": ""}
{"id": "700248", "revid": "1573940", "url": "https://it.wikipedia.org/wiki?curid=700248", "title": "Crypturellus parvirostris", "text": "Il tinamo beccopiccolo (Crypturellus parvirostris ()) \u00e8 un uccello della famiglia Tinamidae diffuso in Sud America.\nDescrizione.\nLunghezza: 20\u201332\u00a0cm.\nPeso: 154-205 g (maschio), 176-250 g (femmina).\nDistribuzione e habitat.\nVive nel Per\u00f9 sud-orientale, Bolivia settentrionale e orientale, Paraguay, Argentina nord-orientale, quasi tutto il Brasile a sud del Rio delle Amazzoni."}
{"id": "700255", "revid": "928766", "url": "https://it.wikipedia.org/wiki?curid=700255", "title": "Husqvarna", "text": "Husqvarna \u00e8 un marchio utilizzato da svariate fabbriche, tutte comunque collegate con la Husqvarna Vapenfabrik \"(Husqvarna fabbrica di armi)\", fondata nel 1689 per produrre moschetti destinati all'esercito svedese. Il vecchio logo Husqvarna \u00e8 composto dalla rappresentazione schematica della sezione trasversale d'una canna di fucile sormontata dal mirino. Quello attuale riprende tale logo con in aggiunta una H disegnata al centro del logo stesso.\nIl nome deriva dal nome della citt\u00e0 in cui venne fondata questa fabbrica, Huskvarna (che anticamente si chiamava \"Husqvarna\" appunto). Esiste un piccolo museo aziendale nella citt\u00e0, vicino alle parti pi\u00f9 vecchie della fabbrica.\nStoria.\nNata nel 1689 come fabbrica di armi, settore in cui \u00e8 stata presente sino al 1989, le attivit\u00e0 hanno iniziato a diversificarsi nel 1872 quando \u00e8 iniziata la produzione di macchine da cucire, seguita da quella di elettrodomestici iniziata nel 1874, di biciclette iniziata nel 1896, di motociclette nel 1903, da quella di attrezzature da giardino nel 1918 e da quella delle motoseghe iniziata nel 1959.\nOgnuna di queste attivit\u00e0 ha dato inizio a delle divisioni specifiche che nel corso degli anni hanno avuto destini diversi.\nSettori dismessi.\nMacchine per cucire.\nIl primo settore in cui l'azienda si era diversificata sin dal 1872 \u00e8 stato dismesso dalla casa madre nel 1997 quando \u00e8 nato il VSM Group AB (acronimo di \"Viking Sewing Machines\"), che ha continuato ad utilizzare il marchio storico.\nL'azienda \u00e8 conosciuta per la produzione di macchine da cucire computerizzate e di macchine taglia-cuci con i marchi \"Husqvarna Viking\". Il marchio VSM produce diverse linee di macchine per cucire, il top di gamma \u00e8 la serie denominata \"Designer\", mentre le macchine pi\u00f9 semplici (non computerizzate) sono della serie \"Huskystars\".\nNel febbraio 2006 VSM Group \u00e8 stato acquistato da \"Kohlberg &amp; Co.\", che gi\u00e0 possedeva il marchio \"Singer\". Singer e VSM Group sono state incorporate in una societ\u00e0 chiamata \"SVP Worldwide\" (SVP dalle iniziali dei marchi Singer, Viking e Pfaff), con sede a Hamilton, Bermuda.\nElettrodomestici.\nIl settore elettrodomestici, la cui produzione \u00e8 iniziata nel 1874, ha fatto parte del gruppo per molti anni ed \u00e8 passato sotto il controllo di Electrolux quando quest'ultima ha acquisito l'intero gruppo Husqvarna nel 1978. Una volta che Husqvarna \u00e8 divenuta nuovamente indipendente, nel 2006, questo settore \u00e8 rimasto in carico a Electrolux che continua a utilizzarne il marchio.\nBiciclette.\nCome molte case motociclistiche, la Husqvarna cominci\u00f2 a produrre biciclette verso la fine del XIX secolo e dismise tale produzione dopo una dozzina di anni. \nNel 2017 il marchio \u00e8 tornato a produrre biciclette (a pedalata assistita) creando la divisione Husqvarna e-bicycles direttamente legata a quella motociclistica (propriet\u00e0 Pierer mobility AG). \nMotociclette.\nNel 1903 l'azienda fece il grande passo e cominci\u00f2 la produzione di motociclette. Nel 1920 cominci\u00f2 la produzione di motori, il primo fu un bicilindrico a V di 50 gradi 4 tempi con una cilindrata di 550 cm3, simile a quello prodotto da aziende come la Harley Davidson e la Indian. Tuttavia, sebbene l'Husqvarna sia nota per le moto da enduro e da cross pluri iridate, prima della guerra la produzione era orientata solo al segmento stradale, e partecipava con esse a gare di velocit\u00e0, ottenendo discreti risultati: un Campionato Europeo della 500 nel 1933 e il GP d'Italia classe 350 nel 1936.\nNegli anni sessanta e settanta i 2 tempi da fuoristrada della casa svedese resero obsolete le 4 tempi inglesi, che prima dominavano le varie categorie. Durante gli anni '60 e '70 l'Husqvarna aggiunse al suo palmar\u00e8s 16 campionati mondiali di motocross in tutte e 3 le categorie (125, 250 e 500) e 21 mondiali nell'enduro.\nLa divisione motocicli venne venduta nel 1987 alla Cagiva, entrando a far parte del gruppo che comprendeva anche la MV Agusta. Un gruppo di ingegneri svedesi dopo il trasferimento in Italia del marchio si \u00e8 distaccato e ha fondato la Husaberg.\nIl marchio Husqvarna \u00e8 stato ceduto da MV Agusta Group alla casa automobilistica e motociclistica BMW il 19 luglio 2007 per \u20ac 93.000.000. BMW ha mantenuto la sede principale a Varese, negli stabilimenti di Cassinetta di Biandronno. Husqvarna \u00e8 poi passata a gennaio 2013 da BMW Group a Pierer Industrie AG di propriet\u00e0 di Stefan Pierer, che \u00e8 anche AD di KTM; quest'ultima ha chiuso gl\u2019impianti italiani, licenziando circa 200 dipendenti, per trasferire la produzione a Mattighofen in Austria.\nMotomondiale.\nNel 2014 il costruttore austriaco KTM, proprietario del marchio Husqvarna, decide di portare in pista delle motociclette nella classe Moto3 con il team Ajo Motorsport. Le motociclette vengono nominate FR 250 e nella stagione d'esordio in categoria ottengono due piazzamenti a podio ed il quarto posto in classifica costruttori. Nel 2015 le FR 250 GP sono affidate al team Husqvarna Factory Laglisse i cui piloti titolari sono Mar\u00eda Herrera e Isaac Vi\u00f1ales. Proprio Vi\u00f1ales conquista l'unico podio stagionale in occasione del Gran Premio d'Argentina. la stagione si chiude nuovamente al quarto posto tra i costruttori.\nNel 2020, dopo quattro anni di assenza, Husqvarna torna nella Moto3. Viene siglato un accordo con Max Racing Team, il team di Max Biaggi, per portare in pista due FR 250 affidate ad Alonso L\u00f3pez e a Romano Fenati. proprio Fenati, in occasione del Gran Premio dell'Emilia Romagna, vincendo, porta alla casa svedese il primo successo di categoria. La stagione si conclude al terzo posto tra i costruttori col Max racing Team al tredicesimo posto nella classifica a squadre.\nNel 2021 continua la collaborazione col Max Racing Team. Al confermato Fenati, tra i piloti, viene affiancato Adri\u00e1n Fern\u00e1ndez. La stagione vede Husqvarna terminare al quarto posto in classifica costruttori e il team al settimo posto. Tra i piloti Fenati si classifica quinto in campionato ottenendo una vittoria a Silverstone e altri tre piazzamenti a podio.\nSettori attivi.\nMotoseghe e macchine per il giardinaggio.\nHusqvarna AB \u00e8 il secondo produttore al mondo di motoseghe, dopo la tedesca Stihl. \u00c8 anche uno dei maggiori produttori di macchine per il giardinaggio e di attrezzature da taglio per l'industria dell'edilizia e della pietra.\nHusqvarna costruisce inoltre una vasta gamma di falciatrici e di attrezzature da giardino per la statunitense Sears, sotto il marchio Craftsman."}
{"id": "700261", "revid": "688939", "url": "https://it.wikipedia.org/wiki?curid=700261", "title": "Chelydra serpentina", "text": "La testuggine azzannatrice (Chelydra serpentina ()) \u00e8 una chelidride originaria del Nord America.\nDescrizione.\n\u00c8 una delle testuggini d'acqua dolce pi\u00f9 grandi, insieme alla testuggine alligatore. Il suo carapace pu\u00f2 raggiungere i 48 cm anche se in genere arriva a circa 25 cm. Il peso varia dai 4,5 ai 6 kg, ma alcuni esemplari allevati in cattivit\u00e0 sono arrivati a pesare ben 34 kg. Ha un corpo robusto, il carapace increspato (pi\u00f9 evidente negli esemplari giovani) e una lunga coda. L'apparato muscolare \u00e8 ben sviluppato, in particolare quello del collo, che permette di sferrare abili morsi dai movimenti che ricordano quelli di un serpente (da qui deriva \"serpentina\").\nBiologia.\n\u00c8 aggressiva quando fuori dall'acqua.\nAlimentazione.\nSi nutre di crostacei, pesci, anfibi, piccoli uccelli, mammiferi, carogne e piante acquatiche come la \"Lemna minor\". Scatta velocemente per afferrare la preda con la bocca.\nRiproduzione.\nL'accoppiamento della \"serpentina\" avviene da aprile a novembre, poich\u00e9 d'inverno cade in letargo.\nLa femmina depone dalle 25 alle 96 uova. Il sesso dei nuovi nati \u00e8 determinato dalla temperatura di incubazione.\nDistribuzione e habitat.\nComune in Nordamerica, l'area di diffusione di questa testuggine va dal Canada meridionale sino agli Stati Uniti d'America centrali e orientali e dalle coste atlantiche fino alle Montagne Rocciose.\nPredilige acque stagnanti o a corso lento con fondo melmoso e ricche di vegetazione. \u00c8 possibile trovarla anche in laghi, fiumi e paludi.\nRecuperi in Italia.\nL'abbandono in natura di esemplari cresciuti, allevati da amatori erpetofili nelle forme giovanili, rischia di introdurre questo rettile come specie aliena in molti ambienti naturali. \nTassonomia.\nSono note le seguenti sottospecie:\nConservazione.\nLa \"IUCN Red List\" considera \"Chelydra serpentina\" una specie a basso rischio (\"Least concern\").\nIn Italia ne \u00e8 vietata la detenzione e la vendita poich\u00e9 ritenuta pericolosa per l'incolumit\u00e0 e la salute pubblica. Eventuali detenzioni illegali o avvistamenti vanno segnalati ai Carabinieri Forestali."}
{"id": "700263", "revid": "1652635", "url": "https://it.wikipedia.org/wiki?curid=700263", "title": "Gianmaria", "text": "Origine e diffusione.\nSi tratta di un nome composto, di scarsa diffusione, formato dall'unione di Giovanni (qui nella forma abbreviata Gianni) e Maria (quest'ultimo nel suo uso tipicamente italiano di secondo nome maschile).\nOnomastico.\nL'onomastico si pu\u00f2 festeggiare il 4 agosto in memoria di san Giovanni Maria Vianney."}
{"id": "700266", "revid": "1003787", "url": "https://it.wikipedia.org/wiki?curid=700266", "title": "Mastino dei Pirenei", "text": "Il mastino dei Pirenei \u00e8 una razza di cane del tipo cane da montagna, tradizionalmente adibito ad ausiliare nell'attivit\u00e0 della pastorizia il suo principale compito era accompagnare le greggi durante la transumanza, custodendo gli ovini nelle vallate del versante spagnolo dei Pirenei.\nStoria.\nLe sue pi\u00f9 lontane origini sono da ricercare probabilmente con quelle del \"cugino\" di Castiglia, il mastino spagnolo, ma la storia, la geografia delle valli, le diverse esigenze (la transumanza aragonese prevedeva tragitti molto pi\u00f9 brevi di quelli di Castiglia), hanno delineato una razza molto pi\u00f9 imparentata con i cani del versante francese (il famoso \"patou\", cane da montagna dei Pirenei). Il fiume Ebro ha rappresentato una barriera tra le due razze spagnole. A partire dalla \"pace dei Pirenei\", firmata nel 1659 tra il reggente di Francia, Cardinale Mazzarino, e Filippo IV re di Spagna, che tracciava una linea di confine tra i due versanti della cordigliera, i cani subirono opere di selezione diverse, che alleggerirono il \"francese\", mentre conservarono nello \"spagnolo\" le caratteristiche primitive di pesantezza e rusticit\u00e0.\nLa scomparsa degli ultimi lupi dalle valli pirenaiche verso la fine degli anni '40 fece venire meno l'utilit\u00e0 di questi grossi cani, difficili e costosi da mantenere, specialmente in un periodo storico non certo ricco e felice, e li condann\u00f2 ad una pressoch\u00e9 totale estinzione. Il recupero della razza si deve a diversi personaggi, tra i quali spicca il nome di Rafael Malo Alcrudo, tra i fondatori nel 1977 del club di razza, \" Club del Mast\u00ecn del Pirineo de Espa\u00f1a\".\nDescrizione.\nMassiccio e potente, con una imponente testa, collo forte, con pelle lassa a formare una discreta giogaia. Il pelo \u00e8 fitto, di lunghezza medio-lunga, e di colore prevalentemente bianco, con macchie di colore uniforme (preferibilmente grigie, giallo-oro, nero, sabbia), variamente distribuite sul corpo, sempre presenti sulla testa a formare la tipica maschera.\nCarattere.\nConserva l'istinto naturale di protezione verso la propria famiglia umana.\nDotato di forte predisposizione alla guardia di propriet\u00e0, il suo abbaio forte \u00e8 limitato ai momenti di reale necessit\u00e0, mentre la vigilanza \u00e8 costante, anche se il suo equilibrio lo trattiene dal passare alle \"vie di fatto\" se non strettamente indispensabile. Molto legato all'uomo.\nSalute.\nCome tutti i molossoidi di taglia grande, il suo sviluppo \u00e8 lento e da seguire con attenzione, soprattutto per quanto riguarda lo sviluppo scheletrico ed articolare (displasia). Il completo sviluppo non termina prima dei 3/4 anni. \u00c8 naturalmente soggetto alle classiche problematiche di questo tipo di cani, quali la torsione gastrica, l'entropio, ecc., ma nel complesso si tratta di un cane rustico e robusto, che sopporta ottimamente il freddo e discretamente bene il caldo, richiedendo solo un posto riparato ed asciutto, e periodiche spazzolate. "}
{"id": "700277", "revid": "115597167", "url": "https://it.wikipedia.org/wiki?curid=700277", "title": "Anna Magdalena Bach", "text": "Biografia.\nNacque a Zeitz, in Sassonia, presso una famiglia di musicisti. Suo padre, Johann Caspar Wilcke, era un trombettista e sua madre, Margaretha Elisabeth Liebe, era la figlia di un organista. Della sua educazione musicale si conosce molto poco, ma durante il 1721 era impegnata come cantante e probabilmente aveva gi\u00e0 conosciuto Johann Sebastian Bach da un po' di tempo.\nSi spos\u00f2 con Johann Sebastian Bach a K\u00f6then il 3 dicembre 1721, diciassette mesi dopo che la sua prima moglie Maria Barbara Bach mor\u00ec. Tra il 1723 e il 1742 ebbero insieme tredici figli, di cui sette morirono in giovane et\u00e0. Tra coloro che sopravvissero ci furono Johann Christian Bach e Johann Christoph Friedrich Bach.\nIl loro matrimonio fu felice anche grazie all'interesse di entrambi per la musica. Johann Sebastian Bach le dedic\u00f2 anche delle musiche, che raccolse in un quaderno chiamato \"Piccolo libro di Anna Magdalena Bach\". Ai giorni d'oggi ne sono pervenute due versioni: la prima scritta nel 1722 a K\u00f6then e la seconda scritta nel 1725 a Lipsia. Lei inoltre lo aiutava regolarmente a trascrivere la sua musica.\nDurante il soggiorno della famiglia Bach a Lipsia, Anna Magdalena organizzava regolarmente delle serate in cui invitava amici di famiglia ad ascoltare tutta la famiglia che suonava e cantava. La casa della famiglia Bach divenne un centro musicale a Lipsia.\nDopo la morte di Johann Sebastian Bach nel 1750, i figli entrarono in contrasto tra loro e ognuno di loro prese la propria strada. Questo fece s\u00ec che Anna Magdalena vivesse da sola con le sue due figlie pi\u00f9 giovani e con Catharina Dorothea, figlia di primo letto di Johann Sebastian. Eccetto le figlie, che le rimasero vicine, nessun altro familiare la aiut\u00f2 economicamente. Anna Magdalena fu costretta cos\u00ec a chiedere la carit\u00e0 e l'elemosina dal consiglio cittadino. Mor\u00ec il 22 febbraio 1760.\nAttribuzione delle opere a Johann Sebastian Bach.\nNel 2006 uno studioso ha avanzato la teoria che Anna Magdalena possa aver composto alcune delle musiche attribuite fino ad ora a Johann Sebastian Bach.\nIl professor Martin Jarvis della \"Charles Darwin University School of Music\" di Darwin in Australia ha infatti affermato che probabilmente fu lei ad aver scritto le famose \"Suites per violoncello solo\" (BWV 1007-1012), alcune \"Variazioni Goldberg\" (BWV 988) e il primo preludio de \"Il clavicembalo ben temperato\" (BWV 846). Tale idea \u00e8 accolta con radicale scetticismo da alcuni importanti violoncellisti e musicologi, vista la difficolt\u00e0 di trovare evidenti conferme a tali ipotesi, pur trovando lodevoli le tecniche d'indagine usate da Jarvis."}
{"id": "700278", "revid": "339392", "url": "https://it.wikipedia.org/wiki?curid=700278", "title": "Campionati mondiali (hockey su ghiaccio)", "text": ""}
{"id": "700281", "revid": "110157", "url": "https://it.wikipedia.org/wiki?curid=700281", "title": "Day of the Dragon", "text": "Warcraft: Day of the Dragon \u00e8 un romanzo di Richard A. Knaak ambientato nell'universo di \"Warcraft\" e situato in un periodo storico di questo dopo \"Warcraft II\" ma prima di \"\".\nTrama.\nLa storia narra di un mago umano, Rhonin, che si avventura a Khaz Modan, nelle ultime terre controllate dagli orchi. Krasus \u00e8 un drago rosso il cui vero nome \u00e8 Korialstrasz. Egli \u00e8 fedele ad Alexstrasza, la regina dei Draghi rossi, la cui mente \u00e8 posseduta dall'Anima dei Demoni di Nekros Skullcrusher. Costui, grazie al Demon Soul, pu\u00f2 usare Alexstrasza e la sua prole nella guerra contro gli eserciti di Azeroth. Korialstrasz, dopo lunghi mesi di obbedienza alla sua regina che voleva che gli orchi stessero sul suo territorio, lo scopre e chiede quindi aiuto ai compagni della regina - Nozdormu, Malygos e Ysera - per liberarla.\nNel frattempo Deathwing, nel desiderio di ottenere le uova della regina, aiuta Rhonin ad entrare nella fortezza degli orchi. Rhonin riesce a parlare con Nekros Skullcrusher ed a convincerlo che ci sarebbe stato un attacco da parte dell'Alleanza a Grim Batol, allontanandolo dalla fortezza.\nNekros tuttavia porta con s\u00e9 le uova che durante il viaggio attirano i draghi ribelli Tyranastrasz e Korialstrasz e i Grandi Draghi Nozdormu, Malygos e Ysera. Allo scontro si uniscono Rhonin, Vereesa Windrunner, Falstad Dragonreaver (Falstad Wildhammer) ed alcuni nani. Finalmente riescono a distruggere il \"Demon Soul\" ed a liberare Alexstrasza, che uccide Nekros Skullcrusher. Con la distruzione del \"Demon Soul\", i poteri draconici vennero restituiti a quattro dei cinque Grandi Draghi e Deathwing fu costretto alla fuga."}
{"id": "700284", "revid": "21880", "url": "https://it.wikipedia.org/wiki?curid=700284", "title": "Bataguridae", "text": ""}
{"id": "700285", "revid": "1154737", "url": "https://it.wikipedia.org/wiki?curid=700285", "title": "Passo dei Giovi", "text": "Il passo dei Giovi (\"passo di Zoi\" in ligure) \u00e8 un valico dell'Appennino Ligure posto a quota 472 m s.l.m., lungo la SS 35 nel tratto tra Mignanego e Busalla, conosciuto in geologia come \"depressione dei Giovi\".\nGeografia fisica.\nPrima dell'istituzione della SOIUSA, la \"Guida Rossa\" del Touring Club Italiano segnalava il passo dei Giovi come confine geologico tra le Alpi e gli Appennini (in luogo del colle di Cadibona, luogo di confine gi\u00e0 segnalato dagli antichi romani), perch\u00e9 immediatamente ad ovest del passo dei Giovi si trova la cosiddetta linea di Sestri-Voltaggio, che rappresenta il punto in cui avviene il trapasso geo-morfologico tra i due sistemi montuosi.\nLa zona del passo ricade, amministrativamente, nel comune di Mignanego, di cui il piccolo abitato posto sul valico \u00e8 una frazione. Sul passo \u00e8 ubicata la stazione meteorologica di Passo dei Giovi, ufficialmente riconosciuta dall'Organizzazione meteorologica mondiale.\nStoria.\nL'attuale strada di valico \u00e8 di recente realizzazione; chiamata \"strada regia dei Giovi\", la sua costruzione fu ultimata nel 1823 ed essendo molto pi\u00f9 agevole di quella della Bocchetta, fino ad allora in auge, divenne il valico principale di collegamento tra la Pianura Padana ed il mare.\nIl 20 febbraio 1854, dopo 8 anni di lavoro, fu inaugurata la ferrovia Torino-Genova e il passo venne superato con la galleria dei Giovi, lunga 3250 metri, con valico a quota 360 m s.l.m. L'imbocco si trova poco dopo l'abitato di Mignanego, mentre l'altra estremit\u00e0 \u00e8 a Busalla. La galleria venne elettrificata nel 1911.\nAl 1889 risale invece la linea ferroviaria succursale dei Giovi, con pendenze meno forti della precedente linea. Sulla linea succursale fu realizzata una nuova galleria di valico, lunga oltre 8\u00a0km, che unisce direttamente la stazione di Mignanego con quella di Ronco Scrivia.\nInfine, il 29 ottobre 1935 venne inaugurata la cosiddetta \"camionale\", da Genova Sampierdarena a Serravalle Scrivia, che in seguito diventer\u00e0 l'autostrada A7 (prolungata poi da Serravalle a Tortona nel 1958 e fino a Milano nel 1960) e che liberer\u00e0 dal traffico pesante e di lunga percorrenza la strada statale di valico.\nAttualmente \u00e8 in costruzione una terza linea ferroviaria che attraverser\u00e0 il passo, il terzo valico dei Giovi. Tale linea prevede lo scavo di una galleria di valico lunga ben 27,250 km, sar\u00e0 realizzata con le caratteristiche dell'alta velocit\u00e0 ed entrer\u00e0 in funzione entro il 2022.\nIl passo dei Giovi \u00e8 attraversato dall'alta via dei Monti Liguri."}
{"id": "700286", "revid": "74801", "url": "https://it.wikipedia.org/wiki?curid=700286", "title": "Jim Abbott", "text": "Cresciuto nel quartiere \"East Village\" di Flint, si diplom\u00f2 alla \"Central High School\" della sua citt\u00e0 natale. Nel 1987, mentre frequentava l'universit\u00e0 del Michigan, Abbott vinse il premio James E. Sullivan, che viene assegnato ogni anno al miglior sportivo dilettante statunitense. Vinse anche una medaglia d'oro in un evento dimostrativo durante i Giochi olimpici estivi del 1988. Selezionato tra i migliori dilettanti del 1988, fu scelto al draft dai California Angels e debutt\u00f2 nella Major League Baseball l'anno successivo. Nel 1993, giocando per i New York Yankees, ha ottenuto un no-hitter contro i Cleveland Indians. Abbott si \u00e8 ritirato con un record di carriera di 87 partite vinte e 108 perse, con una Media P.G.L. (\"E.R.A.\" in inglese) di 4,25.\nAttualmente ricopre il ruolo di speaker motivatore degli spettatori e si presta periodicamente a istruire i lanciatori per i Los Angeles Angels.\nCarriera da giocatore.\nPeriodo amatoriale.\nAbbott nacque a Flint, nel Michigan privo della mano destra. Mosse i primi passi negli \"Ypsilanti\", una squadra della \"American Legion\" situata nel suo stato natale e con la quale vinse il campionato. Si diplom\u00f2 alla Flint Central High School in Michigan nella cui squadra di baseball eccelse nel ruolo di lanciatore. Gioc\u00f2 anche a football americano come \"quarterback\" (fatto piuttosto insolito per un atleta senza una mano) e port\u00f2 la sua squadra al campionato nazionale del Michigan. Gioc\u00f2 per il Grossi Baseball Club militante nella lega \"Connie Mack\" del Michigan. Bench\u00e9 fosse stato scelto al \"Draft\" del 1985 dai Toronto Blue Jays, decise di rifiutare l'offerta di dollari per la firma del contratto, per proseguire gli studi e la carriera sportiva presso l'Universit\u00e0 del Michigan.\nGioc\u00f2 per tre anni, dal 1985 al 1988, con la squadra dell'universit\u00e0 (i Michigan Wolverines) guidata dall'allenatore Bud Middaugh contribuendo ad ottenere due piazzamenti tra le \"Big Ten\" della National Collegiate Athletic Association. Nel 1987, vinse il Premio James E. Sullivan come miglior atleta dilettante negli Stati Uniti, diventando il primo lanciatore a vincere questo premio. Abbott fu portabandiera per gli Stati Uniti ai Giochi Panamericani del 1987 a Indianapolis. Vinse inoltre una medaglia d'oro durante i giochi olimpici estivi del 1988; nell'occasione fu il lanciatore \"vincente\" nella finale contro il Giappone, durante la quale fece registrare un \"complete game\". Sempre nel 1988 prese parte ai campionati mondiali di baseball in Italia e ha ricevuto il premio \"Atleta dell'anno\" della Big Ten Conference.\nAl termine dei giochi olimpici decise di rinunciare all'ultima stagione di baseball universitario per passare tra i professionisti: al \"draft\" annuale venne scelto dai California Angels che investirono su di lui la loro prima scelta (8\u00ba assoluto). In questo caso la firma del contratto gli valse la cifra di dollari.\nNella Major League.\nAll'inizio della stagione 1989 gli Angels, all'epoca una delle squadre favorite per la vittoria del campionato, decisero di assegnare Jim Abbott alla prima squadra, valutandolo pronto per il debutto senza la necessit\u00e0 di maturare esperienza (spesso pluriennale) nei vari livelli delle Minor League. Nell'epoca del sistema del \"draft\" dei dilettanti, in funzione dal 1965, Jim Abbott \u00e8 stato solamente il quindicesimo giocatore ad esordire direttamente nella Major League, senza precedente esperienza tra i professionisti. Quell'anno gli Angels si piazzarono terzi nella propria \"Division\" (American League West), quindi senza accedere alla \"Post Season\" ed alle gare di \"Play Off\", e Abbott fu nominato Rookie of the Year nell'ambito della sua squadra.\nTra il 1989 ed il 1992 Abbott gioc\u00f2 con gli Angels ottenendo 47 vittorie e 52 sconfitte su 125 partite giocate, tutte nel ruolo di lanciatore partente. Nella stagione 1993 pass\u00f2 nelle file dei New York Yankees; i rapporti con la dirigenza non furono idilliaci e le prestazioni ne risentirono. Malgrado ci\u00f2 Abbott, il 4 settembre, fece registrare una no-hitter che lo port\u00f2 agli onori delle cronache.\nDopo una seconda difficile stagione con gli Yankees, Abbott firm\u00f2 un nuovo contratto con i Chicago White Sox all'inizio del 1995 per tornare (poco oltre la met\u00e0 della stagione) con i California Angels con i quali rimase anche nell'anno successivo. Le prestazioni poco brillanti del 1996 gli costarono il posto in squadra e, per la prima volta in carriera, Jim Abbott si trov\u00f2 a lanciare nelle Minor League.\nAll'inizio della stagione 1997 gli Angels, per quanto ancora obbligati a pagare lo stipendio pattuito per un totale di 7,8 milioni di dollari nei due anni successivi, decisero di interrompere il contratto con Abbott che si trov\u00f2 per la prima volta (all'et\u00e0 di 29 anni) senza una squadra con cui giocare.\nL'anno successivo Abbott tent\u00f2 la strada delle Minor League, firmando un contratto con i Chicago White Sox: dopo 18 partite lanciate ai vari livelli delle leghe minori, il ragazzo del Michigan fu richiamato in prima squadra dove lanci\u00f2 per cinque partite prima della fine della stagione, vincendole tutte. I risultati ottenuti non furono tuttavia sufficienti a convincere i White Sox a confermare Abbott anche per il successivo campionato.\nFurono i Milwaukee Brewers a sottoscrivere con Jim Abbott un accordo per il campionato 1999; i Brewers, dall'anno precedente, militavano nella National League Central nel cui regolamento non \u00e8 prevista la figura del battitore designato, per cui Abbott si trov\u00f2 (per la prima volta in carriera) a dover entrare nel \"box\" di battuta. Il 15 giugno del 1999, 50 anni dopo Pete Gray, Abbott fu il primo battitore senza una mano a mettere a segno una battuta valida nel corso di una partita della Major League.\nDopo circa un mese, tuttavia, i risultati ancora una volta poco brillanti costarono il posto a Jim Abbott che si vide \"tagliato\" dai Brewers; subito dopo Abbott decise di chiudere con il baseball professionistico ritirandosi definitivamente.\nNel 2007, Abbott entr\u00f2 nella National College Baseball Hall of Fame per la sua carriera all'Universit\u00e0 del Michigan.\nGiocare con una mano sola.\nDurante le partite Abbott indossava un guantone destro sul braccio destro; dopo aver effettuato il lancio infilava rapidamente la mano sinistra nel guanto per affrontare la fase difensiva della giocata o per ricevere la palla di ritorno dal catcher. Successivamente, incastrando il guanto nell'incavo del braccio destro, si sfilava il guanto per afferrare la pallina e prepararsi ad un nuovo lancio. Fin da ragazzo, con l'aiuto del padre, aveva sviluppato e perfezionato questa tecnica allenandosi lanciando la pallina contro un muro: con il passare degli anni non abbandon\u00f2 questo esercizio imparando a raccogliere la palla con sempre maggiore velocit\u00e0 e riducendo progressivamente la distanza dal muro sul quale faceva rimbalzare la pallina.\nIn occasione dei bunt avversari, o in situazioni di palle battute corte nei pressi del monte di lancio, non aveva il tempo materiale di indossare il guantone per effettuare la giocata difensiva per cui non di rado effettuava la presa a mano nuda. In tutta la sua carriera Abbott mise in luce, in queste situazioni, coordinazione e velocit\u00e0 di riflessi.\nLa sua abilit\u00e0 nel maneggiare la palla era gi\u00e0 emersa negli anni delle scuole superiori quando gioc\u00f2 anche nella squadra di football americano della scuola (la Flint Central High School) nel ruolo quarterback di riserva; venne schierato titolare nelle ultime tre partite della stagione, completando passaggi per 600 yard, che consentirono ai compagni di squadra la realizzazione di sei touchdown.\nIn ogni caso le perplessit\u00e0 sulle capacit\u00e0 di Abbott di esprimere un adeguato livello di gioco in difesa non furono mai fugate: si rivel\u00f2 lanciatore contro il quale era relativamente facile rubare la seconda base ed anche il numero dei suoi errori difensivi era al di sopra della media; egli stesso ammise di aver commesso errori che avrebbe dovuto evitare.\nTra gli addetti ai lavori emerse anche che uno degli aspetti critici del suo modo di lanciare era costituito dalla possibilit\u00e0 che gli avversari potessero capire in anticipo il tipo di lancio che avrebbe eseguito, poich\u00e9 la mano sinistra non poteva essere nascosta dal guanto calzato sul braccio destro. Durante la sua prima stagione con i New York Yankees, lo staff della squadra fece realizzare un guantone dotato di un'aletta che avrebbe dovuto nascondere la sua mano sinistra alla vista degli avversari ma Abbott, non trovandosi a proprio agio con il nuovo guantone, decise di non utilizzarlo in partita.\nLa battuta non fu un problema per Abbott per gran parte della sua carriera, dato che nelle partite della American League le squadre ricorrono all'impiego del battitore designato; in ogni caso Abbott svolgeva regolarmente i propri turni di battuta durante le partite di allenamento primaverili, gli \"spring training\".\nQuando fu messo sotto contratto dai Brewers nel 1999, nella National League le cui regole non prevedono il battitore designato, fece registrare due valide in 21 turni di battuta (in entrambi i casi si tratt\u00f2 di \"singoli\"); la sua media battuta di quell'anno non si discost\u00f2 per altro da quella della maggior parte dei lanciatori."}
{"id": "700287", "revid": "119408889", "url": "https://it.wikipedia.org/wiki?curid=700287", "title": "Gul'dan", "text": "Nell'universo di \"Warcraft\", Gul'dan fu uno dei pi\u00f9 potenti stregoni orchi mai esistiti e principale responsabile della corruzione demoniaca della sua razza. Appare nei videogiochi, romanzi e fumetti del franchise e nel film Warcraft - L'inizio. \u00c8 inoltre un personaggio giocabile in Heroes of the Storm e in .\nStoria.\nIl giovane ed ambizioso apprendista orco nacque nell'allora paradisiaco mondo di Draenor e divenne apprendista del, all'epoca ancora saggio, Ner'zhul, il quale lo educ\u00f2 alla nobile magia sciamanica orchesca. Quando il malvagio demone Kil'jaeden cerc\u00f2 di distruggere Draenor rendendo gli orchi una razza spietata (scopo di Kil'jaeden era quello di far uccidere dagli Orchi Velen e tutti i Draenei fuggiti dal loro pianeta originario che scelsero di non lasciarsi corrompere dal Titano oscuro Sargeras) tent\u00f2 dapprima di corrompere Ner'zhul, ed alla resistenza di esso volse gli occhi a Gul'dan. Il giovane sciamano consegn\u00f2 il maestro a Kil'jaeden ed apprese i segreti dell'empia magia demoniaca, facendo crescere il suo potere di giorno in giorno e formando il Concilio dell'Ombra, una setta che controllava gli orchi per portare a compimento il piano di Sargeras (il signore di Kil'jaeden, colui che era dietro a tutte le mosse di quest'ultimo). Esigendo un'ulteriore prova della sua lealt\u00e0, Kil'jaeden fece evocare a Gul'dan uno dei demoni pi\u00f9 potenti; Mannoroth, il re dei signori delle fosse. In seguito, durante la Seconda Guerra, dedicandosi allo studio di antichi testi che aveva trovato su Azeroth, Gul'dan scopr\u00ec l'esistenza di un potentissimo manufatto, l'Occhio di Sargeras, custodito in una delle isole circostanti il Maelstrom, nella misteriosa Tomba di Sargeras; dopo aver deciso quindi di dissociarsi da Kil'jaeden, l'orco guid\u00f2 una spedizione nella cripta. Ma Gul'dan pag\u00f2 caro il prezzo del suo orgoglio: centinaia di Demoni l\u00ec nascosti attaccarono lui e i seguaci che l'avevano seguito. Nella battaglia che segu\u00ec, i seguaci di Gul'dan vennero massacrati e lo stesso orco, ferito a morte, fugg\u00ec nelle cripte scrivendo, mentre si addentrava, un resoconto dell'avventura nella Tomba sui muri (in lingua runica). Mor\u00ec l\u00ec, cadendo fra i corpi dei demoni che egli stesso aveva distrutto, avendoli attaccati con tutto il potere rimastogli in un ultimo impeto di autoconservazione.\nOrigini.\nNella linea temporale alternativa, il giovane Gul'dan nacque in un clan dal nome sconosciuto dove era oggetto di disprezzo e scherno a causa della sua debolezza e deformit\u00e0 fisica unita al suo carattere arrogante. Essendosi rifiutato di seguire il suo destino sciamanico venne bandito e esiliato nelle terre selvagge, ma non prima che il vecchio sciamano del clan gli consigliasse di recarsi al Trono degli Elementi, dove Gul'dan avrebbe potuto trovare il suo destino. Dopo giorni di estenuante cammino nelle terre aride, Gul'dan ormai stremato raggiunse il Trono degli Elementi, offrendosi al servizio di qualunque cosa mettesse fine alla sua pena. Tuttavia, gli elementi stessi rifiutarono Gul'dan, vedendo in lui troppa sete di potere. In loro assenza per\u00f2, fu contattato dai demoni che gli conferirono enormi poteri in cambio della sua lealt\u00e0. Tornato dal suo vecchio clan, Gul'dan massacr\u00f2 tutti i suoi abitanti e ne distrusse il villaggio, ma non prima di aver ringraziato il suo vecchio mentore sciamano che lo aveva difeso per poi ucciderlo, ereditandone quindi il bastone.\nL'Orda di Ferro.\nNel futuro, Garrosh Malogrido, figlio di Grom Malogrido, grazie all'aiuto del suo nuovo alleato Kariozdormu, and\u00f2 nel passato di una linea temporale alternativa, dove trov\u00f2 Gul'dan in catene per via della violenta mutazione dovuta al sangue di Mannoroth, e ingann\u00f2 lo stregone facendogli rivelare l'ora e il luogo quando gli Orchi sarebbero diventati l'avanguardia della Legione Infuocata. In questo modo, Garrosh ferm\u00f2 appena in tempo gli Orchi dal bere il sangue di Mannoroth, e a mandare in fumo i piani di Gul'dan e della Legione Infuocata, formando la nuova Orda di Ferro. Gul'dan venne fatto prigioniero e portato proprio sotto il Portale Oscuro. Quando l'Alleanza e l'Orda arriveranno su Draenor, per chiudere il Portale dovranno per forza liberare Gul'dan, il quale se ne andr\u00e0, ma con la promessa che si sarebbero rivisti. In seguito ai fallimenti di Grommash e della sua Orda di Ferro, Gul'dan si fece avanti schernendo Grom per i suoi fallimenti e le perdite dell'Orda di ferro, affermando anche che aveva promesso ai clan conquiste, ma aveva ottenuto solo la loro rovina, tra cui la morte di Garrosh, che rivel\u00f2 essere suo figlio, lanciandogli Urloatroce ai piedi. A quel punto, Gul'dan rievoc\u00f2 la proposta a Grommash di bere il sangue di Mannoroth per potersi vendicare. Ma Grommash rifiut\u00f2 nuovamente e attacc\u00f2 lo stregone ma venne immobilizzato da uno degli incantesimi di Gul'dan. A quel punto lo stregone cerc\u00f2 di convincere tutti gli altri Orchi presenti ad accettare il suo dono per poter avere pi\u00f9 potere. Si fece avanti Kilrogg che, nonostante gli avvertimenti di Grommash, bevve il sangue di Mannoroth e divent\u00f2, davanti ai suoi occhi, un Vilorco. In seguito Gul'dan port\u00f2 Grom nel punto in cui lui e tutti gli altri orchi avrebbero dovuto bere il sangue di Mannaroth facendogli assistere impotente alla creazione della Cittadella di Fuoco Infernale, dove lo stregone fece rinchiudere Grommash, tenuto prigioniero dal vilsignore Zakuun. Solo in seguito, quando gli avventurieri sconfissero il demone liberarono anche Grommash, che si prepar\u00f2 a confrontarsi contro Gul'dan. Cos\u00ec Khadgar, Yrel, Durotan e Grommash e altri campioni di Azeroth, parteciparono alla sconfitta di Archimonde, evocato da Gul'dan su Draenor. Tuttavia Archimonde prima di morire sped\u00ec Gul'dan nel portale per Azeroth dove l'orco stregone pot\u00e9 nascondersi sapendo che l'arcimago Khadgar era sulle sue tracce.\nIl ritorno della Legione.\nIn seguito alla sua fuga da Draenor, Gul'dan venne contattato da Kil'jaeden che lo persuase a raggiungere le Isole Disperse e raggiungere la Tomba di Sargeras, per poter aprire un portale che permettesse alla Legione Infuocata di raggiungere Azeroth. L'orco allora rub\u00f2 una nave e si rec\u00f2 alle Isole Disperse dove naufrag\u00f2 rovinosamente. Giunto l\u00ec si rese conto di essere ancora inseguito dall'arcimago Khadgar che chiedeva aiuto a Maiev Cantombroso e alle sue Guardiane per stanarlo. Nonostante avesse l'occasione di ucciderli Kil'jaeden glielo imped\u00ec. Una volta raggiunta la tomba Gul'dan cominci\u00f2 a rompere i sigilli magici che tenevano relegato un antico potere che avrebbe permesso di aprire un portale per la Legione Infuocata. Tuttavia esso temeva che i demoni lo avrebbero tradito (come era successo con il Gul'dan della linea temporale principale) perci\u00f2 decise di tradire Kil'jaeden e non appena Khadgar arriv\u00f2 assorb\u00ec tutto il potere della Tomba. Sentendosi invincibile Gul'dan mise temporaneamente fuori gioco Khadgar e si rivolto a Kil'jaeden. Tuttavia l'Eredar gli pose un ultimatum: avrebbe potuto aiutare la Legione e diventare un condottiero agli ordini della Legione oppure avrebbe dovuto conquistare Azeroth e contrastare tutti i suoi campioni da solo. Nel frattempo Khadgar si liber\u00f2 e insieme alla sopraggiunta Maiev attaccarono Gul'dan che cominci\u00f2 a riflettere sulle parole dell'Eredar e dopo aver ammirato la tenacia dei suoi avversari liber\u00f2 l'enorme potere della Tomba che venne incanalato da Kil'jaeden per creare un portale per permettere alla Legione Infuocata di giungere ad Azeroth. Una volta liberati i demoni Gul'dan venne accolto benevolmente da Kil'jaeden che lo nomin\u00f2 capo delle innumerevoli truppe di demoni. Alla fine il perfido stregone orco guard\u00f2 ghignante l'arcimago Khadgar che volava via in forma di corvo ad avvisare l'Alleanza, l'Orda ed il Kirin Tor del ritorno della Legione.\nAspetto e personalit\u00e0.\nGul'dan appare come un orco con una lunga barba nera caratterizzato da una veste scura completa di cappuccio e due enormi spallacci; dalla schiena compaiono tre spunzoni. In \"Warlords of Draenor\" \u00e8 vestito con una cappa rosso scuro aperta al petto e gli spunzoni sono pi\u00f9 spessi e storti, al vertice dei quali si trovano dei teschi. In \"Heroes of the Storm\" il suo aspetto \u00e8 basato sullo sprite di Warcraft II con le caratteristiche di Warlords of Draenor: la veste \u00e8 viola bordata di rosso e con il simbolo del clan Razziatempesta sul bassoventre, gli spunzoni sono spessi ma ricurvi in alto, e la barba e le sopracciglia sono bianche. Gul'dan possiede una insaziabile brama di potere ed \u00e8 completamente senza scrupoli. Disposto a manipolare sia nemici che alleati, cerca in continuazione di migliorare la propria posizione con qualsiasi mezzo possibile. Anche se Gul'dan tende spesso ad essere coinvolto in vari piani e schemi, il suo obiettivo principale \u00e8 trovare la tomba di Sargeras e ottenere i poteri del titano oscuro. Nient'altro ha importanza in confronto a questo scopo, e Gul'dan \u00e8 volenteroso di tradire il proprio popolo e i suoi amici pur di raggiungerlo.\nAltri media.\nNel film Warcraft - L'inizio Gul'dan \u00e8 interpretato da Daniel Wu attraverso la motion capture. L'aspetto di Gul'dan \u00e8 basato sulla versione di Warlords of Draenor, con l'unica differenza che ha barba e sopracciclia bianche e gli occhi sono verdi invece che rossi. Gul'dan, dopo aver corrotto gli Orchi con il Vil cambiando la loro pelle da marrone a verde, e prendendo sotto la sua custodia Garona la Mezz'Orchessa, conduce gli Orchi su Azeroth attraverso il Portale Oscuro per conquistarlo, insieme al Capoguerra Manonera e agli altri capiclan; l'unico a diffidare dei suoi metodi \u00e8 Durotan, il quale non approva l'utilizzo del Vil considerandolo pericoloso. Quando, per\u00f2, Durotan cercher\u00e0 di allearsi con gli umani per rovesciarlo, fallendo, Gul'dan avr\u00e0 l'occasione di distruggere i Lupi Bianchi, risparmiando solamente Orgrim Martelfato, che li aveva avvertiti, e prendendo Durotan come prigioniero. Orgrim, tuttavia, pentitosi delle sue azioni, libera il suo capoclan il quale sfida Gul'dan ad un \"mak'gora\". Gul'dan accetta la sfida, dimostrandosi abile anche nel combattimento corpo a corpo, ma quando Medivh pronuncia l'incantesimo per il Portale Oscuro Gul'dan decide di porre fine allo scontro utilizzando la magia, uccidendo Durotan e facendo infuriare gli orchi per aver barato in un duello per loro sacro, i quali, tuttavia, continuano a seguirlo avendo Gul'dan dimostrato di poterli uccidere facilmente con la sua magia. A questo punto, quando gli umani comandati da re Llane Wrynn stanno per attaccare, Guldan usa il Vil per potenziare Manonera e aprire il Portale Oscuro per far passare tutta l'Orda. Viene per\u00f2 fermato dall'intervento di Anduin Lothar e Khadgar che fermano Medivh, e il primo, giunto sul campo di battaglia, sconfigge Manonera ad un \"mak'gora\": bench\u00e9 Gul'dan ordini la morte di Lothar gli Orchi non lo ascoltano, in quanto, a differenza sua, Lothar ha vinto lealmente."}
{"id": "700296", "revid": "729019", "url": "https://it.wikipedia.org/wiki?curid=700296", "title": "Lifeforce Records", "text": "La Lifeforce Records \u00e8 una compagnia discografica tedesca di genere metal che ha posto sotto contratto numerose band tedesche ma, soprattutto, la band statunitense Trivium dal 2003 al 2004, producendo l'album Ember to Inferno."}
{"id": "700301", "revid": "92723", "url": "https://it.wikipedia.org/wiki?curid=700301", "title": "Diocesi di Brasilia", "text": ""}
{"id": "700302", "revid": "92723", "url": "https://it.wikipedia.org/wiki?curid=700302", "title": "Arcidiocesi di Bras\u00edlia", "text": ""}
{"id": "700306", "revid": "21880", "url": "https://it.wikipedia.org/wiki?curid=700306", "title": "Carettochelyidae", "text": ""}
{"id": "700309", "revid": "125628947", "url": "https://it.wikipedia.org/wiki?curid=700309", "title": "Giudizio universale (Angelico)", "text": "Il Giudizio Universale \u00e8 un'opera di Beato Angelico, conservata nel Museo nazionale di San Marco a Firenze. Si tratta di una tempera su tavola () databile al 1431 circa. La forma insolita del pannello deriva dalla singolare destinazione dell'opera, usata per decorare la cimasa del seggio del coro.\nStoria.\nL'opera proviene dallo scomparso convento di Santa Maria degli Angeli a Firenze. Dipinto probabilmente verso il 1431, doveva essere originariamente destinato all'oratorio degli Scolari, a lato del convento. Alcune parti del dipinto, come gli angeli, sono opera di una mano meno raffinata del maestro. Il ricorso a collaboratori in un'opera cos\u00ec grande e importante ha fatto supporre che il maestro fosse nel frattempo impegnato in altre commissioni, probabilmente l\"Annunciazione\" di Cortona.\nIl \"Giudizio Universale\" \u00e8 un'opera complessa, intessuta di riferimenti alle dottrine colte che circolavano negli ambienti dell'osservanza fiorentina. In particolare la pala \u00e8 stata messa in relazione con il pensiero teologico di Ambrogio Traversari, monaco camaldolese, priore di Santa Maria degli Angeli, con interessi documentati nel campo dell'arte e della patristica orientale.\nNel corso del XIX secolo pervenne a San Marco, che si andava allora costituendo come museo del Beato Angelico.\nDescrizione.\nAl centro del pannello, nella cuspide, si vede Cristo giudice entro una mandorla di luce, circondato da una fitta schiera di angeli disposti tutto intorno ciascuno con una posizione coerente con la posizione che occupa. \nAlla sinistra di Cristo si trova la Vergine ed alla destra san Giovanni Evangelista, affiancati entrambi da una doppia tribuna di santi e apostoli. Inconsueto \u00e8 l'inserimento di figure del \"Vecchio Testamento\" in posizione preminente (Abramo, Mos\u00e8...), ai fianchi del Cristo, che riflette probabilmente le concezioni ecumeniche del Traversari.\nNel bordo inferiore del coro angelico si trovano un angelo con la croce e due angeli dell'Apocalisse che suonano le trombe, al cui suono si sono risvegliati i morti, lasciando scoperti i sepolcri. La fila di sepolcri al centro ed il sarcofago vuoto sono un saggio di magnifico dominio dello spazio prospettico, che guida lo sguardo dello spettatore in profondit\u00e0, verso un orizzonte azzurro sfumato in lontananza, come nelle miniature francesi. La luce chiara e distillata simboleggiava anche il \"lumen\" divino che, secondo la filosofia di san Tommaso d'Aquino, riluce nell'ordine \"geometrico\" della creazione. Gli angeli e i diavoli si sono appena spartiti i corpi risorti: a sinistra i beati, che pregano e ringraziano il Signore, a destra i dannati, che sono tormentati dai demoni che li conducono nell'inferno.\nA sinistra si trova l'idilliaca rappresentazione del Paradiso, dove in un magnifico giardino, dipinto nei minimi particolari, un gruppo di angeli raffinati e bellissimi si dedica a un sereno girotondo. L'episodio sembra tratto da un passo della \"Repubblica\" di Platone, in particolare nel IX libro, dove si parla di immortalit\u00e0 dell'anima, del premio riservato ai giusti e dell'\"abbraccio gioioso dei beati che danzano in cerchio sulla musica delle sfere\" (614b-617). A quel tempo si credeva infatti che il movimento delle sfere celesti generasse un'armonia complementare a quella dell'anima, secondo una teoria espressa gi\u00e0 da Pitagora nel IV secolo a.C. e ripresa da sant'Agostino, Clemente Alessandrino e Boezio. La stessa convinzione che gli intervalli della scala musicale dipendessero da una ratio (in greco \"logos\"), aveva finito per assumere un significato del tutto particolare poich\u00e9 con la stessa parola (\"logos\") Giovanni indica Dio nel prologo al suo \"Vangelo\" (I, 1). Quindi la musica, la matematica e la numerologia erano viste come una chiave nascosta per avvicinarsi a Dio e al mistero del Creato. Lo stesso numero dei sepolcri scoperchiati \u00e8 legato alla simbologia del dieci (numero pitagorico perfetto) e del nove (della nona sfera celeste).\nSullo sfondo si vede la porta del paradiso, dove due beati sono accolti dalla Grazia divina, simboleggiata dai raggi di luce.\nAll'estrema destra fa da contraltare la rappresentazione dell'Inferno, che riprende opere come l\"Elucidarium\" di Onorio di Autun, discostandosi da fonti pi\u00f9 popolari come i cerchi danteschi. I diavoli vi cacciano con la forza i dannati, che vengono poi smistati nei rispettivi nove gironi, dove subiscono pene secondo il contrappasso: accidia, con i dannati immobilizzati da serpenti, lussuria, dove serpenti e rospi mordono i genitali dei colpevoli, ira, dove ci si morde e ferisce a vicenda, gola, dove i peccatori sono costretti ad astenersi dal cibo, nonostante le pietanze immonde, avarizia, con i dannati costretti a ingoiare oro fuso, ecc. Il tutto \u00e8 condito da fiamme ovunque e diavoli che trafiggono coi loro tridenti. In basso si trova Satana, con la triplice testa che mastica tre dannati.\nIn ciascuno dei due gruppi si trovano persone di tutte le classi sociali: re, papi, principi, vescovi, monaci, aristocratici o semplici popolani.\nStile.\nL'opera \u00e8 legata stilisticamente ai modi di Lorenzo Monaco, ma possiede una scansione dei piani in prospettiva che dimostra un precoce interesse per un'impostazione rinascimentale dello spazio.\nLa composizione con la fuga prospettica al centro pare ispirata a Lorenzo Ghiberti, anche se non si conosce un'opera in particolare da cui l'Angelico abbia attinto (forse il rilievo del \"Miracolo di San Zanobi\" sull'arca di San Zanobi, 1429-1436). Anche le scene di azione violenta dei dannati richiamano alcuni stilemi ghibertiani, come nella \"Cacciata dei mercanti dal tempio\", nella porta Nord, o nella \"Cattura del Battista\" sulla fonte battesimale di Siena."}
{"id": "700310", "revid": "486946", "url": "https://it.wikipedia.org/wiki?curid=700310", "title": "ICOMOS", "text": ""}
{"id": "700313", "revid": "6923", "url": "https://it.wikipedia.org/wiki?curid=700313", "title": "Benandanti", "text": "Secondo Carlo Ginzburg, i benandanti (alla lettera significante \"buoni camminatori\") furono gli appartenenti ad un culto pagano-sciamanico contadino basato sulla fertilit\u00e0 della terra diffuso in Friuli, intorno al XVI-XVII secolo.\nSi trattava di piccole congreghe che si adoperavano per la protezione dei villaggi e del raccolto dei campi dall'intervento malefico delle streghe. Quello dei benandanti era un culto agrario che discendeva da antiche tradizioni pagane contadine diffuse in tutto il Centro-Nord Europa, sia presso popolazioni germaniche (si veda, in particolare, la figura mitica della Frau Holle), slave (vedi, in particolare i \"krasniki\", come erano chiamati in area dalmatico-illirica i \"combattenti in spirito\"), o ungheresi (vedi in particolare i T\u00e1ltos sciamanici), e che arriv\u00f2 nelle regioni nord-orientali dell'Italia, in Friuli estendendosi fino a Vicenza, Verona, Istria e Dalmazia.\nI \"nati con la camicia\" contro le streghe.\nI benandanti erano coloro che nascevano ancora avvolti nel sacco amniotico, quelli che vengono ancor oggi definiti come i \"nati con la camicia\", i fortunati, i privilegiati.\nLa levatrice o la stessa madre dopo il parto, s'incaricavano di conservare una piccola parte del sacco amniotico, che nei mesi successivi veniva benedetta, posta in un sacchettino da appendere al collo del neonato come un amuleto benefico e protettore.\nAl raggiungimento della maggiore et\u00e0 il giovane benandante era in grado nelle notti delle quattro tempora di uscire dal proprio corpo sotto forma di spirito durante il sonno. Si apprende infatti da una testimonianza resa su una donna benandante che \u00ab...suo marito pi\u00f9 volte di notte la chiamava et con li rimedi la urtava, et lei era come morta, perch\u00e9 diceva che li spirito se ne era andato al suo viaggio et il corpo restava come morto...\u00bb\nRacconta un benandante all'inquisitore che lo sottopone ad esame:\n\u00abSignor, io dir\u00f2 la verit\u00e0. Io sono stato in tre stagione, cio\u00e8 tre volte l'anno in uno prato\u2026 quale ho inteso dire da quei miei compagni, quali non conosco (perch\u00e9 niun si conosce, perch\u00e9 \u00e8 il fiato che va, et il corpo resta fermo in letto) che si addimanda il prato di Josafat, come li suddetti compagni mi dicevano...[sono andato in questo prato] per il tempo di san Giovanni, del corpo di Nostro Signore et di san Mattia, di notte\u00bb\nCon l'aspetto di un piccolo animale (topo, farfalla, gatto, riccio, ecc.), oppure di una nuvola di fumo, o di altre forme, lo spirito si riuniva ai suoi compagni in determinati luoghi dalle varie denominazioni (prato di Josafat, per esempio) e combatteva a colpi di rami di finocchio contro streghe e stregoni:\n\u00abIo sonno Benandante perch\u00e9 v\u00f2 con li altri a combattere quattro volte l'anno, cio\u00e8 nelle quattro tempora, di notte, invisibilmente con lo spirito et resta il corpo\u2026noi con le mazza di finocchio et loro con le canne di sorgo\u00bb.\nSe in queste tenzoni prevalevano i benandanti sarebbero poi seguiti mesi di abbondanza e prosperit\u00e0, mentre se vincevano le streghe e gli stregoni i contadini sarebbero stati afflitti da periodi di fame, malattie e carestia.\n\u00abNoi non andiamo a far altro se non a combater... Andiamo tutti insieme a combater contra tutti li strigoni, et habbiamo li nostri capitani, et quando noi si portiamo bene li strigoni ci d\u00e0nno de buoni scopolotti...Quando il racolto vien buono, cio\u00e8 della robba purasai, et bella, quell'anno \u00e8 che li benandanti habbian vinto; ma quando li stregoni vincono il raccolto va male\u00bb.\nI benandanti combattevano poi le influenze malvagie delle streghe anche nella vita ordinaria, curando le persone colpite da malocchio, da incantesimi collaborando con le tante guaritrici e guaritori che popolavano la campagna friulana, perch\u00e9 erano molti coloro dotati dei \"prehenti\", i poteri per il bene delle persone da risanare.\nSe per\u00f2 il benandante perdeva il suo amuleto con la placenta non godeva pi\u00f9 di alcun potere: \u00ab[...] portava quella mia camiciola al collo sempre, ma la persi et dipoi che la perdei non ci son pi\u00f9 stato alli raduni [...]\u00bb\nLa visione dei morti.\nUn altro dei poteri dei benandanti era quello di vedere i morti in processione e ascoltare i loro messaggi.\nLa \"processione dei morti\", \"l'esercito furioso\", o la \"caccia selvaggia\" erano una tipica forma di religiosit\u00e0 dell'area centroeuropea.\nIl tema della processione dei morti si ritrova nel racconto di un episodio accaduto nel 1091 a un monaco che era senza saperlo un benandante, poich\u00e9 \u00abchi vede i morti, cio\u00e8 va con loro, \u00e8 un Benandante\u00bb.\nIl frate mentre camminava in campagna sent\u00ec dei lamenti e vide che provenivano da una processione, una sorta di danza macabra, dove riconobbe persone morte da poco guidate da un personaggio dall'aspetto selvatico armato di una clava.\nIl potere di vedere i morti era anche tipico delle donne benandanti che, in particolari occasioni legate ad esempio al loro periodo mestruale o nel giorno della Commemorazione dei defunti, nell'acqua di un catino avevano visioni di conoscenti o parenti da poco defunti.\nPersecuzioni della Santa Inquisizione.\nFra 1575 e 1675 i benandanti erano stati decretati eretici dalla Santa Inquisizione nonostante si trattasse di presunti buoni maghi combattenti i sabba delle streghe.\nI Benandanti accusati cercarono nella loro difesa dalle accuse di far riconoscere la netta distinzione fra le loro azioni e quelle malefiche delle streghe sostenendo che essi combattevano in nome della fede in Cristo le malvagit\u00e0 che le streghe infliggevano ai villaggi ed ai loro raccolti e insistendo che soltanto i loro poteri potevano proteggere i poveri contadini.\nEra difficile che la Chiesa accettasse questa distinzione riconoscendo il ruolo positivo dei benandanti che si rifacevano a credenze pagane; tuttavia, un membro della sacra inquisizione riconobbe che:\n\u00ab...\u00c8 stato dichiarato che dopo aver apposto delle formule magiche su di una mano di un popolano a protezione delle streghe e dei demoni gli atti nocivi del diavolo sono cessati, d'altro canto essi, come i loro presunti avversari demoniaci, hanno preso parte a riunioni misteriose (circa le quali non vogliono parlare neanche sotto tortura), dove venivano utilizzati lepri, gatti e ad altri animali.\u00bb\nPer evitare le condanne della Chiesa i benandanti accusarono gli stessi contadini di compiere riti di stregoneria: fu quello un inutile tentativo per discolparsi che serv\u00ec soltanto a far decadere la loro reputazione agli occhi del popolo.\nVerso la fine del Seicento tuttavia, l'Inquisizione allent\u00f2 le sue inchieste sui benandanti dovendo, con la diffusione della Riforma, preoccuparsi meno di stregoneria e concentrarsi invece sull'eresia.\nI benandanti con l'andar del tempo furono identificati dalla Chiesa come stregoni affiliati con il demonio e quindi perseguibili come idolatri eretici.\nNonostante le prove portate a carico delle loro colpe, nessuno dei processi si concluse con un'esecuzione capitale dei benandanti, ma la loro buona fama popolare si dissolse completamente."}
{"id": "700315", "revid": "2053775", "url": "https://it.wikipedia.org/wiki?curid=700315", "title": "Azienda Napoletana Mobilit\u00e0", "text": "ANM (acronimo di Azienda Napoletana Mobilit\u00e0) \u00e8 una azienda pubblica controllata dalla municipalizzata Napoli Holding e concessionaria del servizio di trasporto pubblico locale nella citt\u00e0 di Napoli e nella circostante citt\u00e0 metropolitana. L'azienda gestisce gran parte della rete autobus, la rete filoviaria, la metropolitana, la rete tranviaria, i sistemi ettometrici, i parcheggi di scambio e la sosta tariffata del capoluogo campano.\nControlla una quota pari al 18,44 % del consorzio UnicoCampania e una quota del 12,92 % nell'Agenzia napoletana energia e ambiente (ANEA).\nStoria.\nLe origini dell'azienda risalgono all'affidamento di alcune strade ferrate, che composero il primo servizio di trasporto pubblico nella citt\u00e0 di Napoli, alla belga Soci\u00e9t\u00e9 Anonyme de Tramways Napolitains (SATN) nel 1875. Nel settembre 1918 il comune acquis\u00ec la gestione delle tranvie urbane mentre nel 1927 rilev\u00f2 quelle extraurbane.\nNegli anni successivi l'ente comunale affid\u00f2 i servizi rilevati all'Azienda Tranviaria del Comune di Napoli (ATCN) che fu poi rilevata da Ente Autonomo Volturno negli anni '30.\nIn seguito all'attivazione della prima linea filoviaria a Posillipo nel 1947 il comune fond\u00f2 l'Azienda Tranvie e Autofilovie Napoli (ATAN), trasformata in azienda speciale nel 1995 e ridenominata in Azienda Napoletana Mobilit\u00e0 (ANM). Il 30 marzo 2001 l'azienda fu trasformata in societ\u00e0 per azioni.\nPochi anni dalla nascita della nuova azienda, furono create altre due aziende per suddividere la gestione generale del trasporto pubblico locale: l'azienda Metronapoli, per la gestione del servizo metropolitano e i servizi ettometrici, e l'azienda NapoliPark per la gestione dei parcheggi e della sosta tariffaria, lasciando cosi all'ANM, la gestione di autobus, filobus e tram. \nIl 1\u00ba novembre 2013 fu portata a compimento la fusione per incorporazione, nuovamente in ANM, delle due aziende napoletane: Metronapoli e NapoliPark. La forte crisi economica dell'azienda, risultata in 59 milioni di euro di perdite registrati nel bilancio del 2016, ha portato l'azienda a richiedere l'ammissione alla procedura di concordato preventivo nel dicembre 2017. La domanda \u00e8 stata accolta il 12 dicembre 2018 mentre il relativo decreto di omologa \u00e8 stato depositato nel dicembre del 2019.\nServizi.\nAutobus.\nANM gestisce 112 linee autobus:\nDepositi e rimesse.\nMetro Linea 1.\nInoltre, 4 officine e 6 sottostazioni elettriche \nParco mezzi.\nOltre alla prima livrea verde, poi alla ministeriale arancione, quest'ultima tutt'ora utilizzata su gran parte di autobus e filobus, fino ai primi anni 2000 anche su tram e funicolari, ad eccezione del tram vettura \"Peter Witt\" 1000 e degli Elettromotrici MN L.6 001-006 (prima di essere utilizzati per la metro M6) in livrea \"linea mare\", ANM negli ultimi anni adotta le seguenti livree:\nAutobus: Arancione, azzurro\nTram Ansaldo: Grigio, blu \nMetro M1: Primi treni giallo, grigio e secondi treni bianco, verde chiaro, blu\nMetro M6 e funicolari: Bianco, giallo, blu\nMezzi d'epoca.\nANM ha restaurato il filobus Alfa Romeo 1000 Aerfer n. 8021, riportandolo alle condizioni degli anni sessanta.\nA partire dal 2008, il tram tipo Peter Witt n. 1029, costruito dall'Officina Ferroviaria Meridionale nel 1930 e dotato di motori CGE CT139K nel 1979, \u00e8 stato sottoposto a restauro filologico. Alla conclusione dei lavori, \u00e8 stato presentato il 10 gennaio 2012."}
{"id": "700317", "revid": "125265654", "url": "https://it.wikipedia.org/wiki?curid=700317", "title": "Interpretazione giuridica", "text": "L'interpretazione giuridica, nel diritto, \u00e8 l'attivit\u00e0 volta a chiarire e stabilire il significato delle disposizioni, ossia degli enunciati nei quali si articola il testo di un atto normativo, in vista della loro applicazione nei casi concreti.\nNel diritto italiano.\nNel diritto positivo italiano, \u00e8 regolata dall'articolo 12 delle preleggi, il cui primo comma recita: \"Nell'applicare la legge non si pu\u00f2 ad essa attribuire altro senso che quello fatto palese dal significato proprio delle parole secondo la connessione di esse, e dalla intenzione del legislatore\". L\u2019art. 12 delle preleggi costituisce la norma cardine del cosiddetto \u201cdiritto dell\u2019interpretazione generale\u201d, cio\u00e8 a dire della classe di disposizioni che disciplinano l\u2019attivit\u00e0 interpretativa\nA tal proposito, si parla di interpretazione letterale quando, alla lettura della norma, si attribuisce a ogni parola della stessa il significato preciso che scaturisce dalla presenza di quella parola in tale contesto, giungendo quindi alla comprensione letterale della norma giuridica. Un significato pi\u00f9 ampio si pu\u00f2 avere quando l'interprete della disposizione normativa provvede alla interpretazione logica, ovvero all'analisi della disposizione in base alla ratio (la ragione pratica) da cui tale norma \u00e8 scaturita: si guarda, quindi, al risultato pratico della norma, che in contesti differenti ha ragioni differenti: la regola \"\u00e8 vietato sporgersi\" ha un risultato pratico diverso a seconda che la si ritrovi in cima a un terrazzo panoramico di un palazzo o vicino a un finestrino di un treno; nel primo caso, si vuole impedire che qualcuno, sporgendosi, precipiti dal terrazzo, mentre nel secondo caso si vuole evitare che una delle parti del corpo giunga in collisione con un palo o un treno proveniente dalla parte opposta, con ovvie conseguenze.\nNon si pu\u00f2 comprendere se si considera la legge come insieme di norme che regolano il vivere sociale, perch\u00e9 in realt\u00e0 l'interpretazione logica non ha alcuna funzione effettiva e non permette una interpretazione rigorosa di cosa la norma disponga, infatti la scritta \"vietato sporgersi\" indica, senza alcun dubbio, che \u00e8 vietato sporgersi, quale sia la ragione per cui ci si sporge \u00e8 totalmente privo di significato perch\u00e9 la norma dispone perentoriamente il divieto di sporgersi; \u00e8 irrilevante quale danno derivi dallo sporgersi perch\u00e9 sporgersi in base al cartello esposto \u00e8 perentoriamente vietato. Ecco spiegata la ragione dottrinale della maggior parte delle ipotesi interpretative che la dottrina ha proposto nel corso del tempo, garantire impunit\u00e0 secondo la volont\u00e0 arbitraria di chi ha il potere giurisdizionale (sia esso un giudice o un procuratore o un pubblico ministero) ovvero si attua di fatto un sovvertimento dell'organizzazione strutturale dello Stato facendo precipitare di fatto un sistema di diritto come quello vigente assolutamente avanzato e fondato su anni di esperienza giuridica del Diritto Romano a una forma di diritto in vigore nel Medioevo. \nTipologia.\nL'interpretazione si distingue, sulla base di chi la compie, anche in:\nInterpretazione autentica.\nLa Corte costituzionale della Repubblica Italiana ha stabilito che le leggi di interpretazione autentica non rimuovono la necessit\u00e0 di un'interpretazione giudiziale, anzi la rendono necessaria per leggere le norme nel suo complesso: al giudice spetta\nInterpretazione letterale, sistematica e teleologica.\nL'art. 12 delle cosiddette \"preleggi\" da un lato, con l'espressione \"significato proprio delle parole secondo la connessione di esse\", \u00e0ncora l'attivit\u00e0 dell'interprete alla lettera della legge (cosiddetta \"interpretazione letterale\"), dall'altro, attraverso.\nLo stesso articolo prevede che, qualora la norma non sia dirimente, si debba adottare un'interpretazione analogica derivata da altre norme che disciplinano casi simili. L'interpretazione del giurista sulla scorta dei principi generali dell'ordinamento \u00e8 contemplata come scelta residuale.\nI soggetti che svolgono l'attivit\u00e0 interpretativa sono il Parlamento (mediante un'interpretazione autentica), i giudici naturali precostituiti per legge (precedente giuridico, Sezioni unite della Corte di Cassazione) e la pubblica amministrazione (circolari e regolamenti).\nLa locuzione \"intenzione del legislatore\" riconosce e legittima la cosiddetta \"interpretazione sistematica\" o \"logica\", cio\u00e8 quell'attivit\u00e0 ermeneutica che, muovendo dall'intero sistema normativo vigente (e non solo dalla singola norma), giunga a ricostruire la \"ratio legis\" (ovvero la finalit\u00e0 sociale o economica della norma giuridica stessa). Questo apre la strada alla cosiddetta \"interpretazione teleologica\" o \"finalistica\", che d\u00e0 un valore preponderante allo scopo della norma, consentendo anche di attualizzare il significato della norma stessa (ad esempio alla luce del progresso tecnologico e scientifico).\nL'intenzione espressa dal legislatore \u00e8 un esempio assoluto di conoscenza della lingua italiana. Poich\u00e9 il lemma \"lingua\" significa: \"Sistema di suoni articolati distintivi e significanti (fonemi), di elementi lessicali, cio\u00e8 parole e locuzioni (lessemi e sintagmi), e di forme grammaticali (morfemi), accettato e usato da una comunit\u00e0 etnica, politica o culturale come mezzo di comunicazione per l\u2019espressione e lo scambio di pensieri e sentimenti, con caratteri tali da costituire un organismo storicamente determinato, con proprie leggi fonetiche, morfologiche e sintattiche\", se ne deduce che la volont\u00e0 e l'intenzione del legislatore sono espresse per mezzo del rigoroso utilizzo proprio della lingua italiana. Pertanto, tenendo davanti a s\u00e9 una norma di diritto e al contempo un ottimo vocabolario e una seria grammatica ogni persona dovrebbe essere perfettamente in grado di comprendere quale fosse la volont\u00e0 e l'intenzione del legislatore: sentenze o dottrina non dovrebbero mai sostituirsi a questo dato cognitivo ed esperienziale, ma limitarsi a darvi riconoscimento, pur rappresentando un autorevole avallo a ci\u00f2 che acquista senso compiuto per mezzo della lingua italiana.\nI canoni ermeneutici utilizzati nell'interpretazione sono i seguenti:\nUn ulteriore canone \u00e8 quello di interpretare a cospetto della tutela del reo o del bene a cui la norma si riferisce.\nInterpretazione delle leggi penali.\nL'interpretazione assume un ruolo delicato nel diritto penale, in vista delle possibili ricadute sul principio di legalit\u00e0.\nDiversi sono i criteri elaborati dalla dottrina per soccorrere all'incertezza che deriva dalla formulazione dell'art. 12 delle preleggi. Tale articolo, infatti, non stabilisce se debba prevalere il significato stesso delle parole adottate dal legislatore o la sua \"intenzione\", laddove i risultati siano contrastanti.\nInoltre, il metodo \"teleologico\" o \"finalistico\", nonostante gli indubbi traguardi e vantaggi a cui ha portato la sua applicazione, solleva pi\u00f9 di un dubbio se si considera che la cosiddetta \"ratio legis\" (o lo scopo della norma di volta in volta interpretata) non \u00e8 un dato di fatto indiscusso e che risulta da qualche testo legislativo. La conseguenza \u00e8 che i risultati progressivi, o attualizzatrici, a cui tale interpretazione pu\u00f2 pervenire rischiano, pi\u00f9 di altri criteri interpretativi, di far filtrare le preferenze ideologiche dell'interprete della norma, aprendo la strada all'inclusione di nuovi e diversi fatti tipici che il legislatore, di per s\u00e9, non aveva previsto.\nNel diritto dell'Unione europea.\nIl principio di preferenza del diritto comunitario ha determinato una tendenza alla sua estensione da parte dell'amministrazione nazionale.\nLa fase interpretativa \u00e8 talora semplificata da una preventiva attivit\u00e0 di \"notice and comment\", una modalit\u00e0 diffusa nei Paesi anglosassoni e prevista anche dall'Unione europea, che consiste nella pubblicazione di un testo di consultazione per commenti ed eventuali proposte di modifica. La Comunit\u00e0 lo adotta per assicurare la conformazione comunitaria del diritto amministrativo nazionale. \nIn altri ambiti, la Comunit\u00e0 ha istituito organizzazioni comuni UE-Stati, ad esempio il Gruppo europeo di regolamentazione delle comunicazioni elettroniche, poi rinominato Organismo dei regolatori europei delle comunicazioni elettroniche (BEREC), che \u00e8 formato da un rappresentante delle Commissione europea e dai direttori delle Autorit\u00e0 Nazionali di Regolazione competenti in ogni Stato membro. Esso \u00e8 un organismo consultivo della Commissione europea che si occupa della redazione congiunta delle fonti normative europee e degli atti amministrativi nazionali, nonch\u00e9 dell'uniforme interpretazione e applicazione delle cosiddette \"direttive di seconda generazione\", attente al contrasto dei fenomeni discriminatori."}
{"id": "700321", "revid": "1573940", "url": "https://it.wikipedia.org/wiki?curid=700321", "title": "Crypturellus strigulosus", "text": "Il tinamo del Brasile (Crypturellus strigulosus ()) \u00e8 un uccello della famiglia dei Tinamidi che vive in Per\u00f9 orientale, Bolivia nord-occidentale e nell'Amazzonia brasiliana.\nDescrizione.\nLunghezza: 27\u201329\u00a0cm.\nPeso: 332-464 g (maschio), 388-500 g (femmina)."}
{"id": "700330", "revid": "21880", "url": "https://it.wikipedia.org/wiki?curid=700330", "title": "Carettochelys", "text": ""}
{"id": "700344", "revid": "32658", "url": "https://it.wikipedia.org/wiki?curid=700344", "title": "Musei in Calabria", "text": ""}
{"id": "700345", "revid": "1305772", "url": "https://it.wikipedia.org/wiki?curid=700345", "title": "Anm", "text": ""}
{"id": "700349", "revid": "1305772", "url": "https://it.wikipedia.org/wiki?curid=700349", "title": "Crazy Little Thing Called Love", "text": "Crazy Little Thing Called Love \u00e8 un singolo del gruppo musicale britannico Queen, pubblicato il 5 ottobre 1979 come primo estratto dall'ottavo album in studio \"The Game\".\nDescrizione.\nIl brano, scritto da Freddie Mercury, ha raggiunto la testa delle classifiche di tante nazioni tra cui Australia per sette settimane, Stati Uniti per quattro settimane e Canada per due settimane. In altri paesi \u00e8 arrivato primo in Olanda, secondo in Nuova Zelanda e Regno Unito, quinto in Svizzera, ottavo in Norvegia e nono in Austria.\nComposizione.\nCome riportato da un'intervista del 1981, Mercury impieg\u00f2 solo 10 minuti a creare gli accordi per se stesso (in questa canzone il cantante suona anche la chitarra). Pi\u00f9 precisamente, come raccontato da Peter Hince nel suo sito (Peter \u00e8 il \"Roadie\" per antonomasia, colui che fu assistente personale di Freddie Mercury e del bassista John Deacon durante i Tours e durante i lavori in studio dei Queen): in una calda giornata estiva del 1979, si trovava in una camera d'albergo a Monaco di Baviera, dopo essere arrivato da poco con un volo da Londra insieme a Mercury. Quest'ultimo mentre canticchiava nella vasca da bagno, a un certo punto pronunci\u00f2 il nome di tre accordi e chiese a Peter di prendere immediatamente la chitarra acustica che era solito portarsi dietro per quei momenti di creativit\u00e0 impulsiva; nel frattempo Mercury era uscito dal bagno, avvolto in un asciugamano ed afferrata la chitarra, inizi\u00f2 a strimpellare per poco quei tre accordi che diventeranno il marchio distintivo della canzone. In breve tempo i due raggiunsero i Musicland Studios sempre a Monaco, dove Mercury si un\u00ec al resto dei Queen per parlare della sua fresca idea musicale.\nRegistrazione.\nLa registrazione avvenne in mezz'ora solamente perch\u00e9 Mercury port\u00f2 gli arrangiamenti per tutti i componenti della band gi\u00e0 pronti, evitando cos\u00ec a Roger Taylor, John Deacon e Brian May di perdere altro tempo, anche se il produttore Mack sostiene che la registrazione fosse durata sei ore.\nLa canzone \u00e8 stata scritta da Mercury come omaggio a Elvis Presley degli anni '50, tanto da essere spesso confusa come un brano eseguito dal Re del Rock and Roll.\nVideo musicale.\nNel video musicale May suona una Fender Telecaster nera, mentre Mercury si esibisce cantando solamente. In realt\u00e0 Mercury ha registrato la canzone suonando una chitarra acustica Martin D-18. La band si presenta indossando giacche di pelle nera e con i capelli visibilmente accorciati, segnando un netto distacco dal tipico stile glam adottato fino ad allora e per tutti gli anni '70.\nEsibizione dal vivo.\nIl brano fu suonato dai Queen per la prima volta nel Crazy Tour del novembre 1979. Mercury era solito andare sul palco con la sua chitarra acustica Ovation a 12 corde. Il pubblico pensava fosse uno scherzo perch\u00e9 Freddie non era conosciuto come chitarrista (lui era solito introdurre la canzone con la frase: \"So suonare solo tre accordi sulla chitarra\").\nNelle esibizioni, \"Crazy Little Thing Called Love\" era una parte importante dello spettacolo. May era solito usare tre chitarre diverse durante la canzone: la prima strofa era suonata solo da Mercury con la sua chitarra, successivamente si univa May con la sua Ovation; prima della quarta strofa, May cambiava la chitarra e suonava la Telecaster nera, con la quale eseguiva anche l'assolo. Durante la strofa \"non suonata\" (famosa per il \"Ready Freddie\"), May cambiava ancora la chitarra e si presentava con la sua Red Special. Dal 1984 (The Works Tour), Mercury suonava una Telecaster bianca al posto dell'Ovation.\n\u00c8 inoltre da ricordare che nelle performance dal vivo Morgan Fisher (aprile - giugno 1982), Fred Mandel (luglio - novembre 1982) e Spike Edney (1984 - 1986) suonavano il pianoforte in questa canzone."}
{"id": "700353", "revid": "842", "url": "https://it.wikipedia.org/wiki?curid=700353", "title": "Consolle portatile", "text": ""}
{"id": "700358", "revid": "287204", "url": "https://it.wikipedia.org/wiki?curid=700358", "title": "Lucio Guti\u00e9rrez", "text": "\u00c8 stato presidente della Repubblica dell'Ecuador dal 15 gennaio 2003 al 20 aprile 2005, quando fu destituito dal Congresso.\nBiografia.\nAddestrato nelle Forze Speciali dell'esercito ecuadoriano, si \u00e8 laureato in Ingegneria civile e in Amministrazione presso la Scuola Politecnica dell'Esercito a Quito. Ha inoltre ottenuto la licenza in Educazione Fisica presso la Scuola dell'Esercito di Rio de Janeiro, in Brasile e i diplomi in relazioni internazionali e difesa continentale all'Inter-American Defense College (IADC) di Washington, negli Stati Uniti, in sicurezza nazionale all'Istituto Nazionale di Guerra delle forze armate ecuadoriane, in scienze militari all'Accademia di Guerra dell'Esercito a Quito.\nNel 1996 fu nominato attendente di campo dell'allora presidente della Repubblica Abdal\u00e1 Bucaram.\nIl golpe del 2000.\nIl 21 gennaio 2000, quando era colonnello dell'esercito ecuadoriano, partecip\u00f2 al colpo di Stato che destitu\u00ec il presidente Jamil Mahuad e, insieme al presidente della Confederazione nazionale indigena dell'Ecuador (CONAIE) Antonio Vargas e all'ex componente della Corte Suprema di Giustizia Carlos Sol\u00f3rzano, form\u00f2 una \"giunta di governo di salvezza nazionale\" che non ottenne riconoscimento internazionale. Nello stesso giorno, la giunta venne esautorata dalla Forze Armate del Paese, che l'indomani offrirono la presidenza a Gustavo Noboa, sino a quel momento vice di Mahuad.\nGuti\u00e9rrez, insieme agli altri militari coinvolti nel colpo di Stato, venne congedato delle Forze Armate e imprigionato per sei mesi.\nCandidatura alla presidenza della Repubblica.\nRilasciato grazie all'intervento del presidente Noboa, Guti\u00e9rrez si candid\u00f2 alla presidenza della Repubblica per il partito \"Societ\u00e0 patriottica 21 gennaio\" in una coalizione sostenuta dalla CONAIE e da altri partiti di sinistra. Dopo una campagna elettorale di stampo populista culminata con le elezioni dell'autunno 2002, il 22 novembre sconfisse al ballottaggio il candidato conservatore, l'imprenditore \u00c1lvaro Noboa Pont\u00f3n.\nMandato presidenziale.\nNonostante la sua candidatura fosse stata sostenuta dai partiti equatoriano di sinistra, incluso il movimento Pachakutik, a soli tre mesi dall'elezione Guti\u00e9rrez decise di accordarsi con il Partito Sociale Cristiano, di destra, e di rafforzare i legami con gli Stati Uniti. Nel frattempo, il governo venne indebolito sia dallo scontro interno sulla politica economica e sanitaria sia dall'accusa di corruzione a carico dello stesso Guti\u00e9rrez, accusato di impiegare fondi pubblici nella campagna elettorale per le amministrative. Lo stesso vicepresidente Alfredo Palacio si astenne platealmente dal prendere le difese del capo di Stato.\nAd ottobre 2004 poco prima che la Corte Suprema di Giustizia potesse pronunciarsi in merito alle accuse di corruzione a suo carico, Guti\u00e9rrez ne sostitu\u00ec i membri con giudici a lui politicamente affini. Allo scopo di garantire la ratifica parlamentare dell'atto di sostituzione dei giudici della Corte Suprema, Guti\u00e9rrez strinse un accordo con i partiti degli ex presidenti in esilio, Abdal\u00e1 Bucaram e Gustavo Noboa, in modo da garantire il loro rientro in patria.\nProteste popolari e destituzione.\nLe ingerenze di Guti\u00e9rrez nelle decisioni della Corte Suprema di Giustizia furono considerate da gran parte dell'opinione pubblica una violazione dello stato di diritto e del principio di separazione dei poteri e determinarono numerose proteste, culminate nello sciopero generale a oltranza che interess\u00f2 la capitale Quito a partire dal 13 aprile 2005. La protesta venne per\u00f2 platealmente ignorata da Guti\u00e9rrez nelle sue dichiarazioni ufficiali. L'atteggiamento del presidente - che defin\u00ec i manifestanti \"un gruppo di facinorosi\" - fin\u00ec per inasprire ulteriormente gli animi tanto da far scendere in piazza numerosi cittadini che inizialmente si erano tenuti distanti dalle manifestazioni. Il 15 aprile venne proclamato lo stato di emergenza nella capitale, ma lo sciopero si estese ad altre citt\u00e0 del Paese.\nIl 20 aprile, mentre l'esercito ritir\u00f2 l'appoggio a Guti\u00e9rrez \"per preservare la sicurezza della nazione\", il Congresso Nazionale si autoconvoc\u00f2 in una riunione d'emergenza in una sede diversa da quella abituale: in una concitata riunione sfiduci\u00f2 il presidente del Congresso, vicino a Guti\u00e9rrez, decret\u00f2 che il presidente della Repubblica aveva tradito il proprio mandato trasformandosi in un dittatore e, ai sensi dell'articolo 167 della Costituzione, lo sostitu\u00ec con il vicepresidente Alfredo Palacio.\nDopo la destituzione.\nUna volta destituito, Guti\u00e9rrez trov\u00f2 rifugio presso l'ambasciata brasiliana in Ecuador e ottenne quindi asilo politico in Brasile, dove giunse il 24 aprile. Nel frattempo, il neo-presidente Palacio gli aveva assicurato un salvacondotto per abbandonare il Paese.\nPoco dopo, tuttavia, Guti\u00e9rrez rinunci\u00f2 all'asilo politico e si trasfer\u00ec in Per\u00f9, negli Stati Uniti e in Colombia prima di fare ritorno volontario in Ecuador il 15 ottobre. Appena giunto all'aeroporto di Manta, venne tuttavia arrestato con l'accusa di sovversione. Fino a quella data, infatti, Guti\u00e9rrez continuava a proclamarsi presidente legittimo dell'Ecuador.\nScagionato e pubblicato il 3 marzo 2006, riprese l'attivit\u00e0 politica: si candid\u00f2 alle elezioni presidenziali dell'ottobre 2006 sostenuto dal Partito Societ\u00e0 Patriottica e dal Partito Sociale Cristiano, ottenendo il 17% dei voti e risultando pertanto il terzo candidato pi\u00f9 votato.\nGuti\u00e9rrez present\u00f2 la propria candidatura anche alle elezioni presidenziali dell'aprile 2009, quando raccolse il 26,8% dei voti, arrivando secondo dietro Rafael Correa. Dopo la sconfitta, Guti\u00e9rrez denunci\u00f2 brogli elettorali, bench\u00e9 tutti i sondaggi avessero dato per scontata la vittoria di Correa e nonostante numerosi osservatori internazionali avessero attestato la regolarit\u00e0 delle procedure di voto. Successivamente, Guti\u00e9rrez si \u00e8 autoproclamato leader dell'opposizione e ha varato un governo ombra, considerato dal presidente Correa \"un atto di istigazione\"."}
{"id": "700359", "revid": "8596", "url": "https://it.wikipedia.org/wiki?curid=700359", "title": "Lucio Edwin Guti\u00e9rrez Borb\u00faa", "text": ""}
{"id": "700360", "revid": "661526", "url": "https://it.wikipedia.org/wiki?curid=700360", "title": "Ala", "text": ""}
{"id": "700361", "revid": "3115", "url": "https://it.wikipedia.org/wiki?curid=700361", "title": "Gustavo Noboa", "text": "\u00c8 stato presidente della Repubblica dell'Ecuador dal 22 gennaio 2000 al 15 gennaio 2003.\nBiografia.\nSecondo dei nove figli di una famiglia di classe media di Guayaquil (un suo antenato, Diego Noboa Arteta, era stato Presidente della Repubblica tra il 1850 e il 1851) dopo gli studi superiori presso una scuola gestita dai salesiani nel 1962 si laure\u00f2 in scienze politiche e sociali presso l'Universit\u00e0 Cattolica di Guayaquil. Nel 1965 ottenne il dottorato in giurisprudenza e l'anno seguente intraprese la carriera accademica come docente di diritto municipale e diritto civile. Dal 1986 al 1996 fu rettore presso la medesima universit\u00e0.\nSin dai primi anni settanta, all'attivit\u00e0 accademica affianc\u00f2 molteplici incarichi: fu responsabile delle risorse umane in un'impresa operante nella produzione e trasformazione dello zucchero, ambasciatore e capo della delegazione ecuadoriana nelle trattative per dirimere una controversia territoriale con il Per\u00f9; infine, a marzo 1983 fu nominato governatore della provincia del Guayas e mantenne l'incarico sino ad agosto 1984, termine del mandato presidenziale.\nRicopr\u00ec inoltre diversi incarichi tecnici, di nomina politica, nelle commissioni del Consiglio Nazionale delle Universit\u00e0 e delle Scuole Politecniche. Nel 1995 rifiut\u00f2 la nomina a ministro dell'Educazione nel governo presieduto da Sixto Dur\u00e1n-Ball\u00e9n\nLa vicepresidenza e il golpe.\nDesignato come suo vice da Jamil Mahuad, candidato alle elezioni presidenziali del 1998 per Democrazia Popolare-Unione Democratica Cristiana, dopo la vittoria elettorale si insedi\u00f2 alla vicepresidenza il 10 agosto 1998.\nIl 21 gennaio 2000, con un colpo di Stato militare il presidente Mahuad fu destituito e al suoi posto si insedi\u00f2 una \"giunta di governo di salvezza nazionale\" guidata dal colonnello dell'esercito Lucio Guti\u00e9rrez insieme al presidente della Confederazione nazionale indigena dell'Ecuador (CONAIE) Antonio Vargas e all'ex componente della Corte Suprema di Giustizia Carlos Sol\u00f3rzano. Nello stesso giorno, la giunta venne esautorata dalla Forze Armate del Paese, favorevoli al mantenimento della continuit\u00e0 istituzionale, che l'indomani offrirono la presidenza a Noboa, in quanto vice del presidente destituito, secondo la procedura costituzionale prevista in caso di abbandono delle funzioni da parte del presidente. Nuovo vicepresidente fu designato Pedro Pinto Rubianes.\nMandato presidenziale.\nIl governo di Noboa, che si trov\u00f2 ad affrontare la pesante crisi economica che attanagliava il Paese, accentu\u00f2 la politica conservatrice del predecessore e in particolare mantenne la decisione di una completa dollarizzazione del Paese, che era stata fra i motivi che avevano scatenato il colpo di Stato, e approv\u00f2 il decreto di vendita per tutte le imprese controllate dallo Stato. Rinegozi\u00f2 inoltre il debito estero, sconfessando la moratoria unilaterale dichiarata da Mahuad. Tutte queste misure, che rispondevano alle richieste di Stati Uniti e Fondo Monetario Internazionale, determinarono un grande malcontento in Ecuador, in particolare da parte della popolazione indigena. Nonostante la sostituzione della debole moneta locale, il sucre, con il dollaro USA, il Paese fu travolto da una pesantissima inflazione, che sfior\u00f2 il 100% su base annua, e permase in uno stato di recessione. Un ulteriore elemento che accrebbe il malcontento popolare fu l'autorizzazione concessa a un consorzio di aziende occidentali (comprendente l'Eni e la Banca Nazionale del Lavoro) per la costruzione di un oleodotto di 500 km da Lago Agr\u00edo, nella foresta amazzonica, al porto di Esmeraldas. Le proteste contro l'oleodotto varcarono i confini del Paese e coinvolsero anche attivisti ambientalisti e no global in Europa e negli Stati Uniti.\nPer allentare la tensione sociale, Noboa concesse un'amnistia ai militari che avevano compiuto il golpe. Pi\u00f9 tardi rivel\u00f2 uno scandalo relativo alla cattiva gestione della contrattazione di assicurazioni da parte dei vertici militari. Nel 2002, al termine del mandato, indisse libere elezioni che videro l'affermazione dell'ex militare golpista Lucio Guti\u00e9rrez, che il 15 gennaio 2003 succedette a Noboa alla presidenza della Repubblica.\nGli anni successivi.\nTre mesi dopo la conclusione del mandato presidenziale venne accusato dall'ex presidente della Repubblica Le\u00f3n Febres Cordero, suo avversario politico, di malversazione in merito alla rinegoziazione del debito estero: fu emesso un mandato di cattura a suo carico e, per sfuggire ad esso, chiese asilo politico in Repubblica Dominicana. L'asilo politico gli fu accordato l'11 agosto 2003. Rest\u00f2 nel paese caraibico sino ad aprile 2005, quando pot\u00e9 fare ritorno in Ecuador: la Corte Suprema aveva infatti annullato la sentenza a suo carico nell'ambito degli accordi parlamentari per neutralizzare le accuse di corruzione al presidente in carica, Guti\u00e9rrez. Quando questi, pochi giorni dopo, venne esautorato, una nuova Corte Suprema revoc\u00f2 l'annullamento della condanna a carico di Noboa e ne ordin\u00f2 gli arresti domiciliari. Solo 16 marzo 2006 le accuse a suo carico sono state ritirate e a Noboa \u00e8 stata nuovamente concessa la libert\u00e0."}
{"id": "700363", "revid": "767487", "url": "https://it.wikipedia.org/wiki?curid=700363", "title": "Save Me (Queen)", "text": "Save Me \u00e8 un singolo dei Queen pubblicato nel 1980.\nDescrizione.\nIl brano \"Save Me\" venne composto da May, che suonava il piano oltre alla sua solita Red Special, la canzone fu ispirata da un amico la cui relazione fin\u00ec. Nelle versioni live veniva inserita una introduzione al pianoforte, assente nella versione studio.\nIl singolo venne registrato nel 1979 e pubblicato nel Regno Unito il 25 gennaio 1980, quasi sei mesi prima dell'uscita dell'album \"The Game\". \u00c8 stato in classifica sei settimane toccando l'apice all'11\u00ba posto.\nQuesto brano fu eseguito live tra il 1979 e il 1982. Degna di nota \u00e8 l'esecuzione al Montreal Forum nel novembre 1981, quando i Queen si esibirono nel concerto che venne poi registrato nel Queen Rock Montreal; \"Save Me\" \u00e8 stato incluso nel primo Greatest Hits della band, datato 1981.\nSave Me divenne uno dei brani della band pi\u00f9 popolari in tutto il Sud America; fu anche pubblicato come singolo in formato 12\" in Venezuela per promuovere il tour della band in questo paese nel 1981."}
{"id": "700365", "revid": "287204", "url": "https://it.wikipedia.org/wiki?curid=700365", "title": "Jamil Mahuad", "text": "\u00c8 stato presidente della Repubblica dell'Ecuador dal 10 agosto 1998 al 21 gennaio 2000.\nBiografia.\nDi ascendenza cristiano-libanese da parte di padre e tedesca da parte di madre, Mahuad studi\u00f2 presso i salesiani e i gesuiti prima di iscriversi all'universit\u00e0 e laurearsi in scienze politiche e sociali nel 1973 e in giurisprudenza nel 1979. Ha completato la propria formazione nel 1989 conseguendo un MPA presso la John F. Kennedy School of Government dell'universit\u00e0 di Harvard, negli Stati Uniti.\nIscritto al partito centrista Democracia Popular-Uni\u00f3n Dem\u00f3crata Cristiana (DP-UDC) dal 1981, dal 1983 al 1984 ricopr\u00ec l'incarico di ministro del lavoro e delle risorse umane nel governo presieduto da Osvaldo Hurtado.\nTra il 1986 e il 1988 e poi dal 1990 al 1992 fu deputato al Congresso Nazionale per la provincia del Pichincha. Nel 1988 si candid\u00f2 per la prima volta alla presidenza della Repubblica risultando il quinto pi\u00f9 suffragato con l'11% dei voti.\nNel 1992 divenne sindaco di Quito e fu riconfermato nell'incarico anche nel 1996. In tale veste var\u00f2 alcuni provvedimenti, come l'accesso ai servizi pubblici e il potenziamento del trasporto pubblico urbano, che gli assicurarono un forte prestigio personale. Nel 1997 prese parte alle proteste contro il presidente Abdal\u00e1 Bucaram e a febbraio, dopo la sua destituzione, favor\u00ec la nomina \"ad interim\" di Fabi\u00e1n Alarc\u00f3n a scapito di Rosal\u00eda Arteaga Serrano. Nello stesso anno, a marzo, rimase vittima di un ictus cerebrale mentre si trovava a Barcellona per una conferenza.\nPresidenza.\nCandidato alle elezioni presidenziali del 1998 per Democrazia Popolare, ottenne il 35,3% dei voti al primo turno e al ballottaggio si impose di misura, con il 51,1% dei suffragi, sul candidato populista \u00c1lvaro Noboa, che chiese invano al tribunale elettorale il riconteggio dei voti. Tra i primi atti della sua presidenza, assunta il 10 agosto 1998, vi fu la stipula dell'accordo di pace con il Per\u00f9 (24 ottobre), che pose fine alle dispute di confine tra i due Paesi.\nPer il salvataggio di una dozzina di banche private ecuadoriane e altrettante istituzioni finanziarie, emise una legge che destinava risorse pubbliche a tale scopo, con l'intento dichiarato di proteggere il sistema finanziario nazionale. Secondo i detrattori, la legge era finalizzata invece a preservare gli istituti di credito dalla bancarotta."}
{"id": "700366", "revid": "599013", "url": "https://it.wikipedia.org/wiki?curid=700366", "title": "Dale Derkatch", "text": "Centro di stecca sinistra, cominci\u00f2 a farsi notare nella lega giovanile del Saskatchewan, dove nel 1980-81 mise a segno 35 gol ed altrettanti assist in 20 gare.\nNella stagione successiva pass\u00f2 all'hockey su ghiaccio semiprofessionistico giovanile, in WHL con i Regina Pats, dove rimase per 3 stagioni. Al termine della seconda, non ancora diciannovenne, fu selezionato dagli Edmonton Oilers come settima scelta (140\u00ba assoluto). Tuttavia non riusc\u00ec mai a calcare il ghiaccio NHL.\nNel 1983, dopo essersi aggiudicato il titolo di miglior realizzatore della WHL, fu chiamato a vestire la maglia della nazionale canadese di hockey su ghiaccio che termin\u00f2 al terzo posto i campionati mondiali giovanili, dietro ai padroni di casa dell'Unione Sovietica e alla Cecoslovacchia.\nIl giovane fu mandato a fare poi esperienza in Europa, dove in realt\u00e0 poi rimase per praticamente tutta la carriera. La sua prima squadra fu l'Hockey Club Bolzano, che condusse alla vittoria dello scudetto 1984-85; Derkatch vinse pure la classifica marcatori con 125 punti (50+75) e quella degli assist. Torn\u00f2 ai Regina Pats per i playoff di quella stagione, ma furono le sue ultime partite in Nord America.\nNel 1985-86 fu di nuovo ingaggiato da una squadra italiana, l'Asiago, e con i vicentini approd\u00f2 alla finale (la prima nella storia dei giallorossi, se si esclude il girone finale della stagione 1951/52) persa poi contro il Merano. Chiuse la stagione con 100 punti in 28 incontri.\nDerkatch si trasfer\u00ec poi nel pi\u00f9 competitivo campionato finlandese, la SM-liiga, dove per tre anni vest\u00ec la maglia del Tampere Ilves, con cui raccolse una vittoria in \"regular season\" nel 1988 (cui per\u00f2 non fece seguito un successo nei playoff) e il terzo posto finale nel 1989.\nFu la volta poi della Germania, dove gioc\u00f2 per il resto della carriera (se si eccettua una parte della stagione 1992-93, giocata nella Nationalliga svizzera con il Lions Zurigo): M\u00fcnchen Hedos nel 1989-90, poi due stagioni a Rosenheim, poi nel 1992-93, di ritorno dalla Svizzera, D\u00fcsseldorf EG (con cui vinse il suo primo titolo tedesco).\nNel 1993-94 torna a Monaco di Baviera, dove vinse il secondo titolo. La squadra - che nel frattempo aveva cambiato nome in Mad Dogs - fall\u00ec nel corso della stagione successiva, ritirandosi dal campionato. Derkatch pass\u00f2 nella seconda serie (allora denominata \"1. Liga\") tra le file del SC Riessersee che fu poi promosso.\nTorn\u00f2 nella Deutsche Eishockey-Liga (DEL) l'anno dopo, con i Kaufbeurer Adler, con cui riusc\u00ec a salvarsi. Nel 1996-97 trov\u00f2 di nuovo un ingaggio con il Riessersee, che nel frattempo era nuovamente retrocesso in 1. Liga, dove gioc\u00f2 per due anni e dove chiuse la carriera.\nNel 1998-99 fu ingaggiato come scout dai Washington Capitals, ruolo che ricopr\u00ec fino al 2004, quando \u00e8 stato ingaggiato dal Notre Dame, la squadra giovanile che l'aveva lanciato, come responsabile dello sviluppo hockeistico."}
{"id": "700368", "revid": "81103", "url": "https://it.wikipedia.org/wiki?curid=700368", "title": "Benaltrismo", "text": "Il benaltrismo \u00e8 un espediente retorico che consiste nell'eludere un tema o un problema posto in una discussione, adducendo semplicemente l'esistenza di altre problematiche pi\u00f9 impellenti o pi\u00f9 generali, spesso senza chiarirle specificamente.\nSi tratta di un neologismo entrato nella lingua italiana a partire dalla met\u00e0 degli anni 1980, utilizzato dapprima nelle scienze politiche e nel giornalismo. Sintetizza l'espressione \u00abc'\u00e8 ben altro\u00bb e \u00abci vuole ben altro\u00bb, utilizzate per indicare l'origine o la soluzione di un problema in \"qualcos'altro\" e \"pi\u00f9 importante\", rispetto a quanto affermato dall'interlocutore o creduto comunemente.\nAmbiti della \"tesi benaltrista\".\nIl termine indica un'affermazione (\"tesi benaltrista\") formulata nel mezzo o alla conclusione di una discussione, in opposizione sia all'individuazione di un problema sia di una soluzione allo stesso, sostenendo che i problemi sono \"ben altri\". In questo modo l'autore si sottrae a ogni valutazione oggettiva delle posizioni e soluzioni altrui, pronunciando \"de facto\" un giudizio di inutilit\u00e0 su ogni risultato raggiunto nel campo, come sulla legittimit\u00e0 della discussione, rimandando \"sine die\" la questione.\nSi possono trovare esempi nei campi pi\u00f9 disparati del dibattito politico, scientifico e sociale:\nBenaltrismo e causazione.\nUn altro significato del termine \"benaltrismo\", molto usato, riguarda divergenze in ordine ai rapporti di causa ed effetto in relazione a fattori indicati all'origine di un problema, in quanto l'espressione \"ben altro\", in tale ulteriore accezione, non significa \"di pi\u00f9\", o \"di meglio\", ma \"qualcosa di diverso\". Si tratta di accezioni in cui si evidenziano soprattutto le divergenze fra posizioni conservatrici e socialitarie; se si vuole il \"benaltrismo di destra\" e il \"benaltrismo di sinistra\". Esempi:"}
{"id": "700370", "revid": "1573940", "url": "https://it.wikipedia.org/wiki?curid=700370", "title": "Crypturellus transfasciatus", "text": "Il tinamo sopraccigli chiari (Crypturellus transfasciatus )) \u00e8 un uccello della famiglia dei Tinamidi, diffuso in Ecuador occidentale e Per\u00f9 nord-occidentale.\nDescrizione.\nLunghezza: 27\u201329\u00a0cm."}
{"id": "700371", "revid": "287204", "url": "https://it.wikipedia.org/wiki?curid=700371", "title": "Fabi\u00e1n Alarc\u00f3n", "text": "\u00c8 stato presidente dell'Ecuador \"ad interim\" dal 6 al 9 febbraio 1997 e dall'11 febbraio 1997 al 10 agosto 1998.\nContinua a ricevere una pensione a vita dal governo ecuadoriano di $ 38.800 all'anno."}
{"id": "700373", "revid": "547034", "url": "https://it.wikipedia.org/wiki?curid=700373", "title": "I ribelli di Treason", "text": "I ribelli di Treason, (\"Treason\", 1988) \u00e8 un romanzo di fantascienza di Orson Scott Card, .\nTrama.\nL'ambientazione del romanzo \u00e8 un pianeta quasi totalmente privo di metalli, nel quale la Repubblica (le cui navi viaggiano nello spazio interstellare) ha bandito gli antenati anti-democratici degli attuali abitanti. Nel corso di tremila anni, i discendenti di ognuna delle Famiglie bandite, per lo pi\u00f9 formate da scienziati, hanno formato nazioni che entrano in guerra o si alleano l'una con le altre per acquisire un vantaggio sui rivali. Poich\u00e9 Treason (il nome del pianeta, che in inglese significa \"tradimento\") \u00e8 privo di metalli, le nazioni possono ottenerlo solo attraverso dispositivi di teletrasporto, chiamati Ambasciatori, che sono stati lasciati ad ogni Famiglia dalla Repubblica. Gli Ambasciatori consegnano il prezioso metallo solo quando una Famiglia riesce a trovare un'adeguata merce di scambio, il che avviene molto raramente. Le Famiglie sono condannate a rimanere sul pianeta fino a quando non saranno in grado di produrre un'astronave in grado di lasciare Treason.\nIl protagonista del romanzo \u00e8 Lanik Mueller, erede del Regno dei Mueller. La sua Famiglia, tramite generazioni di eugenetica e di ingegneria genetica, ha la capacit\u00e0 di rigenerare il proprio corpo con estrema velocit\u00e0, addirittura facendo ricrescere naturalmente interi organi o membra. Ci\u00f2 che i Muller scambiano con gli Ambasciatori in cambio di ferro sono organi del corpo umano, che sono ottenuti in veri e propri allevamenti dai \"rigeneranti radicali\" (detti \"rad\"). Si tratta di persone il cui corpo, per un'anomalia genetica, non \u00e8 in grado di distinguere quando \u00e8 sano o malato e fa quindi crescere numerosi arti e organi aggiuntivi, compresi perfino gli organi del sesso opposto.\nDopo aver scoperto che Lanik \u00e8 un \"rad\", il Re suo padre lo allontana dal Regno (salvandolo dagli allevamenti), incaricandolo di scoprire come gli Nkumai, una nazione rivale, stiano ottenendo una notevole quantit\u00e0 di ferro dai loro Ambasciatori. Lanik, a causa della sua anomalia, ha acquisito delle forme femminili, e con tale sotterfugio si presenta come ambasciatore inviato dalla nazione Bird, che \u00e8 governata da un matriarcato.\nQuesta missione \u00e8 solo l'inizio dell'avventura di Lanik, che visitando diverse nazioni scopre i loro segreti straordinari, e acquisendo nuove abilit\u00e0 arriva ad assumere decisioni tali da determinare il destino del suo pianeta.\nRegioni del pianeta.\nLanik viaggia in molte regioni del pianeta Treason, scoprendo che in ognuna risiedono persone con differenti poteri e capacit\u00e0. Prima passa attraverso Ku Kuei mentre va verso Nkumai, e in un viaggio successivo scoprir\u00e0 che gli abitanti possono controllare il flusso del tempo in una \"bolla\" che possono estendere oltre s\u00e9 stessi. Nella terra di Schwartz scopre che gli abitanti possono parlare con il pianeta, convincerlo a fare ci\u00f2 che desiderano e assumere direttamente l'energia dal sole. Lanik user\u00e0 queste capacit\u00e0 e la sua naturale dote rigenerativa per sconfiggere gli uomini di Anderson, il cui potere \u00e8 quello di ingannare la percezione delle menti altrui.\nLe regioni di Treason prendono il nome degli uomini che vi furono banditi e che hanno formato una Famiglia. Solo di alcuni si conosce la specializzazione, che \u00e8 stata mantenuta dai discendenti.\nLe regioni sono (in ordine alfabetico): Allison (teologia), Anderson (capo della ribellione), Arvea, Bird (sociologia), Boccini, Brian, Britton (storia), Cramer, Da Silva, Cummings, Dark, Drew (interpretazione dei sogni), Duan, Dyal, Epson, Garvin, Gill, Goldstein, Grant, Hanks (psicologia), Helper, Hess, Holt, Hooker, Hunter, Huntington, Israel, Jones, Ku Kuei, Lardner, Leishman, Ling, Mancowicz, Martin, McRae, Moatfort, Mueller (genetica), Nkumai (fisica teorica), Olaen, Phillips, Porter, Robles, Rogers, Ryan, Schmidt, Schwartz (geologia), Sill, Singer, Stanley, Stradling, Tan'ani, Tellerman (recitazione), The League, Underwood (botanica), Van Horn, Wankier, Williams, Wizer, Wong, Wood e Wynn."}
{"id": "700374", "revid": "62748", "url": "https://it.wikipedia.org/wiki?curid=700374", "title": "Laghi di Killarney", "text": "I Laghi di Killarney sono tre specchi d'acqua situati nei pressi dell'omonima localit\u00e0 del Kerry, contea sud-occidentale dell'Irlanda. Sono il Lough Leane, il \"Muckross Lake\" (anche chiamato \"Middle Lake\") e l\"'Upper Lake\"."}
{"id": "700375", "revid": "287204", "url": "https://it.wikipedia.org/wiki?curid=700375", "title": "Rosal\u00eda Arteaga Serrano", "text": "\u00c8 stata presidentessa \"ad interim\" dell'Ecuador dal 9 all'11 febbraio 1997.\nContinua a ricevere una pensione a vita dal governo ecuadoriano di $ 48.690 all'anno."}
{"id": "700380", "revid": "124123", "url": "https://it.wikipedia.org/wiki?curid=700380", "title": "Jean Dauberval", "text": "Studi\u00f2 alla Scuola di balletto dell'Op\u00e9ra de Paris, dove divent\u00f2 primo ballerino nel 1763 e ma\u00eetre de ballet aggiunto nel 1771.\n\u00c8 l'autore del celebre balletto \"La Fille Mal Gard\u00e9e\", creato a Bordeaux nel 1789. Questo \u00e8 il primo balletto che ha come soggetto la gente del popolo e non i nobili. \u00c8 il balletto pi\u00f9 antico tuttora rappresentato anche se la sua forma attuale \u00e8 ben diversa da quella del Settecento. Le musiche di allora erano arie francesi del tempo, in seguito la musica fu riscritta e riadattata da Ferdinand H\u00e9rold per la versione di Jean-Pierre Aumer nel 1828.\nTra gli allievi pi\u00f9 famosi di Dauberval troviamo: Charles Didelot, Jean-Pierre Aumer e Salvatore Vigan\u00f2.\nMolto influenzato da Noverre e dalle sue teorie sul ballet d'action, i suoi balletti raccontano la vita della gente comune e spesso trattano le situazioni sentimentali con umorismo. Tra le numerose opere da lui coreografate vi sono \"Le D\u00e9serteur\", \"Psych\u00e9 et l'Amour\", \"T\u00e9l\u00e9maque\" et \"Le Page inconstant\" (ispirato a \"Le nozze di Figaro\" di Beaumarchais). Spos\u00f2 la ballerina Marie-Madeleine Cr\u00e9p\u00e9, soprannominata Mlle Th\u00e9odore, donna sofisticata ed intellettuale, che divent\u00f2 la sua musa ispiratrice."}
{"id": "700382", "revid": "842", "url": "https://it.wikipedia.org/wiki?curid=700382", "title": "Produttore di consolle", "text": ""}
{"id": "700384", "revid": "111509", "url": "https://it.wikipedia.org/wiki?curid=700384", "title": "Koyre", "text": ""}
{"id": "700386", "revid": "1573940", "url": "https://it.wikipedia.org/wiki?curid=700386", "title": "Maa el Ainin", "text": "Soprannominato M\u0101\u02be el-\u02bfAynayn (lett. \"Acqua degli occhi\") fu uno \"shaykh\", combatt\u00e9 contro il colonialismo francese e spagnolo in Maghreb. Figlio di Mu\u1e25ammad F\u0101\u1e0dil b. M\u0101m\u012bn al-Qalqam\u012b (1780-1869), un famoso marabutto fondatore della Fadiliyya, una confraternita islamica sufi, facente parte della Q\u0101diriyya.\nI primi anni.\nLa sua data di nascita \u00e8 ignota. Rahal Boubrik la situa al 10 febbraio 1831.\nNipote di Sad Bul, a sedici anni fu inviato dal padre a Marrakesh per continuare gli studi. Anni dopo, nel 1858, fece il pellegrinaggio canonico alla Mecca con uno dei figli del sultano Mulay \u02bfAbd al-Ra\u1e25m\u0101n.\nCrebbe, quindi, curando un'approfondita preparazione religiosa e al ritorno dal pellegrinaggio alla Mecca - cosa non comune a quei tempi per gli abitanti del Maghreb - divenne famoso per la sua preparazione teologica e per la convinzione, diffusa tra il popolo, che possedesse poteri magici. La sua fama di erudito era estesa in tutto il Sahara.\nIl ritorno dalla Mecca.\nNel 1859 M\u0101\u02be el-\u02bfAynayn si trasfer\u00ec nell'oasi di Tindouf (attualmente in Algeria) dove convisse con mercanti Sahrawi della trib\u00f9 dei Tajakant. Si spos\u00f2 l'anno successivo con Maym\u016bna bint Ahmed wuld Alien della famiglia dei Berabis, l'anno successivo con \"Lasa bint Ahmed Baba\" degli \"Arosien\": matrimoni questi che lo allearono a potenti famiglie e, prima di partire per il pellegrinaggio, si accas\u00f2 con due parenti. Sembra che si sia sposato in tutto con 116 donne, di cui dodici della trib\u00f9 degli Arosien. L'alto numero delle mogli lo ha portato ad avere discendenti in Mauritania, in Marocco e fra i Sahrawi, con ruoli importanti nei tre paesi. Uno di loro, che porta lo stesso nome, \u00e8 stato ambasciatore del Marocco in Giordania. In questo periodo continu\u00f2 la vita nomade, viaggiando in un'area che si estendeva dai luoghi di origine della famiglia e della sua nascita al sud e al nord nel Hammada a cavallo fra il Sahara Occidentale e l'Algeria. Sembra che, nel 1865 dopo un soggiorno ed una visita dal padre, inizi\u00f2 a prendere l'idea di fondare una citt\u00e0 nel deserto, fatto che non succedeva da pi\u00f9 di mille anni. Forse da quel momento divent\u00f2 l'obiettivo principale della sua vita, anche per il significato che intendeva dare a questa citt\u00e0.\nIn questo periodo esercit\u00f2 la propria autorit\u00e0 nella zona di Atar e Chinguetti, nella attuale Mauritania. Si trasfer\u00ec nel 1870 nell'entroterra del Sahara Spagnolo, nella zona dell'al-S\u0101qiya al-\u1e24amr\u0101\u02be, dove inizi\u00f2 a scontrarsi con i primi tentativi di allontanarsi dalla costa da parte degli europei. Il suo accampamento nomade attraeva molti studenti di legge islamica e nomadi che chiedevano di essere benedetti, riconoscendo in lui, oltre alla figura religiosa anche poteri magici. Inizi\u00f2 in questi anni l'opposizione verso i colonialisti francesi e spagnoli prima con la propaganda religiosa e poi con le armi. Fu anche l'inizio del primo tentativo di sedentarizzazione, si install\u00f2 alla confluenza del wadi di Tigesert con l'al-S\u0101qiya al-\u1e24amr\u0101\u02be e fond\u00f2 Dar Hamra. Rimase fisso con l'accampamento per un totale di sei anni. Alla fine di questo periodo riprese la vita itinerante.\nLa costruzione di un ruolo centrale nel deserto.\nM\u0101\u02be el-\u02bfAynayn divenne una forte figura di riferimento per cinque fatti: il suo ruolo di uomo religioso molto rispettato, l'appartenere ad una famiglia potente, i contatti giovanili con i regnanti marocchini, una \"leadership\" su comunit\u00e0 che andavano dal Marocco al Sahara alla Mauritania e al Mali e la ramificazione dei contatti nati dai numerosi matrimoni.\nNacque in questo contesto l'alleanza strumentale con il sultanato marocchino. Il sultano cercava di servirsi di M\u0101\u02be el-\u02bfAynayn per espandere il suo controllo a sud fino al Mali e alla Mauritania, mentre M\u0101\u02be el-\u02bfAynayn, proprio in funzione di questo rapporto privilegiato, puntava ad ampliare ulteriormente la propria influenza.\nNel 1887 fu nominato qadi dal sultano del Marocco Hassan I. Questo fu il periodo della Conferenza di Berlino dopo la quale vennero assegnate le aree di influenza e sfruttamento da parte delle potenze coloniali europee. La Spagna ebbe, fra l'altro la zona attuale del Sahara Occidentale. Nel 1884 Emilio Bonelli rifond\u00f2 la citt\u00e0 di Villa Cisneros capitale del R\u00edo de Oro. La Spagna colonizz\u00f2 esclusivamente la costa e una limitata parte dell'entroterra.\nLa fondazione di \u1e62m\u0101ra.\nNel 1898 inizi\u00f2 la costruzione della citt\u00e0 di \u1e62m\u0101ra. La costruzione fu possibile grazie all'aiuto determinante, sia in termini di mezzi che economico, del sultano del Marocco, ma anche a quello degli emiri mauritani di Trarza e Brakna e alle donazioni degli innumerevoli pellegrini provenienti dall'attuale Algeria, Marocco, Mauritania e Mali. Un'azione nata dal suo carisma e dal concedere la \"b\u00e1raka\" ovvero le prove miracolose della sua santit\u00e0.\nNel costruire la citt\u00e0 di \u1e62m\u0101ra i suoi obiettivi erano stati quelli di creare un luogo con pi\u00f9 caratteristiche: un centro di commercio fra l'Africa subsahariana e l'Europa, un luogo sacro, la capitale del movimento religioso e politico che, partendo dagli insegnamenti del padre, aveva lentamente creato e in parte trasformato, ed una base fissa dove educare gli studiosi dell'Islam.\n\u1e62m\u0101ra fu costruita nel letto del wadi dell'al-S\u0101qiya al-Hamr\u0101\u02be e il posto fu scelto su basi magiche. La costruzione, che dur\u00f2 anni, fu fatta da migliaia di Sahrawi con l'aiuto di manodopera marocchina pi\u00f9 esperta e con l'invio da parte del sultano Hassan I dei materiali per la costruzione. Nel 1902 ad opera quasi conclusa, M\u0101\u02be el-\u02bfAynayn si trasfer\u00ec nella citt\u00e0 proclamandola \"citt\u00e0 santa\". Nei pochi anni della vita di questa citt\u00e0 cre\u00f2 un'importante biblioteca islamica con oltre 5000 manoscritti, facendo di \u1e62m\u0101ra la nuova citt\u00e0 del deserto che si affiancava alle altre pi\u00f9 antiche, in una rete che contiene il maggior numero di opere librarie islamiche del mondo. Di M\u0101\u02be el-\u02bfAynayn si disse che cre\u00f2 una \"seconda et\u00e0 dell'oro\" nel Sahara Occidentale, la breve prima esistenza della citt\u00e0 concentr\u00f2 un gran numero di \"malemin\", artigiani e poeti brillanti oltre che un gran numero di studiosi.\nLa lotta anticoloniale.\nFinita la costruzione della citt\u00e0, nel 1904 proclam\u00f2 il \"jih\u0101d\" contro i colonizzatori. Considerava la penetrazione straniera sia come ostile al suo potere, sia come un assalto cristiano all'Islam. Cominci\u00f2, su queste basi, la resistenza con l'appoggio delle trib\u00f9 Sahrawi. Attacc\u00f2 gli spagnoli sulla costa e si scontr\u00f2 con i francesi che erano maggiormente presenti nell'interno.\nIl 23 giugno 1910 fu contrastato dai francesi che lo costrinsero a ripiegare su Tiznit, dove mor\u00ec ottantenne, nel mese di ottobre.\nLe sue opere.\nLa leggenda dice che gran parte delle sue opere siano state distrutte dai francesi durante il cannoneggiamento della biblioteca di \u1e62m\u0101ra, ma non esiste alcuna conferma storica dell'avvenimento. Circa 50 delle sue opere stampate a Fez sono custodite nelle biblioteche di Chinguetti in Mauritania. Gli vengono attribuite 314 opere.\nLa pi\u00f9 importante \u00e8 la \"If\u0101dat al-r\u0101w\u012b f\u012b ann\u012b mukh\u0101w\u012b\".\nBibliografia.\nLemma \u00abM\u0101\u02be al-\u02bfAynayn al-\u0136al\u0137am\u012b\u00bb (H.T. Norris), su: \"The Encyclopaedia of Islam\"."}
{"id": "700387", "revid": "2043251", "url": "https://it.wikipedia.org/wiki?curid=700387", "title": "Eugenio III di Toledo", "text": "Biografia.\nNacque in Spagna intorno al VII secolo da una famiglia di origine gotica e divenne monaco a Saragozza.\nAlla morte dell'arcivescovo di Toledo Eugenio II, nel 646, venne nominato suo successore. In un primo momento rifiut\u00f2 la carica e per sfuggire alla nomina episcopale si nascose in un cimitero, ma infine accett\u00f2 la consacrazione. Era il 31\u00ba vescovo dell'Arcidiocesi di Toledo, il terzo con il nome di Eugenio (il secondo se si considera la lista degli arcivescovi).\nAmministr\u00f2 con saggezza la sede episcopale affidatagli per 11 anni.\nCompose opere poetiche in prosa ed in versi, alcune ancora conservate, e fu inoltre musicista e compositore di canti liturgici.\nAlla sua morte, nel 657, gli succedette il nipote Ildefonso.\nSecondo quanto \u00e8 inciso sulla lapide presso la porta di via Moscova 9, a Milano, nella chiesa di S. Angelo \u00e8 custodita la reliquia di S. Eugenio."}
{"id": "700388", "revid": "2043251", "url": "https://it.wikipedia.org/wiki?curid=700388", "title": "Abdal\u00e1 Bucaram", "text": "\u00c8 stato Presidente dell'Ecuador dal 10 agosto 1996 al 6 febbraio 1997. Per il suo comportamento eccentrico durante l'attivit\u00e0 pubblica era soprannominato \"el Loco\" (\"il pazzo\"), tanto che il Congresso Nazionale ecuadoregno lo destitu\u00ec per \"incapacit\u00e0 mentale a governare\".\nNel 1972 fu portabandiera per il suo paese alle Olimpiadi. Dal 1984 al 1985 fu sindaco di Guayaquil e nel 1997 fu presidente del Barcelona Sporting Club."}
{"id": "700390", "revid": "12582", "url": "https://it.wikipedia.org/wiki?curid=700390", "title": "Benaltrista", "text": ""}
{"id": "700391", "revid": "287204", "url": "https://it.wikipedia.org/wiki?curid=700391", "title": "Sixto Dur\u00e1n Ball\u00e9n", "text": "\u00c8 stato Presidente dell'Ecuador dal 10 agosto 1992 al 10 agosto 1996."}
{"id": "700392", "revid": "8596", "url": "https://it.wikipedia.org/wiki?curid=700392", "title": "Sixto Alfonso Dur\u00e1n-Ball\u00e9n", "text": ""}
{"id": "700395", "revid": "8596", "url": "https://it.wikipedia.org/wiki?curid=700395", "title": "Abdal\u00e1 Jaime Bucaram Ortiz", "text": ""}
{"id": "700397", "revid": "1386850", "url": "https://it.wikipedia.org/wiki?curid=700397", "title": "Laura Esquivel (scrittrice)", "text": "Biografia.\nTerza figlia del telegrafista Julio C\u00e9sar Esquivel e di sua moglie Josefina, Laura Esquivel si \u00e8 dedicata alla docenza e ha scritto opere di teatro per bambini e sceneggiature cinematografiche. Nei suoi romanzi utilizza il realismo magico (combinazione del soprannaturale con la quotidianit\u00e0). \nIl suo primo e pi\u00f9 celebre romanzo, \"Dolce come il cioccolato\" (\"Como agua para chocolate\") del 1989, \u00e8 stato rappresentato al cinema da suo marito, il regista Alfonso Arau, nel 1992, con il titolo \"Come l'acqua per il cioccolato\" e premiato con dieci premi Ariel della Accademia Messicana delle Arti e Scienze Cinematografiche. Nel romanzo, la scrittrice proclama l'importanza della cucina come il luogo pi\u00f9 importante delle case, elevandola a sorgente per la conoscenza e la comprensione del sapore e del desiderio. Sia il film che il libro, tradotto in pi\u00f9 di 30 lingue, . Nel 1994 le fu assegnato il Premio ABBY (American Bookseller Book of the Year), che per la prima volta venne concesso a una scrittrice straniera.\nAttiva in politica, dal 2015 al 2018 \u00e8 stata deputata al Congresso dell'Unione per il Movimento Rigenerazione Nazionale, il partito di Andr\u00e9s Manuel L\u00f3pez Obrador.\nVive a Citt\u00e0 del Messico. Ha due figli.\nOpere.\n\"Dolce come il cioccolato\", \"El diario de Tita\" e \"Dolce come il desiderio\" costituiscono una trilogia."}
{"id": "700398", "revid": "287204", "url": "https://it.wikipedia.org/wiki?curid=700398", "title": "Bunker (disambigua)", "text": ""}
{"id": "700399", "revid": "640277", "url": "https://it.wikipedia.org/wiki?curid=700399", "title": "Rodrigo Borja Cevallos", "text": "\u00c8 stato presidente dell'Ecuador dal 10 agosto 1988 al 10 agosto 1992. Fondatore e leader di Sinistra Democratica di filosofia socialdemocratica, si candid\u00f2 alle elezioni presidenziali nel 1978, 1984, 1988, 1998 e 2002, vincendo nel 1988. \u00c8 stato inoltre deputato al Congresso nel 1962, 1970 e 1979.\n\u00c8 discendente diretto della famosa famiglia Borgia: discende infatti da Giovanni Borgia, duca di Gandia, figlio di papa Alessandro VI."}
{"id": "700400", "revid": "436907", "url": "https://it.wikipedia.org/wiki?curid=700400", "title": "Play the Game", "text": "Play the Game \u00e8 un singolo dei Queen, tratto dall'album \"The Game\" del 1980. Il brano \u00e8 stato scritto da Freddie Mercury.\nIl brano fu suonato nei concerti live dal 1980 al 1982, compreso il concerto del Milton Keynes Bowl, quello da dove \u00e8 nato il DVD di \"Queen on Fire - Live at the Bowl\". In un'intervista prima del concerto (come si vede nel DVD2) Brian afferm\u00f2 di non vedere l'ora di suonare \"Play The Game\". Nel video compare per la prima volta Freddie Mercury coi baffi e Brian May suona una Stratocaster bianco-marrone al posto della Red Special. Da notare, inoltre, che nello stesso video Mercury indossa una T-Shirt recante il logo \"Flash\", dal film Flash Gordon, di cui i Queen curarono, quello stesso anno, la colonna sonora omonima.\nLa b-side del singolo \u00e8 A Human Body."}
{"id": "700402", "revid": "1543377", "url": "https://it.wikipedia.org/wiki?curid=700402", "title": "Spheniscidae", "text": "Gli sfeniscidi (Spheniscidae ) sono una famiglia di uccelli comunemente noti come pinguini, l'unica famiglia dell'ordine Sphenisciformes: sono gli uccelli pi\u00f9 acquatici in assoluto e il loro gruppo si \u00e8 evoluto a partire da uccelli volatori, ma ora nessuna specie di pinguino \u00e8 in grado di volare; sono animali molto specializzati e sociali, hanno una forma idrodinamica e ali trasformate in pinne che li rendono perfetti nuotatori.\nEtimologia.\nIl nome \"pinguino\" \u00e8 di etimo incerto. L'ipotesi pi\u00f9 realistica lo fa risalire, attraverso il francese \"pingouin\" e l'inglese \"penguin\" (o il neerlandese \"pinguin\") al bretone \"penngwen\" (\"testa bianca\"), che identificava l'alca impenne (\"Pinguinus impennis\"), una specie di uccello che popolava l'Oceano Atlantico settentrionale, estinta nel 1844 a causa di una caccia incontrollata per ottenerne il grasso. Altre ipotesi, meno accreditate, la fanno derivare dallo spagnolo \"ping\u00fce\", cio\u00e8 \"grasso\", o direttamente da \"pinguis\" che in latino significava \"grasso\".\nDescrizione.\nHanno una testa piccola e arrotondata munita di becco. Sono dotati di ali trasformate in pinne. Il piumaggio \u00e8 molto folto ed \u00e8 impermeabile. Contrariamente alla classe dei volatili a cui appartengono, non hanno ossa cave (pneumatiche).\nBiologia.\nTutte le specie di pinguini sono inadatte al volo, ma sono eccellenti nuotatori, in grado di restare sott'acqua in apnea per 30 minuti. Come tutti gli uccelli, il pinguino \u00e8 un animale omeotermo. I pinguini hanno un corpo tozzo e avvolto da uno spesso strato di grasso, che funge da riserva di cibo e come protezione dal freddo polare.\nMovimenti nell'acqua.\nGli Spheniscidae possono muoversi nell'acqua in tre differenti modi:\nMovimenti sulla terra.\nCamminano lentamente dondolandosi. Questi animali hanno un'andatura molto dinoccolata e solo sulle discese ghiacciate raggiungono notevoli velocit\u00e0, lanciandosi in lunghe scivolate sulla pancia. Con quell'andatura sembrano docili, ma possono essere molto aggressivi. Per difendere il compagno o i propri piccoli possono tirare beccate molto forti.\nAlimentazione.\nSi nutrono di pesci, crostacei e piccoli molluschi\nRiproduzione.\nOvipari, i pinguini nidificano in colonie, dove ritornano (con l'eccezione di tre specie, il pinguino del Capo, il pinguino Papua ed il pinguino delle Galapagos) dopo una stagione passata esclusivamente in mare a pescare. La maggior parte dei pinguini inizia a nidificare a marzo-aprile, con l'arrivo dell'inverno polare. Alcune specie costruiscono dei nidi rudimentali, fatti con pietre e piume.\nPrincipali predatori.\nTra i principali predatori dei pinguini sulla superficie terrestre ci sono la procellaria gigante (\"Macronectes giganteus\"), uccello con un comportamento molto aggressivo, gli stercorari (\"Stercorarius\" spp.), le ossifraghe (\"Macronectes\" spp.), i chionidi (\"Chionidae\" spp.), i gabbiani (\"Larus\" spp.) e la weka (\"Gallirallus australis\"). Questi predatori si nutrono principalmente dei piccoli e delle uova. Per proteggere i propri piccoli, i pinguini stanno costantemente attaccati a loro, e alcune specie hanno trovato una soluzione efficace: nidificare insieme ad altri animali.\nAd esempio, alcune specie come il pinguino crestato, nidificano insieme agli albatros, uccelli pacifici che, con un'apertura alare di 3\u00a0m, sono abbastanza grandi da tenere alla larga eventuali predatori. Un altro modo, attuato da tutte le specie, \u00e8 quello dello scambio di turni di pesca tra i genitori: un genitore si occupa della pesca per procurare cibo ai piccoli e uno si occupa di badare ai pulcini. Al ritorno dalla pesca, i genitori si scambiano i ruoli e cos\u00ec via. I suoi principali predatori in mare sono la foca leopardo (\"Hydrurga leptonyx\"), l'orca (\"Orcinus orca\") il leone marino (\"Arctocephalus\" spp.), l'otaria (\"Otaria flavescens\") e l'elefante marino (\"Mirounga leonina\")\nTassonomia.\nIl Congresso Ornitologico Internazionale (2018) riconosce le seguenti 18 specie:\nDistribuzione e habitat.\nDelle 18 specie esistenti, ben 12 (\"Aptenodytes\", \"Eudyptes\" e \"Pygoscelis\") vivono esclusivamente in Antartide e nelle circostanti acque dell'oceano Meridionale, spingendosi sino alle coste meridionali di tollo; le 4 specie del genere \"Spheniscus\" sono distribuite in Africa australe e Sud America; \"Eudyptula minor\" si trova in Australia e Nuova Zelanda, mentre \"Megadyptes antipodes\" \u00e8 un endemismo della Nuova Zelanda.\nNella cultura di massa.\nIl pinguino \u00e8 utilizzato come mascotte o simbolo non ufficiale di attivit\u00e0 sportive, politiche e industriali, come ad esempio:"}
{"id": "700404", "revid": "121182204", "url": "https://it.wikipedia.org/wiki?curid=700404", "title": "Le\u00f3n Febres Cordero", "text": "\u00c8 stato Presidente dell'Ecuador dal 10 agosto 1984 al 10 agosto 1988."}
{"id": "700410", "revid": "18379", "url": "https://it.wikipedia.org/wiki?curid=700410", "title": "Enrico VII di Lussemburgo", "text": "Origine.\nSecondo la \"Histoire g\u00e9n\u00e9alogique de la maison royale de Dreux (Paris), Luxembourg\", Baldovino era figlio del conte di Lussemburgo, di Durbuy, di La Roche e di Arlon, Enrico VI e della moglie, Beatrice d'Avesnes, figlia di Baldovino d'Avesnes (settembre 1219-10 aprile 1295), signore di Beaumont e di Felicita di Coucy, figlia di Tommaso di Coucy Signore di Vervins e della moglie Matilde di Rethel.&lt;br&gt;Sempre secondo la \"Histoire g\u00e9n\u00e9alogique de la maison royale de Dreux (Paris), Luxembourg\", Enrico VI di Lussemburgo era figlio del conte di Lussemburgo, di La Roche e di Arlon, Enrico V e della moglie, Margherita di Bar (1220 - 1275), che ancora secondo la \"Histoire g\u00e9n\u00e9alogique de la maison royale de Dreux (Paris), Luxembourg\", era figlia di Enrico II di Bar conte di Bar e di Filippa di Dreux, discendente (pronipote) dal re Luigi VI di Francia, figlia di Roberto II di Dreux e di Yolanda di Coucy.\nBiografia.\nDalla Contea all'Impero.\nEnrico, figlio del conte Enrico VI di Lussemburgo, morto nel 1288 nella battaglia di Worringen, e di Beatrice d'Avesnes, fu educato, per influenza della madre francese, alla corte di Parigi.\nDivenne signore di propriet\u00e0 relativamente piccole in una zona periferica e prevalentemente di lingua francese del Sacro Romano Impero. Era sintomatico della debolezza dell'Impero il fatto che, durante il suo governo come Conte di Lussemburgo, accett\u00f2 di diventare un vassallo francese, cercando la protezione di Filippo il Bello (1294). Govern\u00f2 in modo efficace, soprattutto nel mantenimento della pace in dispute feudali locali e cerc\u00f2 di attuare una politica indipendente e di espansione del territorio: nel 1292 aveva sposato Margherita di Brabante, dalla quale avrebbe avuto tre figli, ma anche l'inimicizia tra le due case.\nEnrico venne coinvolto nella politica del Sacro Romano Impero con l'assassinio di re Alberto I del 1\u00ba maggio 1308. Quasi immediatamente, il re Filippo il Bello di Francia cominci\u00f2 a cercare ostinatamente sostegno per suo fratello, Carlo di Valois, nella elezione a futuro re dei Romani. Convinto di avere l'appoggio del papa francese Clemente V, il suo progetto di portare l'impero nell'orbita della casa reale francese sembrava favorevole e cominci\u00f2 a diffondere generosamente denaro francese nella speranza di corrompere gli elettori tedeschi. Anche se Carlo di Valois aveva l'appoggio di Enrico II, arcivescovo di Colonia, sostenitore francese, molti non erano desiderosi di vedere una espansione del potere francese e meno di tutti Clemente V. Il principale rivale di Carlo sembrava essere Rodolfo, conte palatino di Baviera.\nConsiderate le sue origini, sebbene fosse un vassallo di Filippo il Bello, Enrico non era vincolato da legami nazionali, e questo era un aspetto della sua idoneit\u00e0 come candidato di compromesso tra gli elettori che erano infelici sia con Carlo che con Rodolfo. Il fratello di Enrico, Baldovino, arcivescovo di Treviri, conquist\u00f2 un certo numero di elettori, tra cui Enrico di Colonia, in cambio di alcune concessioni sostanziali. Di conseguenza, Enrico abilmente negozi\u00f2 la sua ascesa alla corona, fu eletto con sei voti a Francoforte il 27 novembre 1308 e successivamente fu incoronato ad Aquisgrana il 6 gennaio 1309, giorno dell'Epifania.\nNel luglio 1309, papa Clemente V, dalla sua nuova sede in Avignone, conferm\u00f2 l'elezione di Enrico e inizialmente concord\u00f2 personalmente di incoronarlo imperatore nella Candelora del 1312, essendo stato il titolo vacante dopo la morte di Federico II. Enrico in cambio, giur\u00f2 protezione al Papa, e accett\u00f2 di difendere i diritti della Santa sede, di non attaccare i privilegi delle citt\u00e0 dello Stato Pontificio e di andare in crociata, una volta incoronato imperatore.\nIl 15 agosto 1309, Enrico VII annunci\u00f2 la sua intenzione di recarsi a Roma, invi\u00f2 i suoi ambasciatori in Italia per preparare il suo arrivo, e quindi di conseguenza le sue truppe sarebbero state pronte a partire entro il 10 ottobre 1310. Ma Enrico, appena incoronato re, ebbe problemi locali da affrontare prima di poter ottenere la corona imperiale. Gli fu chiesto di intervenire in Boemia da una parte della nobilt\u00e0 boema e da alcuni ecclesiastici importanti e influenti, infelici del regime di Enrico di Carinzia: fu convinto a sposare suo figlio Giovanni, conte di Lussemburgo, a Elisabetta, la figlia di Venceslao II e cos\u00ec legittimare, a dispetto degli Asburgo, la sua pretesa alla corona boema.\nPrima di lasciare la Germania, cerc\u00f2 quindi di migliorare le relazioni con gli Asburgo, confermandoli nei loro feudi imperiali (ottobre 1309); in cambio, Leopoldo d'Asburgo accett\u00f2 di accompagnare Enrico nella sua spedizione italiana e di fornire anche delle truppe.\nEnrico riteneva necessario ottenere l'incoronazione imperiale da parte del papa, sia a causa delle umili origini della sua casa, sia a causa delle concessioni che era stato costretto a fare per ottenere la corona tedesca. Egli inoltre considerava le corone d'Italia e di Arles, come un necessario contrappeso alle ambizioni del re di Francia. Per garantire il successo della sua spedizione italiana, Enrico entr\u00f2 in trattative con Roberto, re di Napoli a met\u00e0 del 1310, con l'intento di sposare sua figlia, Beatrice, al figlio di Roberto, Carlo, Duca di Calabria: si sperava cos\u00ec di ridurre in Italia le tensioni che contrapponevano gli anti-imperiali Guelfi, che guardavano al Re di Napoli per il governo, e i pro-imperiali ghibellini. I negoziati, per\u00f2, furono interrotti a causa di eccessive richieste monetarie di Roberto e per l'interferenza del re di Francia, Filippo, che non gradiva una tale alleanza.\nLa discesa in Italia.\nMentre questi negoziati erano in corso, Enrico inizi\u00f2 la sua discesa nel nord Italia nel mese di ottobre 1310, mentre suo figlio maggiore Giovanni rimaneva a Praga come vicario imperiale. Nel corso della traversata delle Alpi e della pianura lombarda, nobili e prelati di entrambe le fazioni guelfe e ghibelline si affrettarono a salutarlo, mentre Dante diffuse una lettera pregna di ottimismo indirizzata ai governanti e al popolo di Firenze.\nDecenni di guerra e di lotte avevano visto in Italia la nascita di decine di citt\u00e0-stato indipendenti, ognuna nominalmente guelfa o ghibellina, sostenuta dalla nobilt\u00e0 urbana a sostegno di un sovrano potente (come Milano), o dalle emergenti classi mercantili incorporate in uno stato repubblicano (come Firenze). All'inizio non dimostr\u00f2 alcun favoritismo per nessuna delle parti, sperando che la sua magnanimit\u00e0 sarebbe stata ricambiata da entrambe le fazioni; tuttavia, insistette sul fatto che i governanti attuali di tutta le citt\u00e0-stato italiane avevano usurpato i loro poteri, che le citt\u00e0 dovevano tornare sotto il controllo immediato dell'Impero, e che gli esuli dovevano essere richiamati. Infine costrinse le citt\u00e0 a rispettare le sue richieste. Anche se Enrico ricompens\u00f2 la loro sottomissione con titoli e feudi, questo atteggiamento caus\u00f2 una forte risentimento che crebbe nel corso del tempo.\nQuesta era la situazione che il re dovette affrontare quando arriv\u00f2 a Torino nel novembre del 1310, alla testa di 5.000 soldati, di cui 500 cavalieri.\nDopo un breve soggiorno ad Asti, dove intervenne negli affari politici della citt\u00e0 con grande costernazione dei guelfi italiani, Enrico procedette verso Milano, dove fu incoronato re d'Italia con la Corona Ferrea il 6 gennaio 1311, giorno dell'Epifania.\nI Guelfi toscani si rifiutarono di partecipare alla cerimonia e cos\u00ec ebbe inizio la preparazione all'opposizione ai sogni imperiali di Enrico. Come parte del suo programma di riabilitazione politica, Enrico richiam\u00f2 dall'esilio i Visconti, i governanti estromessi da Milano. Guido della Torre, che aveva cacciato i Visconti da Milano, si oppose e organizz\u00f2 contro l'imperatore una rivolta che fu spietatamente repressa, mentre i Visconti riacquistavano il potere e Matteo Visconti veniva nominato vicario imperiale di Milano, e suo cognato, Amedeo di Savoia, vicario generale in Lombardia. Queste misure, oltre a un prelievo di massa imposto alle citt\u00e0 italiane, portarono le citt\u00e0 guelfe a rivoltarsi contro Enrico e determinarono un'ulteriore resistenza quando il sovrano cerc\u00f2 di far valere i diritti imperiali su quelle che erano diventate terre comunali e prov\u00f2 a sostituire i regolamenti comunali con le leggi imperiali. Tuttavia, Enrico riusc\u00ec a ripristinare una parvenza di potere imperiale in alcune parti del nord Italia, in citt\u00e0 come Parma, Lodi, Verona e Padova.\nAllo stesso tempo ogni resistenza dei comuni del nord Italia veniva soppressa senza piet\u00e0. La prima citt\u00e0 a subire l'ira di Enrico fu Cremona, dove la famiglia Torriani e i loro sostenitori si erano rifugiati: cadde il 26 aprile 1311 e le mura della citt\u00e0 furono rase al suolo.\nEnrico poi impieg\u00f2 quattro mesi di tempo nell'estate 1311 nell'assedio di Brescia, che gli fece ritardare il suo viaggio a Roma. L'opinione pubblica cominci\u00f2 a rivoltarsi contro Enrico; la stessa Firenze si alle\u00f2 con le comunit\u00e0 guelfe di Lucca, Siena e Bologna e si impegn\u00f2 in una guerra di propaganda contro il re. Questo comport\u00f2 anche che papa Clemente V, sotto la pressione crescente da re Filippo di Francia, cominci\u00f2 a prendere le distanze da Enrico e ad abbracciare la causa dei guelfi italiani che si erano rivolti al papato per ottenere sostegno.\nNonostante la peste e le diserzioni, Enrico riusc\u00ec a ottenere la resa di Brescia nel settembre 1311, poi pass\u00f2 per Pavia prima di arrivare a Genova, dove di nuovo cerc\u00f2 di mediare tra le fazioni in lotta all'interno della citt\u00e0. Durante il suo soggiorno nella citt\u00e0, sua moglie Margherita di Brabante mor\u00ec. Inoltre, mentre era a Genova scopr\u00ec che il re Roberto di Napoli aveva deciso di opporsi al consolidamento del potere imperiale nella penisola italiana e aveva ripreso la sua tradizionale posizione di capo della parte guelfa, che vedeva schierate Firenze, Lucca, Siena e Perugia. Enrico prov\u00f2 ad intimidire Roberto ordinandogli di presenziare alla sua incoronazione imperiale e di giurare fedelt\u00e0 per i suoi feudi imperiali in Piemonte e Provenza.\nMentre gran parte della Lombardia era in aperta ribellione contro Enrico, con rivolte tra il dicembre 1311 e il gennaio 1312, in Romagna il re Roberto rafforzava la sua posizione. Tuttavia, i sostenitori imperiali riuscivano a occupare Vicenza e ricevevano un'ambasciata da Venezia, che offriva l'amicizia della loro citt\u00e0.\nDopo aver trascorso due mesi a Genova, il sovrano continu\u00f2 in nave verso Pisa, dove fu ricevuto con entusiasmo dagli abitanti, ghibellini e nemici tradizionali di Firenze. Qui ancora una volta inizi\u00f2 a negoziare con Roberto di Napoli, prima di decidere di entrare in un'alleanza con Federico III di Sicilia, per rafforzare la sua posizione e mettere pressione sul re angioino. Poi lasci\u00f2 Pisa per andare a Roma per essere incoronato imperatore, ma sulla sua strada dovette scoprire che Clemente V non aveva intenzione di incoronarlo in quella sede.\nLa guerra contro Firenze e Napoli.\nEnrico si avvicin\u00f2 alle mura di Roma, mentre la citt\u00e0 era in uno stato di confusione: la famiglia Orsini aveva abbracciato la causa di Roberto di Napoli, mentre i Colonna erano schierati con gli imperiali.\nIl 7 maggio, le truppe tedesche si fecero strada attraverso il Ponte Milvio ed entrarono in Roma, ma fu impossibile scacciare le truppe angioine dalla roccaforte del Vaticano. La famiglia Colonna controllava stabilmente la zona attorno alla basilica di San Giovanni in Laterano, Santa Maria Maggiore ed il Colosseo; Enrico fu costretto a svolgere la sua incoronazione il 29 giugno 1312 presso il Laterano. La cerimonia fu effettuata da tre cardinali ghibellini che si erano uniti a Enrico lungo il suo cammino attraverso l'Italia. Roberto di Napoli, nel frattempo, aumentava le sue richieste all'imperatore: voleva che suo figlio Carlo fosse nominato vicario imperiale di Toscana e che Enrico partisse da Roma entro quattro giorni dalla sua incoronazione. Ma Enrico rinunciava a impegnarsi, come papa Clemente V gli aveva chiesto, di cercare una tregua con Roberto di Napoli e anzi minacciava di attaccare il Regno di Napoli, dopo aver concluso un trattato con il rivale di Roberto al trono di Sicilia, Federico d'Aragona.\nMa il caos nella citt\u00e0 di Roma costrinse Enrico ad allontanarsi e, seguendo il consiglio dei ghibellini toscani, si rec\u00f2 ad Arezzo. Qui, nel settembre 1312, emise una sentenza contro Roberto di Napoli, in quanto vassallo ribelle, mentre da Carpentras, vicino ad Avignone, Clemente V non era disposto a sostenere pienamente l'imperatore. Ma prima che Enrico potesse organizzarsi per attaccare Roberto di Napoli, dovette avere a che fare con i fiorentini.\nA met\u00e0 settembre, si avvicin\u00f2 molto rapidamente alla citt\u00e0 toscana: era ovvio che la milizia della citt\u00e0 e la cavalleria guelfa non potevano competere con l'esercito imperiale in una battaglia aperta. Siena, Bologna, Lucca e altre citt\u00e0 inviarono uomini per aiutare nella difesa delle mura. Cos\u00ec ebbe inizio l'assedio di Firenze: l'imperatore disponeva di circa fanti e cavalieri, contro difensori. Firenze fu in grado di mantenere aperta ogni porta, tranne quella dalla parte dell'imperatore assediante, e mantenne tutte le sue rotte commerciali funzionanti. Per sei settimane Enrico batt\u00e9 le mura di Firenze e alla fine fu costretto ad abbandonare l'assedio. Tuttavia, entro la fine del 1312, aveva soggiogato gran parte della Toscana e avevano trattato i suoi nemici sconfitti con grande indulgenza.\nNei primi di gennaio del 1313 arriv\u00f2 a Poggibonsi, memore della fedelt\u00e0 alla causa ghibellina dei suoi abitanti, qui dopo avere ricevuto le chiavi della citt\u00e0, inizi\u00f2 la costruzione di una nuova citt\u00e0 sul sito dell'antica Poggio Bonizio, ribattezzandola Monte Imperiale. Il nuovo insediamento, che doveva essere un nuovo capisaldo del potere imperiale nella Toscana fu recintato e munito di quattro porte: Porta Romana, Porta Aretina, Porta Pisana e la Porta Nicolaia. Da Monte Imperiale l'Imperatore pronunzi\u00f2 editti contro i guelfi toscani ed anche contro Roberto d'Angi\u00f2. Nel marzo del 1313, l'imperatore torn\u00f2 nella sua roccaforte di Pisa, e da qui accus\u00f2 formalmente di tradimento Roberto di Napoli che finalmente aveva deciso di accettare la carica di capitano della lega guelfa. Mentre indugiava a Pisa, in attesa di rinforzi provenienti dalla Germania, attacc\u00f2 Lucca, un nemico tradizionale di Pisa.\nDopo aver ottenuto pi\u00f9 denaro che poteva da Pisa (circa 2 milioni di fiorini), Enrico inizi\u00f2 la sua campagna contro Roberto di Napoli l'8 agosto 1313. I suoi alleati italiani erano restii a unirsi a lui e cos\u00ec il suo esercito era composto di circa cavalieri, mentre una flotta era pronta ad attaccare il regno di Napoli dal mare.\nLa morte.\nIl suo primo obiettivo fu la citt\u00e0 guelfa di Siena, che cinse d'assedio, ma nel giro di una settimana sembra che fosse colpito dalla malaria. Lasciati i Bagni di Macereto e le Terme di Santa Caterina, dove aveva cercato sollievo, si port\u00f2 a Buonconvento dove mor\u00ec venerd\u00ec 24 agosto 1313 a ora nona nella chiesa di San Pietro, come riporta Tommaso Montauri. Anche Agnolo di Tura riporta che mor\u00ec nella chiesa di Buonconvento. La stessa cosa affermano altri cronisti dell'epoca, come riportato nel volume \"Arrigo VII di Lussemburgo imperatore\" curato da Carli, Civitelli e Pellegrini.\nLa leggenda vuole che fosse stato avvelenato da un frate di nome Bernardino da Montepulciano. La leggenda ha un fondamento di verit\u00e0: Enrico VII aveva contratto l'antrace, una infezione acuta che crea piaghe di colore scuro; all'epoca per curarla si usavano impacchi all'arsenico. Dall'esame delle ossa, riesumate dalla Cattedrale di Pisa, dove erano state sepolte, il prof. Francesco Mallegni ha rivelato che l'imperatore era stato avvelenato proprio dall'arsenico. Dall'analisi del teschio \u00e8 emerso anche che il volto scolpito da Tino di Camaino non corrisponde a quello che avrebbe avuto realmente.\nDopo la sua morte gli furono tolte le viscere che furono conservate sotto l'altare di Sant'Antonio nella chiesa stessa, come ricordava una lapide in situ fino a tutto il 1700. Il corpo fu trasportato a Paganico e poi a Suvereto, dove fu sottoposto, a causa del caldo che impediva il ritorno del cadavere in Germania, al rito del mos Teutonicus, ossia la bollitura del corpo per separare le carni dalle ossa. In questo modo le ossa, unitamente ai simboli imperiali, scettro e globo, vennero tumulate fra spezie e aromi nel Duomo di Pisa, mentre le carni furono sepolte nella chiesa di Buonconvento dove la comunit\u00e0 locale fu ben felice di ospitare la reliquia dell\u2019Imperatore. Enrico non aveva nemmeno 40 anni quando mor\u00ec e le speranze per un effettivo potere imperiale, in Italia, morirono con lui.\nL'eredit\u00e0.\nAlla morte di Enrico VII, e per i decenni successivi, la figura centrale nella politica italiana sarebbe stata proprio Roberto di Napoli. Nell'Impero, il figlio di Enrico, Giovanni il Cieco, fu eletto re di Boemia nel 1310. Dopo la morte di Enrico VII, due rivali, Ludovico Wittelsbach di Baviera e Federico il Bello della Casa d'Asburgo, rivendicarono la corona. La loro disputa culmin\u00f2 il 28 settembre 1322 nella battaglia di M\u00fchldorf, dove Federico fu sconfitto. Anche la spedizione italiana di Ludovico (1327-1329), realizzata nello spirito di recuperare le sconfitte di Enrico, fu abortita. L'eredit\u00e0 di Enrico risulta particolarmente evidente nelle carriere di successo di due fra i despoti locali che egli fece vicari imperiali in citt\u00e0 del nord, Cangrande I della Scala di Verona e Matteo Visconti di Milano.\nIl monumento funebre a Pisa.\nPisa era una citt\u00e0 ghibellina, il che significa che la citt\u00e0 aveva sostenuto il Sacro Romano Impero. Quando Enrico VII mor\u00ec, i Pisani costruirono una tomba monumentale all'interno della loro Cattedrale, con ricco corredo. La tomba fu collocata dietro l'altar maggiore, nell'abside. La scelta del luogo era diretta a dimostrare la devozione dei Pisani per l'Imperatore.\nLa tomba fu costruita nel 1315 da Tino di Camaino ed era composta dal sarcofago, la statua di Enrico VII, disteso sopra di esso e molte altre statue di dignitari e angeli. Ma non ebbe lunga vita: per motivi politici fu smantellata, poi fu danneggiata nell'incendio del 1595, e le parti furono riutilizzate in altri luoghi della piazza del Duomo. Fino al 1985, il sarcofago dell'imperatore era stato trasferito nel transetto destro della Primaziale, vicino all'urna di San Ranieri, patrono alfeo. Un paio di statue erano state messe sulla parte superiore della facciata e una serie di statue raffiguranti lo stesso Enrico e i suoi consiglieri erano nel Campo Santo Monumentale. Oggi le statue si trovano nel Museo dell'Opera del Duomo, inaugurato nel 1986, mentre la tomba \u00e8 rimasta nella Cattedrale. \nUna ricognizione \u00e8 stata effettuata nel 2014 ed ha permesso di recuperare le ossa dell'Imperatore, la corona, lo scettro e il globo, oltre ad un raffinatissimo drappo rosso.\nL'analisi ha permesso di ricostruire il volto dal Cranio da parte del Prof. Francesco Mallegni, di capire che la testa e il resto del corpo furono sottoposti a bollitura separatamente e che la causa della morte fu un eccesso di arsenico con cui dovette presumibilmente curare l'antrace di cui alcune fonti riportano soffrisse l'imperatore da un anno circa.\nDante e l'imperatore \"Arrigo\".\nEnrico \u00e8 il famoso \"alto Arrigo\" nel Paradiso di Dante. Anche nel \"Purgatorio\" Dante allude ad un uomo savio che, si augura, riporr\u00e0 l'Italia sotto il controllo imperiale ponendo cos\u00ec fine al potere temporale della Chiesa.\nIl 31 marzo 1311 dal castello dei Guidi a Porciano Dante scrisse ai suoi concittadini di Firenze cercando di convincerli ad assoggettarsi a Enrico VII, nel quale riconosceva le alte qualit\u00e0 morali e nel quale sperava per un riequilibrio del potere temporale della Chiesa succube del Regno di Francia.\nFamiglia ed eredi.\nSi spos\u00f2 a Tervuren il 9 luglio 1292 con Margherita di Brabante, figlia di Giovanni I di Brabante ed ebbe i seguenti figli:"}
{"id": "700412", "revid": "8596", "url": "https://it.wikipedia.org/wiki?curid=700412", "title": "Osvaldo Hurtado", "text": ""}
{"id": "700413", "revid": "21079", "url": "https://it.wikipedia.org/wiki?curid=700413", "title": "Teorema dell'unicit\u00e0 del limite", "text": ""}
{"id": "700418", "revid": "271907", "url": "https://it.wikipedia.org/wiki?curid=700418", "title": "Pierre Gardel", "text": "Biografia.\nEntrato alla Scuola di danza dell'Op\u00e9ra di Parigi nel 1774, fu allievo di suo fratello. Nominato primo ballerino nel 1780, dovette rinunciare alla carriera per ragioni di salute e venne nominato ma\u00eetre de ballet in seguito alla morte di suo fratello nel 1787.\nAssistito da Louis Milon, Gardel gest\u00ec il Balletto dell'Op\u00e9ra di Parigi per quarant'anni, preservandolo dagli sconvolgimenti della Rivoluzione francese. Proprio in questi anni Gardel mise in scena tre dei suoi capolavori: \"T\u00e9l\u00e9maque\" e \"Psych\u00e9\", entrambi del 1790 su musica di Ernest Miller, padre di Marie Miller, ballerina che diventer\u00e0 sua moglie. \"Le Jugement de P\u00e2ris\" del 1793, su musica di \u00c9tienne Nicolas M\u00e9hul, un musicista molto famoso all'epoca.\nCoreografo di talento, entusiasm\u00f2 il pubblico dalle sue prime creazioni del 1790 fino a quelle poco prima del suo ritiro nel 1829, anno in cui apparve per l'ultima volta sulle scene in un minuetto con Maria Taglioni.\nMolto famoso all'epoca fu il balletto \"Dansomanie\", andato in scena il 14 giugno 1800 con i massimi interpreti dell'epoca: Auguste Vestris, Marie Miller e lo stesso Gardel. Fu un vero trionfo e venne rappresentato moltissime volte nei primi anni dell'Ottocento. Ci\u00f2 che piacque particolarmente alle platee era il clima ironico e scherzoso del balletto.\nGardel ufficialmente si ritir\u00f2 dalla direzione dell'Op\u00e9ra nel 1820 anche se poi continu\u00f2 a collaborare con il teatro fino al 1829. Il coreografo che gli succedette fu Jean-Pierre Aumer.\nTra gli allievi famosi di Gardel vi \u00e8 Carlo Blasis.\nUno dei meriti di Gardel \u00e8 di essere riuscito a fondere la danza con la pantomima in modo equilibrato, pur lasciando che la danza avesse la supremazia. Era un vero perfezionista e le sue coreografie erano molto curate."}
{"id": "700427", "revid": "1591878", "url": "https://it.wikipedia.org/wiki?curid=700427", "title": "Luchino Visconti (signore di Milano)", "text": "Accrebbe la grandezza della casata viscontea con la costituzione di un patrimonio privato dovuto ai nuovi domini e alle confische.\nBiografia.\nNascita e giovinezza.\nLuchino nacque nel 1292 da Matteo I Visconti e di Bonacossa (o Bonacosa) Borri, probabilmente a Milano. I dati relativi alla sua infanzia sono scarsi. Inizialmente escluso dalla successione al potere, opt\u00f2 per una vita militare. Abit\u00f2 inizialmente in un palazzo \"altissimum, et longum, cameris, et salis distinctum, miris picturis decoratum, cum aquarum conductu\" nel sestiere di Porta Ticinese dirimpetto alla chiesa di San Giorgio al Palazzo.\nNel giugno del 1302 una congiura capitanata dal piacentino Alberto Scotti, da Pietro Visconti e dal comasco Corrado Rusca riusc\u00ec a spodestare Matteo I Visconti dalla signoria di Milano, permettendo ai Torriani di riprendere il potere. Luchino insieme ai fratelli Marco, Giovanni e Stefano si rifugi\u00f2 nel monastero di Sant'Eustorgio.\nIl 6 gennaio 1311 assistette all'incoronazione a re d'Italia di Enrico VII di Lussemburgo presso la basilica di Sant'Ambrogio. In seguito al miglioramento dei rapporti tra Enrico e il padre, che dopo averlo supportato per convenienza durante la rivolta di Milano fu bandito per alcuni mesi ad Asti, nel mese di ottobre Luchino fu uno dei dodici cavalieri milanesi che accompagn\u00f2 il re da Pavia a Genova e quindi a Roma.\nNel 1314 segu\u00ec il fratello Marco, Francesco da Garbagnate e Simone Crivelli nella campagna militare in Lomellina attuata in risposta al saccheggio da parte dei Torriani dell'abbazia di Morimondo e delle campagne circostanti. Dopo alterne vicende i viscontei assediarono il castello di Ferrera Erbognone tenuto dal conte Guidetto Langosco. Il Langosco riusc\u00ec a resistere per tre giorni contro forze soverchianti per poi gettarsi nella mischia. Fu infine convinto dalla moglie ad arrendersi ai milanesi che lo trattarono onorevolmente. I milanesi in seguito vinsero una battaglia a Mortara e in dicembre catturarono Tortona.\nLa Battaglia di Montecatini.\nNel 1315 il padre Matteo in seguito alle vittoriose battaglie di Ponte San Pietro e dello Scrivia, approfitt\u00f2 del momento favorevole per catturare Pavia. Invi\u00f2 un esercito di cinquecento cavalieri guidato dal figlio Stefano e Francesco da Garbagnate ad intercettare una squadra di cinquanta cavalieri cremonesi venuti in soccorso ai pavesi. Dopo aver concertato l'apertura di una delle porte di Pavia con un traditore, giunsero di notte nei pressi della citt\u00e0. Qui una parte dei milanesi si port\u00f2 sulla strada per Milano e inizi\u00f2 ad accendere grandi fuochi e battere le armi sugli scudi simulando un attacco alle mura mentre il resto dell'esercito stava appostato sulla strada per Piacenza. Il Langosco effettu\u00f2 una sortita contro quelli ma quando s'avvide dell'inganno era ormai troppo tardi e alcuni mercenari tedeschi erano gi\u00e0 entrati in citt\u00e0 dalla parte opposta. Simone della Torre riusc\u00ec per qualche tempo a respingere il nemico ma fu costretto a cedere, cos\u00ec i Visconti catturarono Pavia. Negli scontri rimasero uccisi sia Riccardo che Gherardino Langosco, figli di Filippo. Dopo la cattura, la citt\u00e0 fu affidata a Luchino. Support\u00f2 poi i ghibellini nel parmigiano insieme al fratello Marco poi pass\u00f2 in Toscana in supporto a Uguccione della Faggiuola. Il 29 agosto 1315 si verific\u00f2 lo scontro decisivo nella battaglia di Montecatini dove i ghibellini riportarono una schiacciante vittoria. Negli scontri Luchino rimase ferito ad una gamba. Lo stesso anno Luchino spos\u00f2 Violante di Saluzzo, figlia del marchese che gli diede una figlia, Caterina.\nNel 1317 cerc\u00f2 di assediare Cremona per conto del padre ma l'impresa fall\u00ec.\nNel 1318 Matteo Visconti combin\u00f2 le nozze tra Luchino e Caterina Spinola, appartenente a una delle due famiglie ghibelline pi\u00f9 note di Genova insieme ai Doria, da cui non ebbe alcun figlio. Il signore di Milano, conoscendo perfettamente la situazione precaria in cui si trovavano le due famiglie a causa del continuo scontro con i Fieschi e i Grimaldi di partito guelfo, sapeva che avrebbero presto chiesto il suo aiuto dandogli la possibilit\u00e0 di estendere le sue mire espansionistiche sulla citt\u00e0.\nOperazioni militari contro Ugone del Balzo e Filippo di Valois.\nIl 2 dicembre 1319, mentre Ugone del Balzo era sulla strada per Montecastello, poco fuori Casale, fu sorpreso dall'esercito di Luchino, venuto soccorrere il fratello Marco, che lo sconfisse e lo uccise. Pochi giorni prima Luchino aveva sconfitto anche Simone della Torre che aveva preso Valenza e stava saccheggiando la Lomellina. Nello stesso anno, tuttavia, i guelfi dopo aver catturato Crema con una rivolta popolare, riuscirono a respingere due attacchi da parte dell'esercito milanese guidato dal podest\u00e0 Bonifacio da Curiago. Lo stesso anno Luchino prese parte alla battaglia di Triselle, ove rimane nuovamente ferito.\nIl 5 luglio 1320 Filippo di Valois arriv\u00f2 ad Asti per conto di Roberto d'Angi\u00f2 e rinforz\u00f2 il suo esercito con molti guelfi lombardi. Luchino insieme ai fratelli Galeazzo e Marco in quei giorni era impegnato nell'assedio di Vercelli in supporto dei Tizzoni contro gli Avogadro. I tre figli di Matteo decisero di ritirarsi dalla citt\u00e0 e fecero la rassegna delle truppe (3.000-5.000 cavalieri e numerosi fanti) a Novara, poi marciarono di nuovo verso Vercelli accampandosi a tre miglia dai francesi. Secondo gli storici conteramponei a quegli eventi, si evit\u00f2 la battaglia grazie alla donazione di due botti d'argento piene di vino (o pi\u00f9 probabilmente d'oro) da parte di Galeazzo Visconti.\nLa battaglia di Gorgonzola.\nNel febbraio 1323 Raimondo de Cardona, luogotenente angoino in Lombardia, esortato dai nobili milanesi fuggiti dalla citt\u00e0 e dopo aver catturato Alessandria e Tortona, si riun\u00ec al resto dell'esercito guelfo che nel frattempo aveva ottenuto significativi rinforzi da molte citt\u00e0 lombarde, piemontesi ed emiliane. Galeazzo invece disponeva di scarse forze poich\u00e9 molti signori ghibellini alleati si erano riconciliati con il pontefice e pot\u00e9 solo cercare di fortificare Milano facendo erigere un bastione all'esterno dei borghi della citt\u00e0. Il re di Germania Ludovico il Bavaro cerc\u00f2 inutilmente di convincere il legato pontificio a desistere dall'impresa ma riusc\u00ec a persuadere gli Scaligeri, i Bonacolsi e gli Este a supportare i Visconti. Il 19 aprile Marco e Luchino Visconti, al comando di 2.000 fanti e 1.000 cavalieri, uscirono da Milano e nel tardo pomeriggio si scontrarono con un esercito guelfo di circa 4.000 uomini e 2.000 cavalieri presso Trecella. Lo scontro termin\u00f2 al calare delle tenebre con una vittoria dei guelfi che rimasero padroni del campo ma ebbero il doppio delle perdite. Luchino rimase gravemente ferito. Marco decise allora di ritirarsi nuovamente a Milano.\nDiscesa in Italia di Ludovico il Bavaro.\nNel 1327 Ludovico il Bavaro, esortato da Marco e Lodrisio Visconti, entr\u00f2 a Milano per farsi incoronare re d'Italia. Fece poi arrestare Galeazzo, Luchino e Giovanni dal momento che il signore di Milano adottava un comportamento ambiguo per cui da una parte fingeva di supportare le pretese del re e dall'altra tentava di riconciliarsi con la Chiesa. I tre furono imprigionati nei \"forni\" del castello di Monza e furono liberati solo il 25 marzo 1328 grazie a Castruccio Castracani che dopo aver cercato vanamente di convincere quello che ormai era divenuto il nuovo imperatore, ricominci\u00f2 l'offensiva contro i fiorentini in Toscana mostrando la sua indipendenza rispetto all'autorit\u00e0 imperiale.\nAbbandonato dall'antipapa, che torn\u00f2 pentito al servizio di Giovanni XXII e fiutando possibili rivolte in Toscana, in aprile Ludovico torn\u00f2 in Lombardia ma giunto presso le rive del Po venne abbandonato da seicento balestrieri che si misero subito al servizio di Azzone Visconti. Nel frattempo Azzone e Giovanni, pressati da Obizzo III d'Este tramite Beatrice, si erano adoperati sottobanco per una riconciliazione del pontefice, memori dell'arroganza e dell'avidit\u00e0 che caratterizzavano le discese in Italia dei re di Germania e ancor pi\u00f9 della loro prigionia a Monza. Il 17 aprile Pinalla e Martino Aliprandi riuscirono ad introdursi a Monza e a catturarla costringendo il governatore Ludovico di Teck a rifugiarsi nel castello che venne assediato. Il 21 aprile Ludovico, furioso per gli avvenimenti e per la nuova posizione dei Visconti verso il pontefice, indisse una dieta a Marcaria dove spieg\u00f2 ai presenti la situazione, esortandoli a radunare un esercito per sottometterli. Ludovico radun\u00f2 a Cremona un esercito costituito da migliaia di fanti e duemila cavalieri. All'inizio di maggio giunse sotto le mura di Lodi ma non fu ricevuto, punt\u00f2 quindi su Melegnano e poi su Monza. Luchino Visconti mosse alla volta di Melegnano ma giuntovi trov\u00f2 che l'imperatore era gi\u00e0 passato. L'esercito imperiale cerc\u00f2 di attaccare Monza da oriente, puntando a liberare il castello dall'assedio ma non riusc\u00ec a guadare il Lambro che era particolarmente gonfio e le cui acque non accennarono ad abbassarsi neppure nei giorni successivi. Su consiglio dei nobili milanesi contrari ai Visconti marci\u00f2 sette miglia a nord sino ad Agliate dove vi era un ponte sul fiume, lo attravers\u00f2 e torn\u00f2 ad attaccare Monza da occidente. La citt\u00e0 per\u00f2 non gli apr\u00ec le porte e si dovette ridurre ad assediare vanamente il castello per alcuni giorni, riuscendo solo a far fuggire Amorato della Torre, figlio di Guidone. Abbandonato il proposito di catturare Monza, mosse verso Milano che tuttavia risultava ancor meglio fortificata dato che Azzone aveva fatto costruire diverse bastie di legno ed oltre quaranta torri a difesa della Cerchia dei Navigli per poi farne innalzare il livello delle acque e si era assicurato la produzione di farina cintando i mulini fuori Porta Ticinese. Anche questo assedio si rivel\u00f2 un fiasco e alla fine, abbandonato dalla maggior parte dei signori ghibellini che lo seguivano, con l'eccezione di Cangrande della Scala, si risolse ad abbandonar l'impresa e si ritir\u00f2 a Pavia. Il 23 settembre Ludovico conferm\u00f2 il vicariato imperiale ad Azzone e revoc\u00f2 i privilegi e i feudi imperiali concessi nei due anni precedenti poi torn\u00f2 in Germania.\nIl fallito assedio di Verona.\nNell'aprile del 1337 Mastino II della Scala attacc\u00f2 i veneziani. Azzone indisse un congresso a cui parteciparono i Gonzaga, gli Este e altri signori lombardi in cui si stabil\u00ec non solo di non offrirgli alcun aiuto ma di radunare un esercito per muovergli guerra. Il comando dei trecento cavalieri milanesi fu dato a Luchino che arriv\u00f2 ad assediare Verona. Mastino lo sfid\u00f2 alla battaglia campale e i due si accordarono per il 26 giugno.\nPoco prima della battaglia Luchino venne a sapere che i mercenari tedeschi presenti nel suo esercito intendevano tradirlo e consegnarlo al nemico e quando si venne a battaglia questi passarono dalla parte di Mastino costringendo il Visconti a ritirarsi a Mantova perdendo buona parte dei carriaggi. Se da una parte l'impresa di Verona fall\u00ec, dall'altra Azzone riusc\u00ec ad introdurre segretamente alcuni suoi soldati a Brescia che aprirono le porte della citt\u00e0 facendo entrare il resto dell'esercito; in breve furono catturate la citt\u00e0 vecchia e la nuova ma la possente rocca riusc\u00ec a resistere fino al 13 novembre.\nLa Battaglia di Parabiago.\nNel gennaio del 1339, dopo aver riconciliato Scaligeri e veneziani, Azzone licenzi\u00f2 tutte le milizie mercenarie svizzere e tedesche e Lodrisio, che si trovava ancora a Verona, decise che era giunto il momento per tentare di deporre il signore di Milano; per farlo inizi\u00f2 con l'assoldare tali milizie grazie alla complicit\u00e0 di Mastino II della Scala. Si form\u00f2 cos\u00ec la Compagnia di San Giorgio, una delle prime compagnie di ventura operanti in Italia, costituita da ben 7.500 cavalieri, 800 fanti e 200 balestrieri. Al suo interno pare che il comandante fosse un certo Raimondo di Giver, detto Malerba e sicuramente v'erano Konrad von Landau (chiamato il Conte Lando dagli italiani) e Werner von Urslingen che saranno protagonisti di scontri armati e violenze di ogni tipo negli anni successivi. Ottenuto il suo esercito, Lodrisio mosse verso Milano saccheggiando le campagne bresciane e bergamasche e il 9 febbraio riusc\u00ec a passare l'Adda presso Rivolta sconfiggendo i soldati ivi di guarnigione guidati da Pinalla Aliprandi. Si port\u00f2 quindi prima a Cernusco poi a Sesto quindi a Legnano e giunto nelle sue terre del Seprio riscosse i tributi che non gli erano stati pagati durante l'esilio per pagare le truppe. Le violenze degli uomini della Compagnia di San Giorgio spinsero moltissimi abitanti della zona a rifugiarsi a Milano dove per\u00f2, a causa della mancanza dell'abbandono dei mulini e dei campi di quelle terre, presto inizi\u00f2 a scarseggiare il cibo.\nAzzone inizi\u00f2 a radunare soldati, cosa che fu semplice dal momento che molti cittadini milanesi, sia nobili che popolani, si arruolarono volontariamente per contrastare la brutalit\u00e0 di quello che era di fatto un esercito straniero; richiese inoltre l'appoggio militare degli alleati. Luchino Visconti fu messo a capo di tale esercito. mentre Azzone, funestato dalla gotta, dovette rimanere a Milano difendendola con una guarnigione di settecento uomini. Luchino insieme al grosso dell'esercito si acquartier\u00f2 a Nerviano, ordin\u00f2 all'avanguardia di appostarsi a Parabiago e alla retroguardia di accamparsi Rho inoltre invi\u00f2 contingenti di minor entit\u00e0 in altri tre o quattro borghi vicini. La grande quantit\u00e0 di neve caduta nei giorni precedenti rendeva per\u00f2 difficoltoso realizzare dei veri e propri accampamenti. Alle prime luci dell'alba del 21 febbraio, malgrado stesse nevicando intensamente, Lodrisio Visconti decise di uscire da Legnano e cercare lo scontro campale poich\u00e9 le entrate tributarie derivanti del Seprio non sarebbero state sufficienti per mantenere a lungo la sua compagnia mercenaria. Divise i suoi uomini in tre squadre che procedettero sino a Parabiago e l'attaccarono a sorpresa da tre direzioni diverse. In quel borgo si trovava Rainald von Lonrich al comando dell'avanguardia composta da 2.000 fanti e 800 cavalieri, quasi tutti mercenari tedeschi. Inizialmente fu preso alla sprovvista poich\u00e9 molti soldati stavano ancora dormendo ma riusc\u00ec in breve tempo a riorganizzare le truppe e a montare una strenua difesa che si protrasse fino a mezzogiorno, quando insieme a trecento cavalieri e a Giovanni Visconti; gran parte dei duemila fanti e dei cinquecento cavalieri furono uccisi o si diedero alla fuga. Prima di raggiungere il campo Luchino Visconti, per sollevare il morale dei suoi uomini, fece cavalieri alcuni nobili che lo seguivano. Poi, al grido di \"Miles Sancti Ambrosii\" assaltarono il nemico. Molti di loro si distinsero nella mischia, tra questi Antonio Visconti, figlio illegittimo di Matteo che dopo aver ucciso molti nemici cattur\u00f2 uno degli stendardi. Il valore dei milanesi tuttavia non bast\u00f2 e dopo molte ore di battaglia Luchino Visconti venne disarcionato dal cavallo, ferito, spogliato e legato ad un albero di noce in attesa della fine della battaglia dopodich\u00e9 iniziarono a ritirarsi verso Nerviano. Prima che vi giungessero arrivarono i rinforzi da Milano, costituiti trecento cavalieri savoiardi guidati da Ettore da Panigo e altri cavalieri ferraresi al comando di Brandelisio da Marano. L'esercito milanese si riorganizz\u00f2 e dopo aver liberato Luchino torn\u00f2 ad attaccare la Compagnia di San Giorgio i cui soldati, stanchi di combattere, avevano rotto i ranghi e stavano saccheggiando Parabiago. In breve riuscirono a sconfiggerli, catturando Lodrisio insieme ai due figli Ambrogio e Giannotto. Lodrisio in seguito fu imprigionato nel castello di San Colombano. Secondo la leggenda, i milanesi vinsero grazie ad una miracolosa apparizione di Sant'Ambrogio a cavallo in abito bianco, che impugnando lo staffile terrorizz\u00f2 l'esercito nemico. Per rendere grazie al santo fu fatta una processione alla sua basilica in Milano e gli venne dedicata una chiesa nel luogo in cui era apparso. Si stabil\u00ec infine che ogni anno, nel giorno della battaglia, si dovesse effettuare una processione da Milano a quella chiesa; l'uso rimase fino ai tempi di Carlo Borromeo.\nIl 16 agosto Azzone Visconti mor\u00ec a soli trentadue anni, probabilmente per le complicanze della gotta che lo affliggeva da tempo.\nSignore di Milano.\nIl 17 agosto 1339 si riun\u00ec il consiglio generale per eleggere un nuovo signore. La scelta ricadde su Luchino Visconti e su suo fratello Giovanni, vescovo di Novara che per\u00f2 di fatto affid\u00f2 il potere nelle mani del primo. Luchino cerc\u00f2 subito di ingraziarsi il popolo esentandolo dal pagamento delle condanne pecuniarie in arretrato fino al giorno della sua elezione fatta eccezione per coloro che avevano commesso reati particolarmente gravi. \nNel 1340 il consiglio generale di Milano, cos\u00ec come quelli di Pavia, Como, Novara e Vercelli delegarono Guidotto del Calice quale procuratore al fine di trattare con il pontefice l'assoluzione dalla scomunica e dall'interdetto che arriver\u00e0 l'anno successivo. In cambio i milanesi si sarebbero impegnati a non riconoscere alcun imperatore se non prima approvato dal pontefice e rimanere fedeli e devoti alla Chiesa. In questo stesso anno si corse per la prima volta un palio a Milano; il vincitore fu Bruzio Visconti, podest\u00e0 di Lodi e figlio illegittimo primogenito di Luchino, che ottenne in premio un panno di velluto rosso del valore di quaranta fiorini.\nLa conquista di Bellinzona e di Locarno.\nNel 1340 i Rusca, dal loro castello di Bellinzona, cercarono di riprendersi Como invitando l'imperatore Ludovico il Bavaro a scendere nuovamente in Italia. Nel 1333 infatti avevano chiesto aiuto militare ad Azzone dopo che Benedetto da Asinago, arcivescovo di Como nominato da Giovanni XXII aveva cercato di catturare la citt\u00e0 per cacciare Valeriano Rusca, arcivescovo eletto dai comaschi. Azzone accett\u00f2 di intervenire ma mise sul piatto la signoria di Como in cambio di quella di Bellinzona. Luchino non poteva permettersi un'altra discesa dell'imperatore tedesco in Italia pertanto a fine febbraio invi\u00f2 un esercito ad assediare la citt\u00e0. Nelle operazioni vennero impiegati ben undici trabucchi che battevano le mura giorno e notte. Il 1 maggio, quando i Rusca si convinsero che nessun soccorso sarebbe mai giunto dall'imperatore, decisero di arrendersi. Ottennero il perdono ma persero Bellinzona.\nNel 1341 Luchino attacc\u00f2 Locarno per acqua e per terra dopo aver fatto risalire il Ticino a decine di navi della flotta viscontea e averne fatte costruire altre sei dette \"ganzerre\" che vennero trasportate sino alle rive del lago dal momento che non erano in grado di risalire il fiume a causa delle correnti; furono poi riutilizzate sul Po. Il borgo, bench\u00e9 ben fortificato, non pot\u00e9 resistere a lungo. I nobili ivi presenti vennero deportati a Milano e per assicurarsi la conquista vi fece costruire un castello e vi lasci\u00f2 una guarnigione.\nLa congiura di Francesco Pusterla.\nI successi militari ottenuti per la gloria della signoria di Milano e il gesto di benevolenza effettuato subito dopo la sua elezione non bastarono a Luchino per ingraziarsi il popolo e parte della nobilt\u00e0. Il suo carattere era stato forgiato sui campi di battaglia e risultava quindi aspro, scontroso, sdegnoso, tirannico, poco avvezzo a dare ascolto ai suoi consiglieri ed era poco amato per la sua scostumatezza. Secondo l'Azario di recente aveva infatti insidiato nientemeno che la bellissima cugina Margherita Visconti, moglie di Francesco Pusterla, forse il nobile pi\u00f9 ricco della citt\u00e0 e anch'esso popolare per la sua avvenenza. Il Pusterla volle vendicarsi e cerc\u00f2 alleati tra la nobilt\u00e0 milanese tra cui Pinalla e Martino Aliprandi, Calzino Tornielli, Borolo da Castelletto nonch\u00e9 Matteo, Galeazzo e Bernab\u00f2 Visconti, i tre figli di Stefano. Parl\u00f2 anche con il fratello Zurione che a sua volta cerc\u00f2 di portare dalla sua parte Alpinolo da Casate che svel\u00f2 tutto al fratello Ramengo da Casate, il quale a sua volta lo disse al Visconti in cambio dell'immunit\u00e0 per Alpinolo. Quando il Pusterla ne venne a conoscenza si trov\u00f2 costretto a raccogliere le ricchezze che poteva facilmente trasportare e a fuggire ad Avignone. Luchino fece imprigionare Margherita e torturare alcuni dei congiurati, scoprendo l'identit\u00e0 della mente dietro alla congiura mentre non trov\u00f2 prove sufficienti per incriminare i nipoti o forse volle semplicemente riservare la vendetta per il futuro. Per stanare il Pusterla si ingrazi\u00f2 un suo confidente e finse di bandirlo da Milano. Questi si port\u00f2 ad Avignone e dopo essere stato accolto dal suo precedente padrone funse da spia per il signore di Milano. Luchino poi gli sped\u00ec delle lettere contraffatte con la firma di Mastino II della Scala nelle quali gli si consigliava di andarsene da Avignone poich\u00e9 c'erano persone pronte a tendergli delle insidie. Il Pusterla cadde nella trappola e sbarcato a Porto Pisano fu arrestato e condotto a Milano. Fu giudicato colpevole e condannato alla decapitazione insieme ai suoi due figli. L'esecuzione avvenne sulla piazza del Broletto Nuovo. Quanto agli altri congiurati, alcuni come gli Aliprandi vennero decapitati, altri condannati al cavalletto, altri ancora sanzionati con pene pecuniarie ma tutti i loro beni furono confiscati; solo quelli del Pusterla valevano duecentomila fiorini d'oro.\nGuerre con i pisani e i ferraresi.\nNell'estate del 1341 i pisani chiesero aiuti militari ai Visconti per condurre una guerra contro i fiorentini. Luchino invi\u00f2 duemila cavalieri al comando di Giovanni Visconti da Oleggio in cambio del pagamento di 50.000 fiorini. Il 2 ottobre si giunse allo scontro campale presso San Quirico. I fiorentini riuscirono inizialmente a sconfiggere la cavalleria milanese a catturare Giovanni ma il contrattacco pisano e il mancato intervento dei cavalieri guidati da Giovanni della Vallina ribalt\u00f2 le sorti della battaglia. In quegli stessi mesi diede assistenza militare anche ai Gonzaga e al Marchesato di Saluzzo dove sua nipote Ricciarda era moglie di Tommaso II. In questo stesso anno le citt\u00e0 di Bobbio e di Asti si sottomisero volontariamente ai Visconti; quest'ultima tuttavia apparteneva agli angioini e il suo passaggio nelle mani dei Visconti provoc\u00f2 l'irritazione di Benedetto XII. \nIl 6 luglio 1342, dopo undici mesi di assedio, i pisani, supportati dai milanesi, entrarono a Lucca.\nNel 1341 riusc\u00ec a instaurare una sorta di protettorato su Pavia, allora retta dai Beccaria (stirpe ghibellina e favorevole ai Visconti), garantendosi l'appoggio militare dei pavesi, che disponevano di una forte flotta fluaviale. Il 23 marzo si stabil\u00ec una tregua triennale tra i Visconti e i Gonzaga da una parte e gli Scaligeri, Estensi e bolognesi dall'altra.\nNel marzo del 1344 Luchino invi\u00f2 un esercito contro i pisani per punirli del trattamento riservato a Giovanni Visconti da Oleggio e per aver cacciato da Lucca i figli di Castruccio Castracani. Il 5 aprile i milanesi sconfissero i pisani a Rotaia assicurandosi la Lunigiana e diversi castelli. Si ritirarono poi dal pisano a causa della diffusione della peste. Nel 1345 i pisani furono costretti a chiedere una pace nella quale si impegnavano a versare 80.000 o 100.000 fiorini ai Visconti e a donargli ogni anno un palafreno e due o tre falconi.\nIl 6 dicembre le truppe milanesi e mantovane sconfissero l'esercito estense a Rivalta, presso Reggio, facendo un gran numero di prigionieri tra i nobili avversari. Gli Este avevano infatti acquistato Parma senza aver ottenuto il consenso dei milanesi. Gli scontri continuarono anche per tutto l'anno successivo finch\u00e9 nel 1346 gli Este furono costretti a cedere Parma al prezzo di 60.000 fiorini ai Visconti dal momento che gli Scaligeri erano passati dalla parte di quest'ultimo. All'inizio del 1347 Luchino invi\u00f2 rinforzi a Trento in supporto di Carlo IV di Lussemburgo che cattur\u00f2 Belluno e Feltre e sconfisse Ludovico V di Baviera. Poco dopo mor\u00ec Ludovico il Bavaro e Carlo IV fu riconosciuto da tutti nuovo re di Germania.\nLa congiura dei figli di Stefano Visconti.\nIl 4 aprile 1346 Isabella Fieschi partor\u00ec due gemelli maschi, uno dei quali venne battezzato Luchino Novello e l'altro Giovanni. Il 10 settembre vi fu il loro battesimo in gran pompa a cui parteciparono personalit\u00e0 del calibro di Obizzo III d'Este, Giovanni II del Monferrato, Castellino Beccaria e Ostasio I da Polenta. \nNel 1347 Luchino permise alla moglie di effettuare un pellegrinaggio alla basilica di San Marco a Venezia, in seguito ad un voto che essa aveva fatto l'anno precedente in occasione del parto gemellare. Fu seguita da un corteo sontuoso che comprendeva cavalieri provenienti da tutte le citt\u00e0 suddite della signoria di Milano, comprese Alessandria e Tortona, da poco annesse. A capo di questi cavalieri vi era Matteo II Visconti, figlio di Stefano. Il corteo part\u00ec da Milano il 29 aprile, trascorse la prima notte a Vaprio, pass\u00f2 nel bresciano e arriv\u00f2 a Venezia in tempo per la festa dell'Ascensione.\nNella seconda met\u00e0 del 1347 i nipoti Matteo II Visconti, Galeazzo II Visconti e Bernab\u00f2 Visconti, che avevano gi\u00e0 collaborato con il Pusterla, furono di aver ordito una nuova fallimentare congiura contro Luchino. Galeazzo era inoltre sospettato di avere una relazione con Isabella Fieschi, moglie di Luchino. Questa volta il signore di Milano li esili\u00f2 dalla Lombardia. A Matteo, grazie all'intercessione dei Gonzaga, la famiglia della moglie Gigliola, fu permesso di riparare a Morano, nel Marchesato del Monferrato. Galeazzo and\u00f2 nelle Fiandre dal conte di Hainaut suo amico mentre Bernab\u00f2 ripieg\u00f2 prima in Savoia e poi nel 1348 nelle Fiandre alla corte di Filippo VI di Francia. Galeazzo e Bernab\u00f2 ebbero probabilmente occasione di distinguersi in alcuni scontri militari nelle Fiandre, in Francia e in Germania. Nel 1349 Luchino ottenne che Galeazzo e Bernab\u00f2 fossero scomunicati. I tre restarono in esilio sino alla morte di Luchino nel 1349.\nLa campagna contro i Gonzaga.\nTra l'estate del 1347 e l'inverno del 1348 Luchino, alleato con Giovanni II del Monferrato e Tommaso II di Saluzzo, accese una guerra contro Amedeo VI di Savoia grazie alla quale cattur\u00f2 Alba, Mondov\u00ec, Cuneo e Cherasco. In seguito, forse per limitare possibili espansioni dei monferrini o per ragioni personali, minacci\u00f2 il marchese del Monferrato che fugg\u00ec da Milano lasciando vettovaglie, cavalli e accompagnatori in citt\u00e0. Questo atteggiamento gli inimic\u00f2 i Gonzaga che erano fedeli alleati dei monferrini. Luchino dopo avergli inutilmente intimato di restituire i territori da loro occupati appartenenti al bresciano e al cremonese, invi\u00f2 un esercito al comando di Andreotto Marliani e Sozio da Bizzozzero che riusc\u00ec a catturare Casalmaggiore e Sabbioneta nonch\u00e9 ad assediare Borgoforte; ottenne poi rinforzi dagli Scaligeri e dagli Este. Il 30 settembre i Gonzaga riuscirono per\u00f2 a sorprendere i nemici in marcia e a disperderli facendo terminare la campagna militare.\nNel 1348 Luchino si impadron\u00ec di Gavi, Voltaggio e alcuni borghi circostanti. Verso la fine dell'anno o all'inizio del 1349 invi\u00f2 il figlio Bruzio insieme al mantovano Rainaldo degli Assandri e al pavese Francesco Cristiano ad assediare Genova. L'assedio fu sollevato quando al campo giunse notizia della morte del signore di Milano.\nLa peste.\nNel 1347 la peste nera, proveniente dalle steppe dell'Asia Centrale (dove era endemica), inizi\u00f2 a diffondersi anche in Italia colpendo Genova, Venezia, Pisa, la Sicilia e la Sardegna uccidendo dal 25% all'80% della popolazione. Nel 1348 arriv\u00f2 anche a Milano. I primi casi pare si registrassero in tre case poste presso le mura della citt\u00e0 che per ordine di Luchino furono subito murate e gli abitanti furono lasciati morire di peste o di inedia. Luchino dispose inoltre di effettuare stretti controlli sulle merci in entrata in citt\u00e0. Queste misure rigide e crudeli riuscirono per\u00f2 a contenere l'epidemia che colp\u00ec non pi\u00f9 del 15% della popolazione, una percentuale molto bassa rispetto a tutte le altre citt\u00e0 italiane ed europee, con l'eccezione di Cracovia e di alcune aree circostanti della Polonia.\nLa morte.\nIl 24 gennaio 1349 Luchino Visconti mor\u00ec all'et\u00e0 di cinquantasette anni, secondo il Corio e il Giovio avvelenato dalla moglie Isabella Fieschi che dopo aver dato scandalo durante il suo viaggio a Venezia sembra fosse stata minacciata di morte sul rogo dallo stesso marito. Secondo il Fiamma mor\u00ec per una lunga e lenta malattia mentre per Giovanni da Bazano mor\u00ec di peste. Fu sepolto secondo l'Azario nella chiesa di Santa Maria Rossa mentre secondo il Corio e il Giovio nella chiesa di San Gottardo in Corte dove era stato sepolto Azzone.\nAspetto e personalit\u00e0.\nIl Fiamma, cos\u00ec lo descrive:\nIl Giulini, citando il Fiamma, sulla sua personalit\u00e0 e sul suo operato afferma:\nE citandone i difetti:\nSecondo Pietro Azario:\nMatrimoni e discendenza.\nLuchino Visconti ebbe tre mogli:\nLuchino ebbe anche tre figli naturali:"}
{"id": "700437", "revid": "400694", "url": "https://it.wikipedia.org/wiki?curid=700437", "title": "Hypnos (disambigua)", "text": ""}
{"id": "700438", "revid": "83531", "url": "https://it.wikipedia.org/wiki?curid=700438", "title": "Topolino libretto", "text": ""}
{"id": "700443", "revid": "2164032", "url": "https://it.wikipedia.org/wiki?curid=700443", "title": "Jaime Rold\u00f3s Aguilera", "text": "Fu eletto nelle elezioni presidenziali del 1978 da un'alleanza formata dai partiti \"Concentraci\u00f3n de Fuerzas Populares\" e \"Uni\u00f3n Dem\u00f3crata Cristiana\". Vinse al secondo turno sul cristiano sociale Sixto Dur\u00e1n Ball\u00e9n, di tendenza conservatrice. \nMor\u00ec in un incidente aereo il 24 maggio 1981, secondo alcuni vittima di un attentato da parte della CIA, le cui cause vanno ricercate nella sua strenua resistenza allo sfruttamento del territorio e del popolo ecuadoriano da parte degli Stati Uniti d'America.\nSolo pochi mesi dopo la morte di Rold\u00f3s, un altro \"lider\" latinoamericano, in contrasto con gli interessi statunitensi per il controllo del Canale di Panama, Omar Torrijos, mor\u00ec in quello che ufficialmente fu un incidente aereo; anche questo avvenimento si crede essere un altro assassinio da parte della CIA, come descritto da John Perkins nel suo libro \"Confessioni di un sicario dell'economia\".\nNel 2011, al 30\u00ba anniversario della sua morte, i suoi familiari insistettero sulla tesi che la sua scomparsa fu il risultato di un attacco da parte della CIA contro l'aereo sul quale egli viaggiava.\nBiografia.\nApparteneva alla famiglia Rold\u00f3s ed era nipote di Jaime Rold\u00f3s Baleta, arrivato nel 1875 in Ecuador dalla Catalogna e stabilitasi definitivamente a Guayaquil in quell'anno. Si laure\u00f2 in giurisprudenza all'Universit\u00e0 di Guayaquil, divenendo avvocato e docente nelle scuole e universit\u00e0 della stessa citt\u00e0 natale. \nNel 1968 fu eletto deputato, e durante questo incarico dimostr\u00f2 una grande capacit\u00e0 comunicativa con le masse\nCandidatosi per le elezioni del 1979 che avvenivano dopo un lungo periodo di dittatura militare, vinse la controversa tornata elettorale dove il secondo turno ebbe luogo ben 6 mesi dopo al primo turno che aveva visto Rold\u00f3s vincere pur senza arrivare al 50% dei voti. Al secondo turno ottenne il 68,49% dei voti, divenendo Presidente dell'Ecuador all'et\u00e0 di 38 anni.\nMorte.\nNel pomeriggio del 24 maggio 1981 l'aereo della Fuerza A\u00e9rea Ecuatoriana sul quale viaggiava Rold\u00f3s si schiant\u00f2 contro la collina di \"Huayrapungo\", nel Cantone di Celica, nella provincia di Loja. Assieme al presidente morirono sua moglie Martha Bucaram, il ministro della difesa Marco Sub\u00eda Mart\u00ednez, Irlanda Sarango, i tenenti colonnelli H\u00e9ctor Torres e Armando Navarrete, il pilota Marco Andrade, l'altro pilota Galo Romo e l'assistente di volo Soledad Rosero. L'aereo era partito da Quito dopo che il presidente aveva assistito a decorazioni ai combattenti della \"Guerra de Paquisha\" contro il Per\u00f9. La destinazione era Macar\u00e1, dove il presidente avrebbe dovuto assistere ad un'altra cerimonia, tuttavia, gi\u00e0 in fase di discesa, a 60\u00a0km dalla destinazione, l'aereo impatt\u00f2 contro la parete rocciosa del \"Huayrapungo\", esplodendo.\nAppena avuta la conferma della morte di Rold\u00f3s, il vicepresidente Osvaldo Hurtado assunse il potere, parlando in televisione alla nazione e successivamente avvennero i funerali di Stato, al Palazzo di Carondelet e nella \"Catedral Metropolitana\".\nUna commissione formata nei mesi seguenti per investigare sulle cause dell'incidente non arriv\u00f2 a nessuna conclusione definitiva, soprattutto perch\u00e9 l'aereo era privo di scatola nera. La polizia di Zurigo indagando sul caso afferm\u00f2 che i motori dell'aereo erano spenti quando questi si schiant\u00f2, contraddicendo in parte il rapporto delle forze aeree ecuadoriane. Secondo John Perkins la teoria dell'incidente non regge e formul\u00f2 la sua ipotesi di complotto nel suo libro; secondo lui la CIA era la maggior responsabile della morte del presidente ecuadoriano, la cui politica sui giacimenti di petrolio nazionali era in forte contrasto agli interessi dei colossi petroliferi nordamericani.\nIl giornalista ecuadoriano Jaime Galarza Zavala nel suo libro \"Quienes mataron a Roldos\" accus\u00f2 anch'egli il governo statunitense, che gi\u00e0 in precedenza aveva condannato la politica del governo ecuadoriano di Roldos perch\u00e9 pregiudicava gli interessi statunitensi in Ecuador. Secondo Galarza era anche possibile un coinvolgimento del vice e poi successore di Rold\u00f3s Osvaldo Hurtado, indicato come possible complice dell'assassinio, in quanto molto vicino allo stato di Israele e compratore degli aerei IAI Kfir che erano stati invece rifiutati a suo tempo da Rold\u00f3s a causa di sovrastime di prezzo da parte degli israeliani."}
{"id": "700449", "revid": "2176804", "url": "https://it.wikipedia.org/wiki?curid=700449", "title": "Sofocle", "text": "\u00c8 considerato, insieme ad Eschilo ed Euripide, uno dei maggiori poeti tragici dell'antica Grecia.\nBiografia.\nSofocle nasce nel 496 a.C. nel demo di Colono Agoreo, che \u00e8 un sobborgo di Atene. Figlio di Sofilo, ricco ateniese proprietario di schiavi, riceve la migliore formazione culturale e sportiva, cosa che gli permett\u00e9 a 15 anni di cantare da solista il coro per la vittoria di Salamina. La sua carriera di autore tragico \u00e8 coronata dal successo: a 27 anni conquista il suo primo trionfo gareggiando con Eschilo. Plutarco, nella \"Vita di Cimone\", racconta il primo trionfo del giovane talentuoso Sofocle contro il celebre e fino a quel momento incontrastato Eschilo, conclusasi in modo insolito senza il consueto sorteggio degli arbitri: Eschilo, in seguito a questa sconfitta, sceglie il volontario esilio in Sicilia. In tutto Sofocle conquista 24 vittorie, arrivando secondo in tutte le altre occasioni.\nAmico di Pericle e impegnato nella vita politica, \u00e8 stratego insieme a quest'ultimo nella guerra contro Samo (441-440 a.C.). Inoltre ricopre la carica di ellen\u00f2tamo (custode del tesoro della lega Delio-Attica) nel 443-442 a.C., e quando il simulacro del dio Asclepio viene trasferito da Epidauro ad Atene Sofocle \u00e8 designato ad ospitarlo nella sua casa fino a quando non sia pronto il santuario destinato al dio, guadagnandosi l'appellativo di \"d\u00e8xios\" (\u03b4\u03ad\u03be\u03b9\u03bf\u03c2, \"colui che ospita\", dal verbo \u03b4\u03ad\u03c7\u03bf\u03bc\u03b1\u03b9, d\u00e8chomai, \"io ricevo\"), il che testimonia ulteriormente la grande stima di cui il poeta greco gode presso i suoi concittadini.\nNelle sue funzioni pubbliche contribuisce all'elaborazione della costituzione dei Quattrocento.\nSposa poi l'ateniese Nicostrata che gli d\u00e0 un figlio, Iofonte. Ha anche un'amante chiamata Teoris, una donna di Sicione, da cui ha un altro figlio, Aristone, che diverr\u00e0 padre di Sofocle il Giovane: si dice che poco prima della sua morte, Iofonte intenti un processo al padre Sofocle per una questione d'eredit\u00e0 affermandone l'incapacit\u00e0 mentale a causa dell'avanzata et\u00e0. La semplice lettura della sua ultima opera, \"Edipo a Colono\", mette fine al processo.\nMuore nel 406 a.C. e la sua ultima tragedia, l'\"Edipo a Colono\", viene rappresentata postuma lo stesso anno (o pochi anni dopo) in segno di grande onore. Secondo la storiografia antica, notoriamente amante di tali pittoreschi aneddoti, sarebbe morto strozzato da un acino d'uva nel corso di un simposio.\nTragedie.\nOpere pervenute.\nSofocle scrisse, secondo la tradizione, ben centoventitr\u00e9 tragedie, di cui restano solo sette: \"Aiace\" fra il 450 e il 442 a.C.; \"Antigone\" 442 a.C.; \"Trachinie\" fra il 438 e il 429 a.C.; \"Edipo re\" data incerta: secondo alcuni fra il 429 e il 425 a.C., secondo altri pi\u00f9 tarda; vince il secondo premio; \"Elettra\" data incerta: secondo alcuni fra il 418 e il 413 a.C., secondo altri, pi\u00f9 verosimilmente, fra il 410 e il 409; \"Filottete\" 409 a.C., vince il primo premio; \"Edipo a Colono\" 406 a.C., rappresentata postuma nel 401 a.C. (secondo altri nel 405), vince il primo premio.\nDrammi perduti.\nTra le tragedie perdute, abbiamo notizie pi\u00f9 o meno consistenti e frammenti da\u02d0 \nNotevole \u00e8, inoltre, un papiro ossirinchita, che ha restituito met\u00e0 del dramma satiresco \"I cercatori di tracce\".\nIl mondo poetico e concettuale di Sofocle.\nLe innovazioni tecniche e stilistiche.\nSofocle abol\u00ec l'obbligo della \"trilogia legata\", us\u00f2 per primo nella tragedia il terzo attore (usato poi anche da Eschilo in una scena dell\"'Orestea\"), port\u00f2 da dodici a quindici i coreuti e perfezion\u00f2 l'uso di scenografie. L'introduzione del terzo attore avrebbe comportato una maggiore articolazione dei rapporti interpersonali ed una nuova scioltezza dinamica del ritmo teatrale. L'aumento del numero dei coreuti da dodici a quindici infatti avrebbe consentito di accentuare la funzione del corifeo e dell'elemento spettacolare.\nRispetto a Eschilo, i cori tragici sofoclei si defilano dall'azione, partecipano sempre meno attivamente e diventano piuttosto spettatori e commentatori dei fatti. \u00c8 di Sofocle l'introduzione del monologo () - per esempio, quelli di Aiace o di Edipo - che permetteva all'attore di mostrare la sua abilit\u00e0 e al personaggio di esprimere compiutamente i propri pensieri.\nL'eroe sofocleo.\nLa psicologia dei personaggi si approfondisce, emerge una inedita analisi della realt\u00e0 e dell'uomo. Sofocle tent\u00f2 di togliere l'enfasi (\"onkos\") ai suoi personaggi, per restituirne completamente la drammaticit\u00e0, in un mondo descritto come ingiusto e privo di luce. Nell\u2019\"Edipo a Colono\", il coro ripete \u00abla sorte migliore \u00e8 non nascere\u00bb. Gli eventi che schiacciano le esistenze degli eroi non sono in alcun modo spiegabili o giustificabili.&lt;br&gt;I suoi eroi sono immersi in un mondo di contraddizioni insanabili, di conflitti con forze inevitabilmente destinate a travolgerli. Il suo contributo originale allo sviluppo della tragedia greca fu rappresentato dall'accentuazione dell'umanit\u00e0 dei personaggi, che hanno tutti in s\u00e9 qualcosa di guasto, una tabe fisica e psichica. I personaggi sofoclei sono anche generosi e buoni, ma smisuratamente soli e portati alla tragedia dal male che hanno in s\u00e9. Ci\u00f2 nonostante, non appaiono mai schiacciati del tutto dal fato, ma proprio nella vana lotta contro di esso, ricevono una piena dimensione umana, portatrice di un destino di dannazione e, contemporaneamente, di gloria."}
